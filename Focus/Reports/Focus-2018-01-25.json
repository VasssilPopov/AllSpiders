{"url": "http://www.focus-news.net/news/2018/01/25/2481565/bbc-novo-otkritie-pokazva-che-parvite-hora-sa-napusnali-afrika-po-rano-otkolkoto-uchenite-sa-smyatali.html", "text": "Ново откритие на човешки фосили показва, че първите хора са напуснали Африка около 80 хил. години по-рано отколкото учените са смятали до сега, съобщава BBC. Откритието е направено в Израел и представлява останки от „хомо сапиенс“, датиращи около преди 185 хил. години. Според откривателя проф. Хершковиц от университета в Тел Авив, след откритието може да се наложи учените да коригират досега използваната времева линия относно човешката еволюция. По думите на проф. Крис Стингър от университета в Лондон, също участвал в ракопките, находката опровергава част от разпространените теории относно времето, в което първите хора са напуснали Африка. : Цанко Цолов", "date": "2018.01.25", "title": "BBC: Ново откритие показва, че първите хора са напуснали Африка по-рано отколкото учените са смятали"}
{"url": "http://www.focus-news.net/news/2018/01/25/2481533/palestinski-predstavitel-kam-donald-tramp-erusalim-e-na-masata-za-pregovori-po-skoro-sasht-sa-izvan-mezhdunarodniya-konsensus.html", "text": "Един от основните преговарящи в близкоизточния мирен процес и главен преговарящ от страна на Палестинската автономия – Саеб Ерекат, заяви в четвъртък, че палестинците не смятат, че Ерусалим „няма да е предмет на преговорите“, в противоречие на това, което американския президент Доналд Тръмп каза на израелския премиер Бенямин Нетаняху по-рано, пише американското консервативно издание Washington Examiner.\r\n„Ерусалим не е извън масата за преговори, по-скоро САЩ са извън международния консенсус“, заяви Ерекат пред репортерите на Световния икономически форум в Давос.\r\n„Президентът Тръмп може да си купи много неща с неговите пари, но не може да купи честта на нашата нация“, добави палестинецът.\r\nНеговите коментари дойдоха часове, след като Тръмп затвърди решението си от миналата есен, да признае официално Ерусалим за столица на Израел, което разяри няколко ключови американски съюзници и се превърна в пречка пред посредничеството на САЩ в мирните преговори между Израел и Палестина.\r\n„Това, което направих с Ерусалим е моя гордост“, каза Тръмп на Нетаняху, по време на двустранна среща в Давос. „Свалихме Ерусалим от масата за преговори, за да не се налага да говорим повече за него“.\r\nПревод и редакция:", "date": "2018.01.25", "title": "Палестински представител към Доналд Тръмп: „Ерусалим е на масата за преговори, по-скоро САЩ са извън международния консенсус“"}
{"url": "http://www.focus-news.net/news/2018/01/25/2481534/tretiyat-kabinet-na-boyko-borisov-otselya-sled-parviya-vot-na-nedoverie-sreshtu-nego-obzor.html", "text": "Третият кабинет на Бойко Борисов оцеля след първия вот на недоверие срещу него. Вотът бе внесен самостоятелно от ПГ на „БСП за България“ и бе мотивиран с невъзможността на кабинета да се справи с борбата с корупцията. За проекта на решение гласуваха 103 народни представители, „против“ – 131, без нито един въздържал се. Вотът бе подкрепен от 79 депутати от ПГ на „БСП за България“ и 24 от групата на ДПС. „Против“ вота и в подкрепа на кабинета гласуваха 93 народни представители от ПГ на ГЕРБ, 26 от „Обединени патриоти“, 11 от „Воля“ и независимият депутат Ангел Исаев. \r\nПравителството оцеля, тъй като според Правилника за организацията и дейността на Народното събрание, за да е успешен вота, за него трябва да са гласували повече от половина народни представители.  По време на гласуването в зала присъства почти целият състав на Министерски съвет. Отсъстваше, поради международни ангажименти, министър-председателят Бойко Борисов. След гласуването вицепремиерът Екатерина Захариева коментира, че не е чула какво БСП счита, че правителството не е направило. Според нея в дебатът по вота на недоверие е имало лични нападки и обвинения.Агенция „Фокус“ припомня: Дебатът по първия вот на недоверие към кабинета „Борисов“ 3 се проведе във вторник, на 23 януари и продължи около 5 часа. След представянето на мотивите по вота от страна на БСП министърът на правосъдието Цецка Цачева ги атакува и определи твърдението, че правителството не може и не иска да противодейства на корупцията, като дълбоко невярно. Разискванията по вота на недоверие се проведоха в отсъствието на министър-председателя Бойко Борисов, което бе и причина за недоволство от страна на опозицията. От БСП определяха многократно премиера като страхливец и дори поискаха прекратяване на дебатите до неговото пристигане в Народното събрание, но председателят на парламента Цвета Караянчева отказа да го направи и съобщи, че го възпрепятстват международни ангажименти. В своето изказване лидерът на БСП Корнелия Нинова посочи, че оглушителното отсъствие на Борисов е самопризнание за вина за корупцията. „Днес правителството на Бойко Борисов ще отрече, че е корумпирано и ще загуби. Не математически и не от БСП, а от вас, уважаеми български граждани, защото няма човек, който да не знае, че корупцията е завладяла всичко. Разбира се, корупцията не е от вчера, не е от днес, но това правителство на Бойко Борисов я превърна в държавна политика, а говоренето срещу нея – в заплаха за националната сигурност“, заяви Нинова. В края на своето изказване Корнелия Нинова се обърна към всички българи и ги призова да не се предават. Тя обеща, че който краде от тях, ще лежи в затвора и че рано или късно България ще стане нормална държава. Председателят на ПГ на ГЕРБ Цветан Цветанов определи нивото на дебата по вота на недоверие като ниско и отчете, че когато БСП управлява, контрабандата е с най-високи нива. Той отправи критика към Корнелия Нинова, че е искала да отнеме възможността да имаме законодателство, което да бори корупцията. Колегата му Десислава Атанасова от ГЕРБ се изказа, че вотът на недоверие е загуба на парламентарно време и е израз на политическа безпомощност. От ГЕРБ също така обърнаха внимание, че генезисът на паралелната държава е от 1989 г., а ГЕРБ е на политическия терен от 2009 г. \r\nОт ПГ на „Обединени патриоти“ заявиха, че ще гласуват „против“ вота на недоверие и че ще подкрепят правителството. Според тях мотивите по вота са слаби и България не е случила на опозиция в лицето на БСП и ДПС. Различно бе мнението на ДПС, които обявиха, че ще подкрепят вота на недоверие към правителството. Според тях обаче кабинетът няма да падне заради вота, но той е обречен заради самия си генезис. От ПГ на „Воля“ посочиха, че ще гласуват „против“ вота на недоверие и призоваха БСП и ДПС да ги последват. \r\nДебат се заформи между говорителя на БСП Елена Йончева и депутата от ГЕРБ Делян Добрев. Йончева посочи, че превръщането на България в корумпирано владение на ГЕРБ и на Бойко Борисов и в територия без перспектива за българите, няма да мине и даде пример с Хасково. От своя страна Делян Добрев заяви, че месеци наред Елена Йончева \"хвърля кьорфишеци\" към него. Според него при БСП крадецът вика: \"Дръжте крадеца\". Тъй като Елена Йончева даде примери за корупция в санирането и оградата по границата, по време на дебатите се изказаха министърът на регионалното развитие Николай Нанков и вицепремиерът Валери Симеонов. Министър Николай Нанков коментира, че e тотална митологема твърдението за концентрацията на обществени поръчки и на фирми в даден областен град. Той каза, че звучи обидно да се твърди, че са корумпирани кметове, над 100 хил. работници, строители, проектанти, консултанти, надзорници по програмата. \"Дайте да докараме консултанти и кметове от чужбина и да се реши проблемът, който съществува във вашите глави“, обърна се министър Николай Нанков към БСП. Валери Симеонов от своя страна заяви, че критиките към оградата по границата не са в резултат на журналистически разследвания, а на пропаганда. Той определи вота на недоверие като жалък и инфантилен акт. Разискванията по вота на недоверие излязоха извън контрол след като вицепремиерът Валери Симеонов определи лидера на БСП Корнелия Нинова като политическата Анита Мейзер и се обърна към ДПС с думите, че никой няма като техния опит в корупцията. Зам.-председателят на Народното събрание Валери Жаблянов коментира, че качествата на лидерите на БСП ще ги преценят избирателите, а партията на Валери Симеонов трудно би могла да се открие с микроскоп. От своя страна лидерът на БСП Корнелия Нинова подчерта, че срещу Елена Йончева няма образувано досъдебно производство по сигнал на Валери Симеонов, а срещу него прокуратурата е образувала две, заради оградата по границата с Турция. Йордан Цонев от ДПС определи Валери Симеонов като недоразумение и го упрекна, че говори с менторски тон на ДПС, която е партия със заслуги за мира и демокрацията в България.\r\nДеница КИТАНОВА", "date": "2018.01.25", "title": "Третият кабинет на Бойко Борисов оцеля след първия вот на недоверие срещу него (ОБЗОР)"}
{"url": "http://www.focus-news.net/news/2018/01/25/2481535/kathimerini-turtsiya-razkritikuva-gratskiya-premier-za-komentarite-mu-che-tya-e-agresiven-sased.html", "text": "Министерството на външните работи на Турция излезе със заявление, в което осъжда коментарите на гръцкия премиер Алексис Ципрас, направени по време на Световния икономически форум в Давос в сряда, в които той описа Турция като „агресивен съсед“, пише електронното издание Kathimerini.\r\n“Не можем да приемем изявлението на гръцкия премиер Алексис Ципрас срещу Турция в Давос“, се казва в документа, публикуван в четвъртък.\r\n„Мислим, че е по-добре г-н Ципрас да погледне в собствения си кабинет, за да види реален пример на ‚агресия‘. Всички сме наясно, че някои от колегите му прилягат на тази дефиниция перфектно“, се добавя още в съобщението.\r\nПревод и редакция:", "date": "2018.01.25", "title": "Kathimerini: Турция разкритикува гръцкия премиер за коментарите му, че тя е „агресивен съсед“"}
{"url": "http://www.focus-news.net/news/2018/01/25/2481536/otets-boyan-kochev-televizionnite-seriali-sa-prichina-chast-ot-horata-da-ne-izbirat-hristiyanski-i-chisto-balgarski-imena-na-detsata-si-a-moderni-chuzhdi.html", "text": "Наблюдава се тенденция все по-рядко родители да избират български и в частност християнски имена, за сметка на чуждите имена, каза за Радио „Фокус” – Пазарджик отец Боян Кочев от Архиерейското наместничество в Пазарджик. По думите му голяма роля за това има телевизията и по-скоро сериалите. „Част от хората се отъждествяват с героите от тях, подсъзнателно смятат, че могат да бъдат успешни като тях и да живеят техния живот в охолство и лукс и затова избират техните имена за децата си. Този избор опира до възпитанието в семейството и влиянието на телевизията”, уточни отец Кочев. Той каза също, че е важно новороденото да бъде кръстено с християнско име, за да има светец, който да го закриля и напътства. По отношение на ролята на църквата и духовниците в живота на хората отец Боян отбеляза, че хората търсят Бога по различни подбуди – много често те са свързани с проблеми в семейството, такива от битов характер или емоционални терзания. „Идвайки при нас, свещениците, те прибягват към Бога и няма да бъдат разочаровани, както ако го направят към определен човек. Утехата си миряните трябва да търсят в най-големия утешител – Светия дух. За съжаление, най-голямата болка на съвременното общества е егоизмът и това, че никой не иска да види проблема в себе си, а го търси в средата и в другите хора”, допълни отец Боян Кочев.\r\nАлбена ЖИЛЕКОВА", "date": "2018.01.25", "title": "Отец Боян Кочев: Телевизионните сериали са причина част от хората да не избират християнски и чисто български имена на децата си, а модерни чужди"}
{"url": "http://www.focus-news.net/news/2018/01/25/2481537/shumen-otchetenoto-prez-2017-g-ravnishte-na-bezrabotitsa-e-nay-niskoto-v-oblastta-prez-poslednite-9-godini.html", "text": "През 2017 г. безработицата в област Шумен се е понижила до 12,4%. Това съобщиха от Дирекция „Бюро по труда“ - Шумен. Регистрираните безработни в бюрата по труда от областта средно за 2017 година са 9469 при 11056 за предходната година, с 1587 по-малко. Отчетеното през миналата година равнище на безработица е най-ниското в областта през последните девет години. За последно безработицата е била по-ниска през 2008 г. – 11,4%. Значителен принос за постигнатото снижение има активната работа с регистрираните безработни лица, включително от най-уязвимите групи безработни на пазара на труда, и подпомагането им за включване в трудова заетост. През 2017 г. 11467 лица са включени в мероприятия за професионално ориентиране, реализирани в бюрата по труда от областта. 2037 безработни лица са взели участие в дейности за подпомагане уменията за търсене на работа и представяне пред работодател. Предоставените услуги за подкрепа на младежите за усвояване на умения за участие на пазара на труда и включването им в програми и мерки по Закона за насърчаване на заетостта и схеми на Оперативна програма „Развитие на човешките ресурси” доведоха до спад в броя на безработните младежи. Със 177 лица са по-малко безработните младежи до 29 години и със 70 тези до 24-годишна възраст. Значително намаление се отчита при лицата с регистрация в бюрата по труда повече от 12 месеца – с 894 по-малко продължително безработни лица. В град Шумен средногодишното равнище на безработица за 2017 година е 3,6%, с 0,8 пункта по-ниско спрямо 2016 г. Броят на регистрираните безработни средно за 2017 година е 1620 при 1960 за 2016 година, с 340 по-малко.", "date": "2018.01.25", "title": "Шумен: Отчетеното през 2017 г. равнище на безработица е най-ниското в областта през последните 9 години"}
{"url": "http://www.focus-news.net/news/2018/01/25/2481538/afp-ot-pentagona-zayaviha-che-vashington-i-ankara-obsazhdat-sazdavaneto-na-zona-za-sigurnost-kray-yuzhnata-granitsa-na-turtsiya.html", "text": "Висшестоящи военни от САЩ и Турция обсъждат възможността за създаване на „зона за сигурност“ край турската граница със Сирия, заяви представителят на Министерството на отбраната на САЩ генерал-лейтенант Кенет Маккензи в четвъртък, предава AFP.\r\n„Продължаваме да говорим с турците за възможно създаване на зона за сигурност, или го наричайте, както поискате“, заяви Маккензи пред репортерите.\r\n„Обмисляме го от няколко години в няколко различни варианта и засега не сме взели окончателно решение по въпроса. Нашите военни командири все още го обсъждат, така че мога да кажа, че това е реална концепция... просто идея, която излиза на повърхността сега“, добави американският военен.\r\nТой не влезе в детайли, относно обхватът на зоната за сигурност, но в турските медии се твърди, че държавният секретар на САЩ Рекс Тилърсън е казал на турския си колега Мевлют Чавушоглу, че подкрепя създаването на зона за сигурност с дълбочина 30 км край турската граница със Сирия.\r\nПревод и редакция:", "date": "2018.01.25", "title": "AFP: От Пентагона заявиха, че Вашингтон и Анкара обсъждат създаването на зона за сигурност край южната граница на Турция"}
{"url": "http://www.focus-news.net/news/2018/01/25/2481539/stara-zagora-sdruzhenie-badeshte-za-detsata-i-dve-detski-gradini-v-kazanlak-zapochnaha-rabota-po-proekt-za-pozitivno-roditelstvo.html", "text": "Табла за позитивно родителство бяха поставени от Сдружение „Бъдеще за децата“ в детските градини „Слънчице“ и „Еделвайс“, каза за Радио „Фокус“ Мария Гинева, директор на сдружението. На таблата родителите трябва да довършат своето послание към децата „Обичам те, защото...“ и да изпратят снимки в организацията.\r\nТова е дейност, част от проекта „Заедно с нашите деца“ на Сдружение „Бъдеще за децата“, в който партньори са двете детски градини. \r\nПроектът е финансиран по програма на една от големите търговски корпорации в България. Той е насочен към децата от градините и касае подобряване на връзката датска градина – деца и родител. Предвидени са дванайсет дейности през всеки месец, които да обединят родители, деца и учители. В рамките на проекта е предвидено и обучение за родителите, срещи със специалисти от институциите в Казанлък.\r\nСредствата по програмата на търговската корпорация са набирани в продължение на месец и половина, като от всяка една касова бележка преминала през касата на търговски обект от веригата са отчислени 3 стотинки. С набраната сума са финансирани 30 проекта от цялата страна, при подадени близо 270 проекта.\r\nСлавяна ГАЙДАРОВА", "date": "2018.01.25", "title": "Стара Загора: Сдружение „Бъдеще за децата“ и две детски градини в Казанлък започнаха работа по проект за позитивно родителство"}
{"url": "http://www.focus-news.net/news/2018/01/25/2481540/sofiya-vazstanoveno-e-dvizhenieto-prez-krastovishteto-pri-orlov-most.html", "text": "Възстановено е движението през кръстовището при Орлов мост. Това съобщиха от пресцентъра на Столична община. Движението беше блокирано от протестиращи срещу промяната в плана за управление на НП \"Пирин\".", "date": "2018.01.25", "title": "София: Възстановено е движението през кръстовището при Орлов мост"}
{"url": "http://www.focus-news.net/news/2018/01/25/2481541/prof-georgi-karasimeonov-prezidentat-rumen-radev-tryabva-da-bade-obedinitel-a-ne-politicheski-komentator.html", "text": "Президентът Румен Радев трябва да бъде обединител, а не политически коментатор. Това каза в интервю за Радио „Фокус“ проф. Георги Карасимеонов, преподавател в Катедрата по политология в Софийския университет „Св. Климент Охридски”, по повод казаното в отчета от държавния глава, че парламентарната република атрофира. Според Карасимеонов президентът трябва да е онази инстанция, която помирява институциите и неговият авторитет да служи за преодоляването на появилите се кризи. Според проф. Карасимеонов държавният глава губи ролята си на балансьор, обяснение за което може да бъде потърсено в липсата му на политически опит в неговата първа година като президент. „Той явно е решил да бъде, както ние се изразяваме политолозите, активистки президент. Тоест, да бъде активен в оценките, в критиките си, но в една такава роля може би част от хората го харесват, тъй като искат да виждат тези критики, да ги чуват, но къде е границата. Аз си задавам въпроса - къде е границата, тъй като все пак тази институция беше създадена от Българската конституция - президентът да бъде онази инстанция, която да примирява“, коментира проф. Карасимеонов. Той допълни, че образът на държавния глава като критик е възможно да подкопае ролята му в съдбоносен за България момент. „Ако той бъде настроен срещу определени политически сили, партии или институции, много по-трудно ще взима трезви решения, които да водят до обединение, а не до разделение“, подчерта Карасимеонов.", "date": "2018.01.25", "title": "Проф. Георги Карасимеонов: Президентът Румен Радев трябва да бъде обединител, а не политически коментатор"}
{"url": "http://www.focus-news.net/news/2018/01/25/2481542/tass-predstaviteli-na-rusiya-sa-vzeli-uchastie-v-konsultatsiite-za-siriya-vav-viena.html", "text": "Руска делегация, оглавявана от директора на Департамента за Близкия Изток и Северна Африка на Министерството на външните работи на Русия Сергей Вершинин е провела консултации с участниците в двудневната среща за сирийско урегулиране във Виена в четвъртък. Това е съобщил пред ТАСС близък към организацията на преговорите източник.\r\nСпоред неговата информация, са се състояли консултации между Вершинин и представители на специалния посланик на генералния секретар на ООН за Сирия Стефан де Мистура и делегация на Дамаск, оглавявана от постоянния представител на Сирия пред ООН Башар Джаафари.\r\nДе Мистура е провел срещата си с делегацията на сирийското правителство в първата половина на деня, а по-късно се е състояла срещата с обединената делегация на сирийската опозиция – Сирийския комитет за преговори.\r\nПревод и редакция:", "date": "2018.01.25", "title": "ТАСС: Представители на Русия са взели участие в консултациите за Сирия във Виена"}
{"url": "http://www.focus-news.net/news/2018/01/25/2481543/predstoyashti-mezhdunarodni-sabitiya-za-26-yanuari-agentsiya-fokus.html", "text": "*** Президентът на САЩ Доналд Тръмп ще се изкаже в рамките на ежегорния Световен икономически форум в Давос\r\n*** Чехите ще гласуват на втория тур на президентските избори в Чешката република\r\n*** Вторият ден от мирните преговори за Сирия под егидата на ООН в австрийската столица Виена\r\n*** Съюза (ХДС/ХСС) и ГСДП започват официалните преговори помежду си за формиране на управляваща коалиция в Германия\r\n*** Седмият ден на турската военна операция „Маслинова клонка“ срещу сирийските кюрдски формирования в северозападния сирийски район Африн\r\n***", "date": "2018.01.25", "title": "Предстоящи международни събития за 26 януари ( Агенция „Фокус“ )"}
{"url": "http://www.focus-news.net/news/2018/01/25/2481544/sled-4-chasov-debat-tsitati-ot-pesni-i-bez-odobreno-predlozhenie-na-opozitsiyata-stolichniyat-obshtinski-savet-prie-byudzheta-na-sofiya-za-2018-g-obzor.html", "text": "След 4-часов дебат, цитати от песни и нито едно одобрено предложение на  опозицията, Столичният общински съвет прие бюджета на София за 2018 г. Така с 42 гласа „за“ и 14 „против“ бяха гласувани над 1,5 млрд. лв. От ГЕРБ определиха сумата като „рекордна“, но според противниците на бюджета за поредна година той е бил изготвен от администрацията на общината по непроменен от 10 години метод и без да решава основни проблеми на столицата. \r\nСпоред общинския съветник Иван Таков от БСП бюджетът е \"заченат в лъжа\", а общинските съветници са били \"прелъстени и излъгани\" с обещанието за новия начин на формирането му. \r\nКметът на София Йорданка Фандъкова заяви, че бюджетът е доказателство за доброто финансово и икономическо състояние на общината. За поддържка и изграждане на уличната инфраструктура са отелени 58 млн. лв., за образование парите са увеличени с 18 млн. лв., за здравеопазване – с 4,8 млн. лв. и за социални дейности с 4 млн. лв. Основните приоритети остават транспорт и транспортна инфраструктура, образование, енергийна ефективност и по-чиста околна среда и въздух. Предизвикателството остават фините прахови частици, а метрото остава водещ екологичен транспорт, тъй като благодарение на него се спестяват 75 000 тона вредни емисии на година. Фандъкова уточни, че през 2018 г. метрото е най-големият приоритет с финансово изражение от над 333 млн. лв. \r\nНад 124 млн. лв. ще бъдат инвестирани в реконструкция на улици и булеварди, а 37 млн. лв. ще са за квартални улици. Над 37 млн. лв. са предвидени и за ремонт на трамвайни трасета. С 11 млн. лв. са повишени средствата за чистота в столицата, а за миене на улици са заложени 4,7 млн. лв. Над 37 млн. лв. ще бъдат инвестирани в строителството и енергийна ефективност на училища и детски градини, а още близо 14 млн. лв. ще отидат за изграждането на детски градини и училища“. Йорданка Фандъкова обърна внимание, че бюджетът за 2018 г. е с 220 млн. лв. повече в сравнение с 2017 г. \r\nВъпреки високата оценка, която даде кметът на София, от БСП не спестиха острите си критики и забележки. Според лидера на БСП-София Калоян Паргов бюджетът звучи рекордно, но реално около 100-150 млн. лв. ще са правене на политики. „Наистина това, което казаха са сухи цифри и числа, което ни казва, че всичко е окей, както се казва в една песен, която слушах скоро по „Шоуто на Слави“. За съжаление, откакто ГЕРБ управлява в Столична община имаме модел, в който ние като общински съветници сме притурка и гумен печат на всички решения на цялата администрация”, заяви Паргов. Той предложи за всеки от администрацията да бъде закупен по един електромобил, за да се дава пример на гражданите във връзка с чистотата на въздуха. Паргов предложи и държавата да направи завод за електромобили в България. \r\nИзказванията на Иван Таков и Калоян Паргов предизвикаха председателя на бюджетната комисия Орлин Алексиев също да цитира части от текст на песен, като посочи, че Паргов добре е започнал и си е помислил, че „всичко му е точно\". Когато обаче чул изказването на Таков, разбрал, че „снощи не е ял кекс”. \r\nСветослав Витков от Политическа група 5 заяви, че няма да участват в дебатите за бюджета, тъй като за пореден път са били поставени в ролята на зрители на анонимно риалисти с натискане на бутоните „за“, „против“ и „не мога да преценя“. \r\nВойслав Тодоров от „Сердика (АБВ, Български соациалдемократи) допълни, че има повече пари, но ги харчат за ежедневни разходи, а не за инвестиции. „Разходите по чистота са важни, но те са нещо, което минава и заминава. Имаме слабо планиране на приходите на общината“, коментира той. \r\nИво Божков от Реформаторския блок заяви, че нещата не трябва да се приемат лично. „Вслушайте се във всяка една критика, защото няма безгрешни хора. Бюджетът на София е оценка на начина на управление на града. Моята оценка и на хората, които няма да подкрепят този бюджет е, че София се управлява зле. 10 години след като заварихте проблема с местата в детските градини, 10 години по-късно се влиза с връзки. Трафикът на коли е неовладян. Тази политика на общината е провал, защото безпристрастните и точни статистики показват потребителите на градския транспорт намаляват. Софиянци не предпочитат градския транспорт за придвижване, защото той не е достатъчно удобен и евтин от алтернативата кола“, коментира Божков. \r\nНиколай Стойнев от ГЕРБ в реплика заяви, че парите на общината са гарантирани. \r\nПредседателят на групата на ГЕРБ Малина Едрева уточни, че няма недостиг в детските градини и че автомобилите са скъпи. По думите ѝ услужливо се пропуска, че с градския транспорт може да се пътува и с карти, не само с еднократен билет. \r\nТрайчо Трайков от Реформаторския блок посочи, че това е третият бюджет, който се дискутира. „Аз и много други дадохме доверие на първия бюджет. Пред следващата година видяхме какво може да се подобри и подкрепихме създаването на работната група за това какво трябва да залегне в бюджета. Бюджетът е безопасен продукт на хора, които си разбират от занаята. Идеята е да може да се обобщят по-големи политики, финансово изразени от големи групи от хора от града. Ето това не виждам все още как става“, добави той.  \r\nСлед дебатите Йорданка Фандъкова се извини, че администрацията се е забавила със сформирането на обещаната комисия, но не се съгласи с критиките на БСП и определи някои от тях като „обидни“. Пред журналисти тя коментира, че този бюджет им позволява да продължат устойчивата работа по утвърдени приоритети, които на практика са били потвърдени от всички политически сили, включително и от изказванията на опозицията – а именно повече средства за транспорт и транспортна инфраструктура, образование и най-вече цялата инвестиционна програма, посветена на стратегическия ни приоритет за по-чиста околна среда и по-чист въздух. \r\nПред „Фокус“ Борис Цветков от БСП коментира, че дори с бомбастичното име, че бюджетът е рекорден, на практика столичани няма да усетят нищо рекордно. Колегата му Николай Николов допълни, че 0,2% са заложените в бюджета средства за спорт, което според него е скандално, тъй като тази година София ще бъде европейска столица на спорта. \r\nЛюба АЛЕКСИЕВА", "date": "2018.01.25", "title": "След 4-часов дебат, цитати от песни и без одобрено предложение на опозицията, Столичният общински съвет прие бюджета на София за 2018 г. (ОБЗОР)"}
{"url": "http://www.focus-news.net/news/2018/01/25/2481545/prof-mihail-konstantinov-kritikata-na-prezidenta-rumen-radev-kam-upravlenieto-na-stranata-e-osnovatelna.html", "text": "Критиката на президента Румен Радев към управлението на страната е основателна. Това каза в интервю за Радио „Фокус“ проф. Михаил Константинов - математик и политически анализатор, коментирайки изявлението на държавния глава Румен Радев по повод навършването на една година от стъпването му длъжност. Проф. Константинов отчете като единствен пропуск в речта на държавния глава липсата на отчет за неговата дейност през този период. Според проф. Константинов \"истеричните реакции и взаимното ругателство\" са излишни, изразявайки задоволство от липсата на подобен нюанс в президентската реч. Професорът отчете като позитивен факт отсъствието на нападки между двамата силни мъже на България – Борисов и Радев. „Нито един от тях не си позволява да напада другия в професионален план, което оставя открит, така да се каже, открито пространство за разговори и за постигане на някакво споразумение. Тоест, за някакви съвместни действия. Едно такова поле за съвместни действия е външната политика. Това е една област, в която президентът, по Конституция, има правомощия. Вие знаете, че в миналото, особено когато България се присъединяваше и към НАТО, и към Европейския съюз, президент и премиер действаха в синхрон. Така че аз бих искал да видя нещо подобно като действие, защото на България очевидно и предстоят много важни международни инициативи\", коментира проф. Михаил Константинов. Той допълни, че функцията на президента Радев като обединител не изключва правото му да критикува определени страни от обществения и политическия живот. \"Противоборството между президент и премиер все пак е възможно\", предупреди Константинов и прогнозира, че сблъсъкът „Борисов-Радев“ ще е факт на следващите президентски избори.", "date": "2018.01.25", "title": "Проф. Михаил Константинов: Критиката на президента Румен Радев към управлението на страната е основателна"}
{"url": "http://www.focus-news.net/news/2018/01/25/2481546/premierat-boyko-borisov-razgovarya-s-printsa-prestolonaslednik-alois-fon-und-tsu-lihtenshtayn.html", "text": "Ролята на България за генерирането на стабилност и сигурност в Европа се цени, каза министър-председателят Бойко Борисов след срещата си с принца-престолонаследник Алоис фон унд цу Лихтенщайн във Вадуц. Това е първата среща на такова ниво между България и Княжество Лихтенщайн. Това съобщиха от правителствената информационна служба.\r\nТемата за сигурността в Европа беше сред основните в разговора. Борисов посочи, че България вече е име и то не само заради европредседателството, а защото от години води последователна проевропейска и мирна политика. „Сега имаме изключителния шанс да направим нещо и за Западните Балкани, да се отличим от другите, които продължават да са в конфликт помежду си и да водят войни“, подчерта министър-председателят.\r\nПремиерът Бойко Борисов запозна Алоис фон унд цу Лихтенщайн и с темите, по които ще работи Българското председателство на Съвета на Европейския съюз. Посочено беше, че сред тях е и постигането на напредък в цифровизацията и развитието на електронните услуги – област, приоритетна и за Лихтенщайн. \r\nМинистър-председателят и принцът-престолонаследник отбелязаха, че двустранните отношения се развиват с добри темпове на политическо и културно ниво. Констатирана беше необходимост от активизиране на икономическото партньорство между двете държави и разширяване на стокообмена. Двете страни биха могли да си партнират активно в секторите на иновациите и новите технологии, индустриалното производство и дуалното образование. Борисов изтъкна, че в рамките на ротационното ни председателство, а и след това, членовете на българското правителство ще са на разположение за консултации по въпроси от взаимен интерес.\r\nПринц Алоис фон унд цу Лихтенщайн прие поканата на българския премиер да гостува у нас и посочи, че с удоволствие ще се запознае лично с красивата ни страна, за чиято природа и история е слушал много.\r\nВ срещата участва и министърът за Българското председателство на Съвета на ЕС Лиляна Павлова.", "date": "2018.01.25", "title": "Премиерът Бойко Борисов разговаря с принца-престолонаследник Алоис фон унд цу Лихтенщайн"}
{"url": "http://www.focus-news.net/news/2018/01/25/2481547/kathimerini-krayno-levi-aktivisti-napadnaha-predstavitel-na-gratskata-partiya-zlatna-zora-na-ostrov-krit.html", "text": "Крайно-леви активисти нападнаха представител на екстремно-дясната гръцка партия „Златна зора“ на площад в главния град на остров Крит – Ираклион, в четвъртък, след като групата е протестирала пред сграда, където се е провеждало събрание на регионалния съвет по въпроса за името на Македония, пише гръцкото електронно издание Kathimerini.\r\nНапрежението е ескалирало, когато протестиращите са се намерили лице в лице с високопоставения местен представител на „Златна зора“ Гиоргиос Спиропулос малко след срещата и са го нападнали, принуждавайки органите на реда да се намесят.\r\nЛинейка е откарала Спиропулос до главната болница на пристанищния град, където лекарите са се погрижили за леките му рани по тялото, лицето и ръцете.\r\nПревод и редакция:", "date": "2018.01.25", "title": "Kathimerini: Крайно-леви активисти нападнаха представител на гръцката партия „Златна зора“ на остров Крит"}
{"url": "http://www.focus-news.net/news/2018/01/25/2481148/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Членове на администрацията на Доналд Тръмп пристигнаха в швейцарския ски курорт Давос в сряда с ясно съобщено за световните лидери –„Америка първо“ не означава „Само Америка“, коментира американското авторитетно издание The Washington Post, като пояснява, че президентът на САЩ, заедно с още 10 души от своята администрация, ще отвърне на обвиненията, според които Вашингтон води политика против глобализацията и свободната търговия. \r\n„Става въпрос за (политиката на Тръмп) „Америка първо“, но тази политика всъщност включва в себе си и работа с останалата част на света“, заяви финансовият министър Стивън Мнучин по време на пресконференция в сряда, докато Гари Коен, председателят на Националния икономически съвет постави нещата по този начин – „Америка първо“ не означава „Само Америка“. \r\nИзданието коментира, че екипът на Тръмп е пристигнал в Давос с намерението да завърши последната права от победния спринт, започнал след приемането на мащабната данъчна реформа на президента миналия месец. Според делегацията, Световният икономически форум в Давос представлява възможност да се представят успехите на американския президент в икономическо отношение, както и да се направи реклама за привличане на чуждестранния бизнес. Безспорно едно от постиженията на Тръмп са няколкото поредни високи рекорда на стоковата борса и растеж в размер на почти три процента, постигнат през последните две тримесечия. \r\nПо думите на Мнучин, „САЩ се стремят към икономически ръст от три процента и по-висок Брутен вътрешен продукт. Икономическият ръст в САЩ определено е нещо добро за останалия свят“, смята финансовият министър. „Няма съмнение“, подчерта още Мнучин, че „знаците от пазара са изключително позитивни“. \r\nНо начинанието на Тръмп няма да е лесно, отбелязва вестникът. Хиляди протестиращи се събраха в Цюрих, най-големият град в близост до Давос, като носеха плакати „Тръмп не е добре дошъл“. Протестиращи също така се опитаха да пробият засилената охрана на Форума в Давос. \r\nДори и някои световни лидери разкритикуваха негласно Тръмп. Премиерът на Индия Наренда Моди не спомена САЩ, но в дългата си реч даде блестяща защита за глобализацията. Подобни изказвания направиха канадският министър-председател Джъстин Трюдо и германският канцлер Ангела Меркел.\r\n*** Американското финансово министерство наложи нови санкции срещу Северна Корея в сряда, свързани с нейната ядрена програма, пише The Hill. \r\n„Хазната продължава методично да предприема действия срещу физически лица или организации, финансиращи режима на Ким Чен-ун и развиването на севернокорейските оръжия“, се казва в становище на финансовия министър Стивън Мнучин, който освен това е подчертал, че в новите наказателни мерки срещу режима в Пхенян са включени и лица и организации, които са позволявали на Северна Корея да избегне част от досегашните санкции. \r\nИзданието пояснява, че обект на новите мерки са девет организации, 16 физически лица и шест кораба. \r\nМинистерството също така разкри, че предприема действия и срещу „незаконни играчи“ в Русия и Китай, тъй като те са действали в нелегалните финансови, петролни или транспортни мрежи на Северна Корея. \r\nНа втори януари, припомня вестникът, президентът Доналд Тръмп изрази своето задоволство от мерките, които неговата администрация предприема срещу Пхенян. В съобщение в социалната мрежа „Туитър“, държавният глава отбеляза, че „санкциите и натиска са започнали да влияят на Северна Корея“, тъй като по неговите думи „войниците бягат към Южна Корея, а „ракетният човек“ (както Тръмп често нарича Ким Чен-ун – бел. прев.) иска да води преговори със Сеул“, като президентът има предвид желанието на Пхенян да проведе разговори на високо равнище с южния си съсед, в резултат на които по-рано през януари стана ясно, че Северна Корея ще изпрати свои спортисти на Зимните олимпийски игри.\r\n*** Вашингтон може да прекрати подкрепата си за „Сирийските демократични сили“ (СДС), доминирани от „Народни отряди са самозащита“, ако установи, че те нарушават споразумението със САЩ, пише турският вестник Hurriyet, като се позовава на изявление от Пентагона. \r\n„Винаги сме били ясни с Турция, че оръжията, предоставени на СДС, ще бъдат ограничени\", заяви за изданието говорителят на Пентагона Ерик Пахън.\r\n„Ние не оправдаваме използването на оръжия и оборудване, предоставени от коалицията, с каквато и да е цел, освен за борбата срещу „Ислямска държава“. Ако идентифицираме група или лица, които нарушават споразумението, ще проучим и, ако се налага, ще прекратим подкрепата\", увери говорителят.\r\n„САЩ остават твърдо решени да защитят нашия съюзник от НАТО – Турция, включително и да подкрепят усилията й за противодействие на заплахите от страна на „Работническа партия на Кюрдистан“ (ПКК)“, подчерта Пахън, като същевременно допълни, че на този етап Вашингтон ще продължи сътрудничеството си със СДС срещу „Ислямска държава“.\r\n*** Турският президент Реджеп Тайип Ердоган предупреди в сряда, че страната му ще продължи да разширява и продължава своята военна операция в Сирия до град Манбидж, ход, който може да доведе то сблъсък на турските военни с контингента на САЩ, които са техен съюзник в НАТО. Това пише вестник Haaretz. \r\nВъздушната и наземна операция, която Турция води срещу подкрепяните от САЩ кюрдски „Народни отряди за защита“ (YPG) в региона на Африн, представлява отварянето на нов фронт в сирийската гражданска война, коментира израелското издание, като операция към намиращия се на около 100 километра източно от Африн град Манбидж може да заплаши плановете на САЩ да стабилизират североизточния регион в Сирия, смята редакцията на вестника, който припомня също така, че Анкара започна операция „Маслинова клонка“, тъй като разглежда „Народните отряди за защита“ като продължение на терористичната групировка „Работническа партия на Кюрдистан“, която има около трийсетгодишна история на нелегална дейност в предимно населената с кюрди югоизточна Турция. В същото време „Народните отряди за защита“ за ключов съюзник за САЩ в борбата срещу „Ислямска държава“, като те са и противник на сирийския президент Башар Асад, отбелязва изданието. \r\nПрез месец март 2017 г. американски войници бяха разположени около Манбидж за да предотвратят възможността подкрепяни от Турция и САЩ групировки в района да започнат боеве помежду си. Турция обаче не вижда възможност нейните войници да се сблъскат с американските военни, според говорителя на правителството в Анкара. \r\nВ същото време се увеличава броят на жертвите. По данни на Сирийската обсерватория за човешки права жертвите са десетки. Турски артилерийски обстрел в Африн, както и въздушни удари, доведоха до смъртта на 28 цивилни. Двама цивилни са загинали заради грешка на артилерията на „Народните отряди за защита“, като освен това кюрдската групировка е убила трима турски военни. 48 души от кюрдската групировка са загинали, докато турската армия и подкрепяните от нея групировки са дали 42 жертви.\r\n***", "date": "2018.01.25", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/01/25/2481149/predstoyashti-sabitiya-v-stranata-za-25-yanuari-agentsiya-fokus.html", "text": "***\r\nОт 16.00 часа държавният глава Румен Радев ще разговаря на „Дондуков“ 2 с председателя на Военния комитет на Европейския съюз генерал Михаил Костаракос. Гостът е на посещение у нас по покана на началника на отбраната генерал-лейтенант Андрей Боцев. \r\n***\r\nОт 19.00 часа, в Аулата на СУ „Св. Кл. Охридски“, президентът Румен Радев ще присъства на награждаването на фирми, допринесли за развитието на българо-германските икономически отношения през 2017 година.\r\n***\r\nОт 08.30 часа, в Националния дворец на културата, ще започне заседанието на Неформалният съвет по правосъдие и вътрешни работи. От 11.30 до 12.00 часа ще се състои брифинг на Фолкер Тюрк, директор по международната защита във Върховния комисариат за бежанците към ООН. От 17.00 до 17.30 часа ще се проведе пресконференция за неформалния съвет във  формат министри на вътрешните работи. \r\n***\r\nОт 09.30 часа ще се проведе работна среща в Министерството на правосъдието на министър Цецка Цачева с председателите на Синдиката на служителите в затворите в България (ССЗБ) и на Синдикат „Охрана“. На нея ще присъстват и административните ръководители на Главна дирекция „Изпълнение на наказанията“ и на Главна дирекция „Охрана“.\r\nСрещата, която е по инициатива на правосъдния министър, и е във връзка с поставени от синдикалните организации искания.\r\n***\r\nОт 11.00 часа председателят на най-висшия военен орган на Европейския съюз ще се срещне с началника на отбраната генерал-лейтенант Андрей Боцев и с министъра на отбраната Красимир Каракачанов, който на официална церемония в зала Тържествена на Министерство на отбраната ще го награди с почетен знак „Св. Георги“ - I степен за офицери. \r\n***\r\nОт 09.00 часа ще започне редовното пленарно заседание на Народното събрание. \r\n*** \r\nОт 09.30 часа в заседателната зала в сградата на ВСС (ул. Eкзарх Йосиф, № 12) Пленумът на Висшия съдебен съвет ще проведе заседание. \r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа VI състав на Специализирания наказателен съд ще проведе съдебно заседание по делото срещу Пенчо Ч., обвинен в трафик на хора. \r\n***\r\nОт 10.00 часа II състав на Специализираният наказателен съд ще проведе съдебно заседание по делото срещу Георги Г., Цено Ф. и Борис Р., обвинени в ръководене и организиране на ОПГ. \r\n***\r\nОт 10.30 часа XV състав на Специализирания наказателен съд ще заседава по делото срещу Димитрина Р., Мария Ж., Нели К. и Надежда Т., обвинени в организиране и ръководене на организирана престъпна група. \r\n***\r\nОт 11.00 часа, пред база „Алеко“ на ПСС, Планинската спасителна служба при БЧК организира традиционния квалификационен курс „Работа при лавинни нещастия“ на групата за работа със спасителни кучета и техните водачи от отрядите в цялата страна. В курса се усвояват техники и умения за спасяване при зимни условия, намиране на затрупани от лавина, издирване на изгубени в планината и пр. \r\n***\r\nОт 11:00 в конферентната зала на Руския културно-информационен център (3-и етаж, зала 305) ще се състои презентация на програмата RUSSIA.STUDY, която дава възможност за получаване на безплатно образование в Русия. \r\n***\r\nОт 13.30 часа в Заседателна зала 1 в Ректората на СУ „Св. Климент Охридски“ ще се проведе международен научен семинар на тема „Съвременни методи за проучване, систематизиране и презентиране на културно-историческото наследство на Балканите“. \r\n***\r\nОт 14.00 часа Български Атомен Форум – Булатом, ще представи разработения по негова поръчка доклад за необходимостта от строителство на проекта АЕЦ „Белене“ пред членовете на Комисията по енергетика към 44 Народно събрание.\r\n***\r\nОт 15.00 часа, в Общински културен институт Красно село, бул. „Цар Борис ІІІ“ № 41 (спирка „Хиподрума“ на трамвай №5), ще се проведе лекция на тема: „Законът за концесиите – колонизатор на българската икономика. \r\n***\r\nОт 16.00 часа в Националния военноисторически музей (ул. „Черковна“ 29) ще бъде представена изложбата „Памет за бъдещето“. \r\n***\r\nОт 17 .00 часа, в Централното фоайе на Ректората на Софийски университет „Св. Климент Охридски“ ще бъде открита фотоизложбата „Пред прага на Света гора“ на гръцкия фотограф Димитриос Лузикиотис. Експозицията е съвместен проект на Центъра за славяно-византийски проучвания \"Проф. Иван Дуйчев\" към Софийския университет  и Солунския университет „Аристотел“. \r\n***\r\nОт 18.30 часа, в Галерия Академия, НХА, ще бъде представена книгата „От Мърквичка до Минотавъра“ от Митко Новков. \r\n***\r\nОт 18.30 в Малката зала на РКИЦ ще се състои тържественото откриване на киноклуб \"РУСИЯ\" и прожекция на реставрираното копие на легендарния съветски телевизионен сериал \"Мястото на срещата да не се променя \" (1 и 2 серия). \r\n***\r\nОт 19.00 часа в Sofia Event Center, Paradise Mall, ще се проведе единадесетото издание на събитието по обявяване на Най-добрите работодатели в България 2017.\r\n***\r\nОт 11.00 часа в кабинет 108 на Община Благоевград Председателят на Общински съвет – Благоевград Радослав Тасков организира пресконференция по повод предстоящото първо редовно заседание на ОбС.\r\n***\r\nОт 18.30 часа на площад „България“ ще започне протестно шествие срещу приетото на 28 декември 2017 г. решение на Министерски съвет за промяна в плана на управление на Национален парк „Пирин“.\r\n***\r\nОт 09.00 часа в Голяма зала на Община Велико Търново ще се проведе Сесия на Великотърновския общински съвет. \r\n*** \r\nОт 10.30 часа в пресклуба на БТА ще се състои съвместната пресконференция на Бюрото по труда.\r\n***\r\nОт 19.00 часа в МДТ „Константин Кисимов“, голяма зала, ще се проведе оперетен спектакъл „Графиня Марица“.\r\n***\r\nОт 08.00 часа, в митрополитския храм „Св. Николай Мирликийски“, ще започне богослужението по повод 25 януари – денят, в който Православната Църква чества паметта на св. Григорий Богослов, архиепископ Константинополски.\r\n***\r\nОт 09.30 и от 10.30 часа в Детска градина 11 и Детска градина 20 ще се проведат куклени спектакли „Лека нощ, съкровище“ на Държавен куклен театър „Дора Габе“. \r\n***\r\nОт 18.30 часа на площад „Свобода” се организира протест „Да спасим Пирин”.\r\n***\r\nОт 17.30 часа в Градската галерия в Казанлък ще бъде представена изложбата  „Майстора и Кюстендилска изобразителна школа“. \r\n***\r\nОт 10.00 часа в зала „Васил Караиванов“ Общинският съвет ще проведе първото си редовно заседание за 2018 година. На заседанието предстои да бъде приет бюджета на Община Карлово за 2018 година.\r\n***\r\nОт 14.00 часа в заседателната зала на сградата на Община Кюстендил ще се проведе заседание на Общински съвет - Кюстендил. \r\n***\r\nОт 17.30 часа в читалище „Братство” ще се проведе възпоменателна вечер по повод 130 години от рождението на Иван Момчилов.\r\n***\r\nОт 11.30 часа ще се проведе съвместна пресконференция  с ОДМВР  в заседателната зала на Община Перник, относно паркирането и сигурността на гражданите по време на фестивала.\r\n***\r\nОт 09.00 часа в зала 10 на Окръжен съд – Пловдив ще се проведе съдебно заседание по делото срещу подсъдимия Венцеслав К., срещу когото е повдигнато обвинени за убийство. \r\n***\r\nОт 09.30 часа, в зала 3 на Окръжен съд-Пловдив ще се проведе съдебно заседание по делото срещу подсъдимия Красимир Г., обвинен в закана за убийство. \r\n***\r\nОт 11.00 в клуба на БТА на бул. \"Шести септември\" ще се състои съвместна пресконференция на ПП ДСБ и \"Да, България\". Ще участват лидерите на двете формации, ген. Атанас Атанасов и Христо Иванов, и председателите на местните структури Йордан Иванов и Веселина Александрова.\r\n***\r\nОт 10.00 часа в ДГ „Чучулига“, намираща се на ул. „Иглика“ №2, ще се проведе заключителна пресконференция по проект „Различни заедно вървим по пътя към училището родно“, с бенефициент ДГ „Чучулига“, гр. Русе, и партньори Община Русе и Фондация „Устойчиво общество“.\r\n***\r\nОт 18.00 часа в зала 1 на Читалище „Христо Ботев – 1871“ – Смолян ще се проведе концерт на класовете по пиано, акордеон и пеене.\r\n***\r\nОт 18.00 часа в залата на първия етаж на РБ „Захарий Княжески“ ще бъде представена новата книга на Йордан Стоев (Даки). \r\n***\r\nОт 19.00 часа в Драматичен театър „Гео Милев“ - Стара Загора ще се проведе спектакълът  „За сушата и сватбите“ по Елин Пелин. \r\n***\r\nОт 19.30 часа в Кукления театър в Стара Загора  ще бъде представен спектакъла „Животът бяс“ по текстове на Ф. М. Достоевски.\r\n***\r\nОт 17.00 часа в Славейковото училище ще бъде открита изложба „Един миг мечтан цели пет столетия“, посветена на 140 години от Освобождението на Търговище. \r\n*** \r\nОт  9.00 часа в зала 306 в сградата на общината ще се състои заседание на Общински съвет- Шумен.", "date": "2018.01.25", "title": "Предстоящи събития в страната за 25 януари (Агенция „Фокус“)"}
{"url": "http://www.focus-news.net/news/2018/01/25/2481150/sputnik-kakvo-mogat-da-napravyat-makedontsite-kogato-stotitsi-hilyadi-gartsi-protestirati.html", "text": "Протестите в Гърция, насочени срещу включването на понятието \"Македония\" в уреждането на спора между властите в Атина и Скопие по повод името на държавата от бивша Югославия, не са свързани с нито една политическа партия. В тях участват свещеници, членове на синдикати, консервативни политици, социалисти, пенсионери и ветерани. От друга страна, в Македония няма протести. А в основата си играта е водена от НАТО, коментира Sputnik в редакцията си за Сърбия.\r\nПреговорите между Скопие и Атина за името все още не са започнали, а гърците вече излязоха по улиците в защита на националните си интереси. Изглежда обаче новото правителство в Македония не се интересува от националното съзнание на гражданите, освен ако не изключим факта, че се отнася повече от снизходително към албанското малцинство в страната. \r\nПолитологът от Скопие Александър Даштевски, коментирайки отношението на македонските власти към албанското малцинство, заяви пред Sputnik, че е напълно \"разбираемо\"поведението на кабинета на Зоран Заев (СДМС) към албанците, защото правителството му зависи от тях. От друга страна, демонстрациите в Гърция, според него, са само индикация, че разрешаването на проблема, който хвърля сянка в двустранните отношения между Скопие и Атина повече от две десетилетия, няма да бъде никак лесно. \r\n\"Този проблем не може да бъде решен толкова лесно и изглежда все по-сложен, макар и двете страни да се опитват - и гърци, и македонци. Затова по този въпрос трябва да бъдат проведени референдуми и в двете страни. Като се има предвид, че тази пролет в Гърция ще има избори, лесно може да се стигне до вариант, в който десните печелят вота и всичко, което е договорено до този момент (между Атина и Скопие), да пропадне. Македония очаква да бъде поканена да се присъедини към НАТО на срещата на върха на Алианса през юни, което няма да се случи, освен ако не бъде намерен компромис в спора за името. Ако това не бъде постигнато, доверието към правителството в Скопие ще отслабне, тъй като за една година то няма да е успяло да отговори на тези важни въпроси. А това лесно може да доведе до искане за предсрочни парламентарни избори\", обяснява Даштевски. \r\nСпоред политолога утежняващо обстоятелство е липсата на диалог между управляващи и опозиция в Македония, а това означава, че трудно би се стигнало до вътрешен консенсус в спора за името на страната. \r\nСъгласно думите на Даштевски, до подобна ситуация, за която Русия вече е предупредила, е лесно да се стигне. \"Западът ще се опита да разреши този въпрос по всякакъв начин, за да вкара държавата ни във военния съюз възможно най-скоро. Това означава още по-голям натиск върху нас, за разлика от Гърция, където такъв няма да има според мен\", подчертава политологът. \r\n\"Все пак, това е опасна ситуация, тъй като тя може да доведе не само до промяна на името на държавата, но и до създаването на нова идентичност, за която се опасявам, че ще решава не народът, а международната общност\", предупреждава Даштевски. \r\nПрез последните 25 години много страни признаха гръцкия съсед с конституционното му име Македония, докато Атина с всички сили се бори за налагането на името Бивша югославска република Македония (БЮРМ) - комбиниран вариант, който изключва възможността Скопие да си припише \"собственост\" на историята и географските граници на Македония. \r\nГърция блокира усилията на Македония за членство в НАТО и ЕС, като се аргументира, че името Македония предполага териториални претенции към областта в Северна Гърция, която включва и втория по големина град в страната - Солун. До разрешаването на спора Атина се съгласи на международната сцена северозападният й съсед да бъде наричан БЮРМ. С това име през 1993 г. Македония бе приета в ООН.\r\nСпециалният посланик на ООН в спора между Атина и Скопие - Матю Нимиц, се опита да посредничи за уреждането на чувствителния проблем, но до този момент няма постигнати конкретни резултати. Въпреки това някои от предложенията му за промяна на името на Македония все пак бяха представени на масата за преговорите.  Тереза Герова", "date": "2018.01.25", "title": "Sputnik: Какво могат да направят македонците, когато стотици хиляди гърци протестират?"}
{"url": "http://www.focus-news.net/news/2018/01/25/2481151/the-guardian-12-kamili-sa-diskvalifitsirani-ot-konkurs-za-krasota-v-sauditska-arabiya-zaradi-upotrebata-na-botoks.html", "text": "Дванадесет камили са дисквалифицирани от ежегоден конкурс за красота за животни, след като се оказва, че в муцуните им е инжектиран ботокс, за да изглеждат по-привлекателни, пише The Guardian.\r\nСаудитските власти тази година са решили да подобрят качеството на ежегодния фестивал за камили \"Крал Абдулазиз\", премествайки го от пустинята в покрайнините на столицата Рияд. Тази година събитието е помрачено от скандал, след като наградният фонд в размер на 20 млн. саудитски рияла (8,40 млн. лв) за всяка от категориите, кара някои собственици да мамят. Ключови качества при оценяването на камилската красота са деликатните уши и големия нос. Тази година 12 камили биват дисквалифицирани, след като се разбира, че ветеринар ги е подложил на пластична операция. На животните са забивани инжекции с ботокс, според местни медии.\r\n\"Те са използвали ботокс за устните, носа, горната и долната устна, дори и за челюста\", съобщава Али ал Мазруей - син на камилар от съседни ОАЕ. \"Това подува главите им - с големи устни и нос\", допълни той.\r\nСлед налагането на забраните, главният съдия на събитието Фаузан ал Мади заяви, че \"камилата е символ на Саудитска Арабия\". \r\nПродължаващият един месец фестивал е най-големият в района на Персийския залив и в него участват около 30 хил. камили.   Виктор Турмаков", "date": "2018.01.25", "title": "The Guardian: 12 камили са дисквалифицирани от конкурс за красота в Саудитска Арабия заради употребата на ботокс"}
{"url": "http://www.focus-news.net/news/2018/01/25/2481152/newsruil-balgariya-ne-e-samo-chernomorsko-kraybrezhie.html", "text": "До неотдавна България бе свързвана изключително с курортите по черноморското си крайбрежие. Слънчев бряг, Златни пясъци – все имена на курорти, познати още от съветското детство. Но те, както всеки стереотип, вече са остарели и не отразяват съвременното положение, предава израелският рускоезичен информационен портал Неотдавна в израелското интернет пространство бе публикуван обзор на 52-те най-привлекателни места на света. На 12-то място в списъка е българският ски курорт Банско. Това е неголям  град, разположен на 936 метра надморска височина с население от 8500 души, в  който от декември до март се стичат любители на ските от цял свят. Част от тях купуват там недвижимо имущество, отбелязва порталът. Друг важен факт e, че напоследък Банско се развива бързо и набира популярност и през летния сезон с възможността за пешеходни и колоездачни обиколки по планинските пътеки, конна езда, риболов, тенис кортове и игрища за голф, както и пейнтбол. Всяка година в началото на август се провежда международен джаз фестивал, който заслужава място на културната карта на Европа.Престоят  в Банско създава удивително усещане за пълно отделяне от проблемите, които изпълват живота. Желанието да се избяга от суматохата и да не се мисли за нищо - това е една от причините, поради които хората избират Банско.Виктор Турмаков", "date": "2018.01.25", "title": "Newsru.il: България не е само Черноморскo крайбрежие"}
{"url": "http://www.focus-news.net/news/2018/01/25/2481153/stefan-de-mistura-predi-nachaloto-na-sreshtata-vav-viena-pregovorite-za-siriya-sa-v-kritichna-tochka.html", "text": "Специалният посланик на ООН за Сирия Стефан де Мистура заяви,че преговорите за Сирия, които ще бъдат възобновени в четвъртък, се намират в критична точка, предава AFP.\r\n„Определено съм оптимист, защото може да бъдеш само такъв в подобни моменти. Това е много, много критичен момент\", подчерта дипломатът. Съгласно думите му, в двудневните преговорите във Виена ще участват \"пълна делегация на опозицията и пълна делегация на правителството\". \r\nСъщевременно френският външен министър Жан-Ив Льо Дриан заяви, че разговорите във Виена са \"последен шанс\" за политическо решение на седемгодишния граждански конфликт в близкоизточната страна.\r\nПреговорите в австрийската столица ще бъдат проведени след осем поредни кръга на разговори, които се състояха в Женева, Швейцария. Дискусиите попадат в задънена улица винаги, щом стигнат до темата за политическото бъдеще на сирийския президент Башар Асад. \r\nПреговорите във Виена ще бъдат последвани от конференция за Сирия, която ще бъде организирана на 30 януари в руския черноморски курорт Сочи. Инициатори на форума са Руската федерация, Иран и Турция. Тереза Герова", "date": "2018.01.25", "title": "Стефан де Мистура преди началото на срещата във Виена: Преговорите за Сирия са в критична точка"}
{"url": "http://www.focus-news.net/news/2018/01/25/2481154/top-agrar-online-deutschland-selskoto-stopanstvo-e-prioritet-na-balgarskoto-predsedatelstvo-na-saveta-na-es.html", "text": "По думите на българския министър на земеделието, храните и горите Румен Порожанов, селскостопанската политика е приоритет за българското председателство на Съвета на Европейския съюз, отбелязва специализираният германски портал Top Agrar Online.\r\nПо-рано тази седмица министърът на София отговаря в рамките на близо два часа на въпроси от членовете на Комисията по земеделие в Европейския парламент. Обсъдени бяха предизвикателствата пред Общата селскостопанска политика (ОСП) след 2020 г., многогодишната финансова рамка за 2021-2028 г., бъдещето на директните плащания, превенцията на заболявания на селскостопанските животни, транспортът им и кризата в млечния сектор. \r\nВ понеделник, 29 януари, Порожанов ще обсъди в Брюксел съобщението на ЕК относно \"прехраната и земеделието на бъдещето\", а също и спорния въпрос за субсидиарност. България би искала да получи отговор на всички неотложни въпроси в тази насока преди европейските избори през май 2019 г. \r\nСписъкът със задачи на българското председателство - първото, което страната поема след присъединяването си към Общността през 2007 г., е дълъг - Брекзит,  миграция, вътрешна и външна сигурност, бюджет и редица други важни въпроси от изключителна важност за ЕС.  Тереза Герова", "date": "2018.01.25", "title": "Top Agrar Online (Deutschland): Селското стопанство е приоритет на българското председателство на Съвета на ЕС"}
{"url": "http://www.focus-news.net/news/2018/01/25/2481155/afp-luis-inasio-lula-da-silva-shte-se-kandidatira-za-prezidentskite-izbori.html", "text": "Бившият държавен глава на Бразилия Луис Инасио Лула да Силва заяви пред поддръжници в сряда, че възнамерява да се кандидатира за президентските избори по-късно тази година, въпреки че съдът потвърди присъдата му по обвинения в корупция, предава AFP.\r\n„Сега искам да бъда кандидат-президент\", заяви Лула пред хиляди поддръжници, събрали се на митинг в Сао Пауло. \r\nАпелативен състав от три съдии, заседаващ в южния град Порто Алегре, потвърди присъдата на бившия президент Луис Инасио Лула да Силва, признат за виновен по обвинения за корупция, и увеличи наказанието му до 12 години лишаване от свобода.Тереза Герова", "date": "2018.01.25", "title": "AFP: Луис Инасио Лула да Силва ще се кандидатира за президентските избори"}
{"url": "http://www.focus-news.net/news/2018/01/25/2481156/orf-vatreshnite-ministri-na-es-se-sabirat-v-sofiya-v-opit-za-postigane-na-kompromis-za-politikata-v-oblastta-na-ubezhishteto.html", "text": "В четвъртък, 25 януари, Министрите на вътрешните работи на страните от Общността ще направят нов опит за постигане на компромиси в спора за бъдещето на европейската политика в областта на убежището и бежанците, предава австрийската медия ORF, като отбелязва, че срещата ще се проведе в българската столица София. \r\nСпоразумение за пакет от реформи е планирано да бъде подписано до края на юни. Основният въпрос в спора между държавите-членки на ЕС е този за това как в бъдеще може да бъдат подпомогнати държавите, които са най-тежко засегнати от бежанската криза.\r\nЕвропейската комисия и страни като Германия подкрепят приемането на концепция, която, поне в случай на много силен приток, предвижда преразпределение, включително задължението за прием на бежанци. Полша, Унгария и Чешката република обаче отхвърлят всякакъв вид принуда при приемането на бежанци.\r\nАвстрия ще бъде представена в София от министъра на вътрешните работи Херберт Кил министъра на правосъдието Йозеф Мозер. Тереза Герова", "date": "2018.01.25", "title": "ORF: Вътрешните министри на ЕС се събират в София в опит за постигане на компромис за политиката в областта на убежището"}
{"url": "http://www.focus-news.net/news/2018/01/25/2481157/exyuaviationcom-prez-minalata-godina-letishtata-v-stranite-ot-bivsha-yugoslaviya-sa-obsluzhili-rekorden-broy-pasazheri.html", "text": "През миналата година летищата в страните от бивша Югославия са обслужили рекордните 25 милиона пасажери, предава специализираният интернет сайт за авиация  Еxyuaviation.com.\r\nОбщо девет летища са успели да приветстват над един милион пътници, като за първи път сред тях попадат тези в черногорските градове Тиват и Подгорица. \r\nСплит е с най-бързо развиващото се сред по-големите летища, с годишен ръст от 23,1%. Сред летищата в столиците най-бързо развиващото се за втора поредна година е това в Подгорица. Броят на пасажерите там се е увеличил с 20 на сто спрямо 2016 г. Второ е летището в Любляна с 19,8%, а трето - това в Скопие с 13,3%. Сараево пък е единствената столица, в която броят на обслужените пътници не е преминал границата от един милион. \r\nПрез миналата година за първи път четири летища в страните от бивша Югославия са обслужили повече от два милиона пътници - това са Белград, Загреб, Сплит и Дубровник. Абсолютен рекордьор е летище \"Никола Тесла\" в сръбската столица, през което са минали над 5,3 млн. пасажери. Същевременно обаче ръстът там спрямо 2016 г. е от 8,5%. На второ място е летището в хърватската столица, където са обслужени близо 3,1 млн. пасажери, или с 11,8% повече от 2016 г. \r\nХърватия е държавата, в която са регистрирани най-много полети. През 2016 г. през деветте летища на страната са минали над 9,6 млн. пасажери.\r\nИ още една любопитна подробност - летище \"Александър Македонски\" в македонската столица бележи най-голям ръст за периода 2007-2017 г. - 198,4%. На второ място е Сплит (136,7%), следван от Подгорица (126,7%).Тереза Герова", "date": "2018.01.25", "title": "Еxyuaviation.com: През миналата година летищата в страните от бивша Югославия са обслужили рекорден брой пасажери"}
{"url": "http://www.focus-news.net/news/2018/01/25/2481158/afp-donald-tramp-e-gotov-da-bade-razpitan-pod-kletva-v-razsledvaneto-za-ruskata-namesa-v-prezidentskite-izbori-v-sasht.html", "text": "Държавният глава на САЩ Доналд Тръмп заяви в сряда (местно време), че е готов да бъде разпитат под клетва от специалния прокурор Робърт Мюлер, който ръководи разследването за предполагаемата руска намеса в президентските избори в страната от 2016 г., предава AFP. \r\n„Очаквам с нетърпение. Бих го направил под клетва, абсолютно“, заяви Тръмп пред репортери в Белия дом.\r\nСпоред медийни доклади Мюлер се надява да разпита американските президент през следващите седмици.Тереза Герова", "date": "2018.01.25", "title": "AFP: Доналд Тръмп е готов да бъде разпитан „под клетва\" в разследването за руската намеса в президентските избори в САЩ"}
{"url": "http://www.focus-news.net/news/2018/01/25/2481159/iss-prizova-za-uskoreni-deystviya-v-posoka-prisaedinyavane-na-balgariya-kam-evrozonata-obzor.html", "text": "На своята последна пленарна сесия, проведена на 21 декември 2017 г., Икономическият и социален съвет (ИСС) обсъди и прие становището за „Ускоряване на подготовката за присъединяване на България към еврозоната“. Позицията им, че България трябва да засили ход в усилията си за влизане първо в чакалнята, а след това и в еврозоната, е одобрена с пълно съгласие от работодателите, синдикатите и други неправителствени организации, като се основава на факта, че страната ни е изпълнила всички изисквания и критерии и сега е моментът да направи стъпките в тази насока. В становището на ИСС се посочва, че: „Същностният процес на присъединяването е не просто замяна на националната парична единица с еврото , а коренна промяна на паричния режим, решителна крачка към пълната интеграция в европейската общност (паралелно с влизането в шенгенското пространство), правейки я практически необратим процес. Няма сфера на обществената дейност, сектор и отрасъл на икономиката, върху които тази радикална промяна да не оказва пряко или косвено (опосредстващо) въздействие“. От ИСС отбелязват още, че с присъединяването си към ЕС през 2007 г. България поема задължението и придобива правото, след изпълнението на изискванията, да се присъедини към еврозоната, затова въпросът не е дали, а кога и при какви условия ще се случи това. Според ИСС всякакво забавяне би генерирало нарастващи неизвестности пред страната, външни и вътрешни рискове по отношение на външната политическа подкрепа на държавите в ЕС за присъединяване към валутната зона, както и допълнителни затруднения пред перспективите за устойчив икономически растеж, за дългосрочна макроикономическа и фискална стабилност, за постигане на обрат в тенденциите на пазара на труда и доходите, както и за задълбочаване на демографските дисбаланси.\r\nПо време на пресконференция председателят на ИСС проф. д-р Лалко Дулевски, зам.-председателят на Българската стопанска камара (БСК) Димитър Бранков и президентът на Конфедерацията на независимите синдикати в България (КНСБ) Пламен Димитров разясниха защо именно сега е необходимо ускоряване на усилията за присъединяване към Механизма на обменните курсове (ЕRМ II) и след това към Еврозоната, както и кои са стъпките, за да се случи това. Проф. Дулевски обърна внимание, че българското общество е много силно поляризирано по отношение на влизането в еврозоната заради липсата на ясна информация. „Сега е моментът българското общество да бъде много ясно, коректно и реално информирано за ползите, но и за предизвикателствата, които предстоят. И то наистина да реши – ще подкрепи ли тази стъпка и има ли полза от нея“, заяви проф. Дулевски, като подчерта, че според социалните партньори влизането в еврозоната е единствената възможност пред страната ни. По думите му сега България е във фокуса на вниманието на ЕС като председателстваща Съвета на ЕС държава и по дипломатически път може да се консолидира подкрепа за кандидатстването й в Механизма на обменните курсове (ERM II ). Проф. Дулевски подчерта, че България е изпълнила всички технически критерии и с нищо не застрашава ЕС. По думите стъпките към еврозоната и особено към ERM II трябва да се извършват „на принципа на тихата финансова дипломация“, без много шум и в същото време е необходимо страната ни да покаже гаранции, че резултатите, постигнати по критериите за членство, ще бъдат устойчиви във времето. „Искаме до края на европредседателството да бъде решен този въпрос, България да бъде член на механизма ERM II, пак на принципа на тихата дипломация“, заяви проф. Дулевски.\r\nНеобходимостта България да тръгне по стъпките към еврозоната Димитър Бранков – член на ИСС и докладчик по становището аргументира с това, че ще се ускорят отдавна отлаганите реформи в здравеопазването, в образованието, в политиката по доходите и др. По думите му България е готова за тези стъпки, защото вече 20 години е във валутен борд и то в неговата най-рестриктивна форма, която стабилизира финансовата система. Димитър Брнаков уточни, че това е уникална ситуация, защото нито една друга държава досега не е минавала през рестриктивната политика на такъв валутен борд. Според него ползите от включването на България в еврозоната са много - от намаляване на общия системен риск, по-лесен достъп до кредитиране, по-благоприятни лихви, засилена конкурентоспособност, повече инвестиции, допълнителни гаранции върху депозитната база, засилено ниво на надзор върху банките от страна на БНБ и на Европейската централна банка до увеличаване скоростта на конвергенция и по-бързо приближаване на средните европейски нива. Димитър Бранков коментира, че влизането в еврозоната може да превърне България в мост между Европа и Близкия Изток и модел за страните от Западните Балкани.\r\nПламен Димитров, който също е докладчик по становището на ИСС, подчерта от своя страна, че всъщност съгласие на синдикати и работодатели по подготовката на България за присъединяване към еврозоната има още от 2014 г. и то почива на извода, че позитивите са много повече от предизвикателствата. Той опроверга опасенията, че членството в еврозоната ще бъде пречка за пошиването на доходите в страната. Пламен Димитров даде за пример Латвия, която е имала 50% ниво на конвергенция ( БВП на глава от населението измерено през паритета на покупателната способност спрямо средния европейски) през 2005 г, когато е влязла в ERM, и уточни, че този показател е близък до нашето ниво сега. Той обърна внимание, че Балтийските държави са останали между 7 и 10 години в чакалнята на еврозоната, като за престоя си там Латвия е повишила нивото си на конвергенция с 12 пункта. За Литва този показател от 53 % в момента на влизането в чакалнята се е повишил с 22 процентни пункта до 75% при влизането в зоната. „Това са показатели, свързани с нивото на доходите“, отбеляза Пламен Димитров. Той подчерта и, че България трябва да извърши обещаните реформи в пазара на труда, образованието, здравеопазването, енергетиката и др., което също ще се отрази положително на доходите.\r\nВ становището си ИСС отбелязва необходимостта от широк диалог с хората, които да бъдат информирани за самия процес, да се обясняват ползите и предизвикателствата пред България, за да се постигне обществено съгласие. Според социалните партньори още през лятото на тази година правителството трябва да поиска и да получи зелена светлина към ERM II, след което политическата воля, общите усилия и ясният план за действия да доведат до пълната готовност на страната ни за еврозоната.\r\nВесела АЛЕКСАНДРОВА", "date": "2018.01.25", "title": "ИСС призова за ускорени действия в посока присъединяване на България към еврозоната (ОБЗОР)"}
{"url": "http://www.focus-news.net/news/2018/01/25/2481160/die-presse-balgariya-e-protiv-prekratyavaneto-na-pregovorite-za-turskoto-chlenstvo-v-es.html", "text": "Посланикът на България в Австрия във Виена Иван Сираков се изказа против прекратяването на преговорите за присъединяване на Турция към Европейския съюз, отбелязва австрийският национален ежедневник Die Presse. Българският дипломат подчерта, че подобен развой на ситуацията \"не е в интерес на ЕС\", но същевременно отбеляза, че от Анкара се очаква да бъде \"отворена и честна\" в диалога с Брюксел. \r\nСираков подчерта, че евроинтеграцията на страните от Западните Балкани е приоритетна цел на българското председателство на Съвета на ЕС, което страната пое в началото на годината. България иска да отправи послание към шестте страни от региона (Сърбия, Черна гора, Босна и Херцеговина, Македония, Албания и Косово), че \"във всеки случай Европа не би била завършена без тях\", подчерта посланикът в рамките на събитие, организирано по-рано този месец от Австрийското дружество за европейска политика. \r\nСираков бе категоричен, че въпреки по-скромния бюджет на ЕС заради Брекзит, е необходимо реализирането на инфраструктурни проекти в региона, като например изграждането на магистрали, тръбопроводи и директни въздушни връзки. \"Западните Балкани са много важни за сигурността и благосъстоянието на Европа\", уверен е Сираков. \r\nБългария, както и Австрия, се застъпват за строг контрол по външните граници на ЕС, а за тази цел \"ние се нуждаем от Турция\". \r\nОт редакцията подчертават, че външните министри на двете страни - Екатерина Захариева и Карин Кнайсл, са провели среща в София.  Тереза Герова", "date": "2018.01.25", "title": "Die Presse: България е против прекратяването на преговорите за турското членство в ЕС"}
{"url": "http://www.focus-news.net/news/2018/01/25/2481161/kommersant-espch-prerazgleda-deloto-navalni-sreshtu-rusiya.html", "text": "В сряда, 24 януари, по искане на двете страни Голямата камара на Европейският съд по правата на човека (ЕСПЧ) преразгледа делото „Навални срещу Русия“ относно задържанията на руския опозиционер Алексей Навални на митинги, съобщава вестник „Коммерсант“.\r\nМинистерството на правосъдието на Руската федерация оспорва решението на базирания в Страсбург орган, който констатира нарушение на правото на лична свобода и свобода на събирания на Навални. На свой ред критикът на Кремъл изисква действията на руските власти да бъдат признати за политически мотивирани в рамките на чл. 18 от Европейската конвенция за защита правата на човека и основните свободи, основополагащ акт и правен инструмент на Съвета на Европа. \r\nНа изслушването в Голямата камара присъства самият Навални и руският заместник-министър на правосъдието Михаил Галперин. Изданието напомня, че през май и двете страни  получиха право на преразглеждане на решението на ЕСПЧ от февруари 2017 г. Тогава една от камарите на ЕСПЧ призна нарушения на чл. 5, 6 и 11 ОТ Конвенцията за защита на правата на човека ( право на свобода и лична неприкосновеност, на справедлив съд и на свобода на събирания) във връзка със седемте задържания на Навални в рамките на протестни акции.  \r\nАдвокатът на руския опозиционер Олга Михайлова припомни, че клиентът й е бил задържан за общо 60 денонощия за последната година. Съгласно думите й, това е знак, че властите възприемат Навални като политическа заплаха. \r\nНа свой ред Галперин подчерта, че Навални умишлено участва в митинги, които руските власти не са разрешили. \r\nДелото бе насрочено за 13 декември 2017 г. ,но бе отложено във връзка с признаването на прецедента по делото на бившия премиер на Грузия Вано Мерабишвили срещу Грузия. Решението ще бъде взето по-късно при закрити врати, отбелязват от редакцията.Тереза Герова", "date": "2018.01.25", "title": "„Коммерсант“: ЕСПЧ преразгледа делото „Навални срещу Русия“"}
{"url": "http://www.focus-news.net/news/2018/01/25/2481162/izvestiya-moskva-obvini-vashington-v-opit-da-ocherni-ruskata-federatsiya-na-mezhdunarodnata-stsena.html", "text": "Министерството на външните работи в Москва съобщи за „масирана пропагандна атака“ от страна на властите в САЩ, които се опитват да „очернят Руската федерация на международната сцена“ и да припишат отговорността за инцидентите с използването на химически оръжия в Сирия на нея и на Дамаск, пише вестник „Известия“.\r\n„Противно на здравия разум – наред със законните власти на Сирия, ни обявиха за отговорни за химическата атака в Източна Гута от 22 януари, като дори този факт не е потвърден“, подчертаха от външнополитическото ведомство в Москва.\r\nОт руското външно министерство подчертават, че американските власти се опитват да втълпят на света мисълта, че Москва съдейства за използването на химически оръжия в Сирия, при все че за разлика от САЩ, Руската федерация е унищожила всички свои запаси от химически оръжия, се отбелязва в текста. \r\nДокументът е в отговор на заявлението на държавният секретар на САЩ Рекс Тилърсън, който по-рано заяви, че „в крайна сметка Русия носи отговорност за жертвите в Източна Гута и за възможното използване на химически оръжия против други сирийци“.\r\nВ началото на 2018г. западни средства за масова информация, позовавайки се на организацията „Бели каски“, чиито членове са опозиционни на Дамаск, съобщиха за химическа атака в предградията на Дамаск. Съглано информацията, представена от тях, в резултат на отравяне с амониев хлорид са пострадали 20 цивилни граждани.  По данни на телевизионния канал „Ал Маядин“ жертви на атаката са станали две деца, съобщено бе и за 30 пострадали. \r\nВсе още не е потвърдено извършването на химическа атака, но въпреки това „Белите каски“ възложиха отговорността за нея на правителството на Сирия.Тереза Герова", "date": "2018.01.25", "title": "„Известия“: Москва обвини Вашингтон в „опит да очерни Руската федерация на международната сцена“"}
{"url": "http://www.focus-news.net/news/2018/01/25/2481163/der-standard-deutschland-vagledobivat-v-balgariya-zahranva-mafiotskite-strukturi-i-neprozrachniya-biznes.html", "text": "Докато Европейската комисия предлага постепенно отказване от употребата на въглищата с оглед овладяване на глобалното затопляне, съпротивата в отделните страни от Общността е огромна. Въпросът \"за\" и \"против\" използването на въглищата предизвиква спорове навсякъде, но в България е обвързан с мафиотските структури и непрозрачния бизнес, коментира вестник Der Standard в редакцията си за Германия. \r\nКорените на злото са в периода на мащабните приватизации в периода между 2001 и 2008 година. Тогава около 20 компании, опериращи в областта на добива на въглища, производството на електроенергия и топлоенергия в България, се свързват в тайна мрежа. В наскоро завършен доклад организацията \"Грийпийс\" обръща внимание на мафиотските структури, изпирането на пари и огромните щети върху околната среда, които са пряко свързани с въгледобивната промишленост в България. \r\nДокументът предизвика допълнително внимание с оглед на факта, че в началото на годината България пое ротационното председателство на Съвета на ЕС. Заради паралелните икономически структури, които са изградени в балканската държава около бизнеса с въглища, експертите очакват през следващите месеци предложенията на ЕК за отказ от употребата на твърдото гориво да постигнат нулев напредък. \r\nВъпреки че корпоративният конгломерат, състоящ се от около 20 компании, на хартия принадлежи на чуждестранни собственици, той \"очевидно е свързан с една или повече български банки\", се казва в доклада на организацията. \"Въглищната империя\" е силно задлъжняла и има загуби от еквивалента на почти 200 милиона евро. Дължимите данъци и неизплатените възнаграждения на служителите им възлизат на не по-малко от 113 милиона евро. Но въпреки това властите в София бездействат, отбелязват от \"Грийнпийс\". \r\nПроблемите обаче не свършват дотук. Мините в България, които са едни от най-големите замърсители в Европа, все още получават солидни субсидии за предоставяне на предполагаема \"ефективна енергия\". Същевременно фотоволтаичните централи и вятърните паркове в България получат с 15% до 30% по-малка финансова помощ от операторите на електроцентрали, работещи с въглища.\r\nПо-натам в текста изданието привежда информация около \"съмнителната\" приватизация на \"Бобов дол\" с уточнението, че това е един от многото примери за нередностите около въгледобива в България. От редакцията подчертават, че изглежда малко вероятно България в близко време да се откаже от използването на въглища, въпреки ангажиментите, поети с подписването на историческото Парижко споразумение от 2015 г.  Тереза Герова", "date": "2018.01.25", "title": "Der Standard (Deutschland): Въгледобивът в България \"захранва\" мафиотските структури и непрозрачния бизнес"}
{"url": "http://www.focus-news.net/news/2018/01/25/2481164/temata-balgariya-v-nemskite-medii-sreshta-na-vatreshnite-ministri-na-es-v-sofiya-vaglishtnata-imperiya-i-mafiotskite-strukturi-balgariya-e-protiv-prekratyavaneto-na-pregovorite-za-turskoto-chlenstvo-v-obshtnostta-agentsiya-fokus.html", "text": "В четвъртък, 25 януари, Министрите на вътрешните работи на страните от Общността ще направят нов опит за постигане на компромиси в спора за бъдещето на европейската политика в областта на убежището и бежанците, предава австрийската медия ORF, като отбелязва, че срещата ще се проведе в българската столица София. \r\nСпоразумение за пакет от реформи е планирано да бъде подписано до края на юни. Основният въпрос в спора между държавите-членки на ЕС е този за това как в бъдеще може да бъдат подпомогнати държавите, които са най-тежко засегнати от бежанската криза.\r\nЕвропейската комисия и страни като Германия подкрепят приемането на концепция, която, поне в случай на много силен приток, предвижда преразпределение, включително задължението за прием на бежанци. Полша, Унгария и Чешката република обаче отхвърлят всякакъв вид принуда при приемането на бежанци.\r\nАвстрия ще бъде представена в София от министъра на вътрешните работи Херберт Кил министъра на правосъдието Йозеф Мозер.\r\n*** Докато Европейската комисия предлага постепенно отказване от употребата на въглищата с оглед овладяване на глобалното затопляне, съпротивата в отделните страни от Общността е огромна. Въпросът \"за\" и \"против\" използването на въглищата предизвиква спорове навсякъде, но в България е обвързан с мафиотските структури и непрозрачния бизнес, коментира вестник Der Standard в редакцията си за Германия. \r\nКорените на злото са в периода на мащабните приватизации в периода между 2001 и 2008 година. Тогава около 20 компании, опериращи в областта на добива на въглища, производството на електроенергия и топлоенергия в България, се свързват в тайна мрежа. В наскоро завършен доклад организацията \"Грийпийс\" обръща внимание на мафиотските структури, изпирането на пари и огромните щети върху околната среда, които са пряко свързани с въгледобивната промишленост в България. \r\nДокументът предизвика допълнително внимание с оглед на факта, че в началото на годината България пое ротационното председателство на Съвета на ЕС. Заради паралелните икономически структури, които са изградени в балканската държава около бизнеса с въглища, експертите очакват през следващите месеци предложенията на ЕК за отказ от употребата на твърдото гориво да постигнат нулев напредък. \r\nВъпреки че корпоративният конгломерат, състоящ се от около 20 компании, на хартия принадлежи на чуждестранни собственици, той \"очевидно е свързан с една или повече български банки\", се казва в доклада на организацията. \"Въглищната империя\" е силно задлъжняла и има загуби от еквивалента на почти 200 милиона евро. Дължимите данъци и неизплатените възнаграждения на служителите им възлизат на не по-малко от 113 милиона евро. Но въпреки това властите в София бездействат, отбелязват от \"Грийнпийс\". \r\nПроблемите обаче не свършват дотук. Мините в България, които са едни от най-големите замърсители в Европа, все още получават солидни субсидии за предоставяне на предполагаема \"ефективна енергия\". Същевременно фотоволтаичните централи и вятърните паркове в България получат с 15% до 30% по-малка финансова помощ от операторите на електроцентрали, работещи с въглища.\r\nПо-натам в текста изданието привежда информация около \"съмнителната\" приватизация на \"Бобов дол\" с уточнението, че това е един от многото примери за нередностите около въгледобива в България. От редакцията подчертават, че изглежда малко вероятно България в близко време да се откаже от използването на въглища, въпреки ангажиментите, поети с подписването на историческото Парижко споразумение от 2015 г.\r\n*** Посланикът на България в Австрия във Виена Иван Сираков се изказа против прекратяването на преговорите за присъединяване на Турция към Европейския съюз, отбелязва австрийският национален ежедневник Die Presse. Българският дипломат подчерта, че подобен развой на ситуацията \"не е в интерес на ЕС\", но същевременно отбеляза, че от Анкара се очаква да бъде \"отворена и честна\" в диалога с Брюксел. \r\nСираков подчерта, че евроинтеграцията на страните от Западните Балкани е приоритетна цел на българското председателство на Съвета на ЕС, което страната пое в началото на годината. България иска да отправи послание към шестте страни от региона (Сърбия, Черна гора, Босна и Херцеговина, Македония, Албания и Косово), че \"във всеки случай Европа не би била завършена без тях\", подчерта посланикът в рамките на събитие, организирано по-рано този месец от Австрийското дружество за европейска политика. \r\nСираков бе категоричен, че въпреки по-скромния бюджет на ЕС заради Брекзит, е необходимо реализирането на инфраструктурни проекти в региона, като например изграждането на магистрали, тръбопроводи и директни въздушни връзки. \"Западните Балкани са много важни за сигурността и благосъстоянието на Европа\", уверен е Сираков. \r\nБългария, както и Австрия, се застъпват за строг контрол по външните граници на ЕС, а за тази цел \"ние се нуждаем от Турция\". \r\nОт редакцията подчертават, че външните министри на двете страни - Екатерина Захариева и Карин Кнайсл, са провели среща в София.\r\n*** По думите на българския министър на земеделието, храните и горите Румен Порожанов, селскостопанската политика е приоритет за българското председателство на Съвета на Европейския съюз, отбелязва специализираният германски портал Top Agrar Online.\r\nПо-рано тази седмица министърът на София отговаря в рамките на близо два часа на въпроси от членовете на Комисията по земеделие в Европейския парламент. Обсъдени бяха предизвикателствата пред Общата селскостопанска политика (ОСП) след 2020 г., многогодишната финансова рамка за 2021-2028 г., бъдещето на директните плащания, превенцията на заболявания на селскостопанските животни, транспортът им и кризата в млечния сектор. \r\nВ понеделник, 29 януари, Порожанов ще обсъди в Брюксел съобщението на ЕК относно \"прехраната и земеделието на бъдещето\", а също и спорния въпрос за субсидиарност. България би искала да получи отговор на всички неотложни въпроси в тази насока преди европейските избори през май 2019 г. \r\nСписъкът със задачи на българското председателство - първото, което страната поема след присъединяването си към Общността през 2007 г., е дълъг - Брекзит,  миграция, вътрешна и външна сигурност, бюджет и редица други важни въпроси от изключителна важност за ЕС.\r\n***", "date": "2018.01.25", "title": "Темата България в немските медии – среща на вътрешните министри на ЕС в София, „въглищната империя“ и мафиотските структури; България е против прекратяването на преговорите за турското членство в Общността (Агенция „Фокус“)"}
{"url": "http://www.focus-news.net/news/2018/01/25/2481165/ibna-balgarskiyat-poslanik-v-bosna-i-hertsegovina-predstavi-prioritetite-za-predsedatelstvoto-ni-na-saveta-na-es.html", "text": "Босна и Херцеговина има шанс да предприеме по-нататъшни стъпки към Европейския съюз през следващите шест месеца на българското председателство и този шанс не трябва да бъде изпускан. Това е заключението след среща, на която присъстваха посланикът на България в Босна и Херцеговина Августина Цветкова-Карабашева, ръководителят на делегацията на ЕС в Сараево и специален представител на ЕС в страната Ларс Гунар Вигемарк, министърът на външните работи Игор Крунак и посланиците на страните от ЕС в Сараево, предава Independent Balkan News Agency.\r\nПосланик Цветкова-Карабашева представи програмата на българското председателство на ЕС и подчерта, че евроинтеграцията на Западните Балкани е сред основните му приоритети.\r\n„Западните Балкани са в центъра на нашето председателство. Нашата цел е да придвижим страните в региона напред в европейската им интеграция. Мотото на нашето председателство е мото на моята страна и гласи: „Съединението прави силата!“ Цифровата икономика и бъдещето на младите хора също са сред нашите приоритети. Стабилността на региона е много важна за нас, също е важно да се подчертае отново европейската перспектива на Западните Балкани и ние ще повторим това на срещата на върха в София\", подчерта Цветкова-Карабашева.Тереза Герова", "date": "2018.01.25", "title": "IBNA: Българският посланик в Босна и Херцеговина представи приоритетите за председателството ни на Съвета на ЕС"}
{"url": "http://www.focus-news.net/news/2018/01/25/2481166/temata-balgariya-v-chuzhdestrannite-medii-agentsiya-fokus.html", "text": "До неотдавна България бе свързвана изключително с курортите по черноморското си крайбрежие. Слънчев бряг, Златни пясъци – все имена на курорти, познати още от съветското детство. Но те, както всеки стереотип, вече са остарели и не отразяват съвременното положение, предава израелският рускоезичен информационен портал", "date": "2018.01.25", "title": "Темата България в чуждестранните медии (Агенция „Фокус“)"}
{"url": "http://www.focus-news.net/news/2018/01/25/2481167/afp-donald-tramp-izrazi-gotovnost-da-podkrepi-sporazumenie-za-amerikanskite-mechtateli.html", "text": "Държавният глава на САЩ Доналд Тръмп заяви в сряда (местно време), че е готов да подкрепи сделка, която ще направи възможно предоставянето на гражданство на т.нар. „мечтатели“ – имигранти, които са пристигнали нелегално в страната като деца, предава AFP.\r\n„Ще преминем към нея. Това ще се случи, в някакъв момент в бъдеще, за период от 10 до 12 години\", заяви Тръмп пред репортери в Белия дом. \r\nПоследният ход на Белия дом предлага ключово развитие на преговорите за около 700 хил.имигранти, които са били доведени незаконно в страната като деца и са изправени пред депортиране още през март тази година. Тереза Герова", "date": "2018.01.25", "title": "AFP: Доналд Тръмп изрази готовност да подкрепи споразумение за американските „мечтатели“"}
{"url": "http://www.focus-news.net/news/2018/01/25/2481168/afp-hokeisti-ot-severna-koreya-presyakoha-yuzhnata-granitsa-za-podgotovka-na-uchastieto-si-v-olimpiadata-v-pyonchan.html", "text": "Група хокеисти от Северна Корея пресякоха границата и пристигнаха в Южна Корея, за да формират екип с партньорите си от Сеул за Зимните олимпийски игри в Пьончан, които ще се проведат в периода 9-25 февруари, предава AFP, като се позовава на съобщение от Министерството на обединението в Сеул.\r\nСъгласно разпространената информация, спортистите са пресекли границата край индустриалния парк „Кесон“. \r\nСлед продължителни разговори, проведени на 9 януари,  двете държави се съгласиха да участват под един флаг в Зимните олимпийски игри. Агенцията припомня, че през 1988 г. Пхенян бойкотира Олимпиадата, която се провеждаше в Сеул.Тереза Герова", "date": "2018.01.25", "title": "AFP: Хокеисти от Северна Корея пресякоха южната граница за подготовка на участието си в Олимпиадата в Пьончан"}
{"url": "http://www.focus-news.net/news/2018/01/25/2481169/rossiyskaya-gazeta-v-davos-sravniha-sanktsiite-na-zapada-sreshtu-rusiya-s-ikonomicheska-voyna.html", "text": "В рамките на Световния икономически форум в швейцарския град Давос сравниха западните санкции срещу Русия с икономическа война, отбелязва вестник „Российская газета“.\r\nСпоред Андрей Костин, председател на Борда на директорите на руската банка ВТБ, основната задача на санкциите на Запада е оказване на натиск на Русия, който да доведе до промяна на властта в Москва. Съгласно думите му, изречени в рамките на форума в Давос, практиката е показала, че в редица отрасли наложените ограничения са имали само краткосрочно влияние. Конкурентоспособността в енергийния и в ИТ-сектора се е повишила, а възстановяването на руската икономика подобрява ситуацията.\r\nДо тези изводи достигнаха руски бизнесмени и служители, присъствали на форума. По техни наблюдения заради санкциите високотехнологичните поръчки са пренасочвани към вътрешния пазар, който няма избор, освен да създаде продукт, започвайки от нулата. Той не е съвършен, но след време неговата конкурентоспособност ще се повиши, уверяват експертите. \r\n„Твърде стар съм, за да се тревожа за себе си, но – разбира се, се безпокоя за банката“, заяви Костин с оглед на възможността за нови санкции. Докладът на САЩ за тях ще бъде публикуван следващата седмица. Съгласно думите на Костин, чрез санкционния режим Западът иска да „окаже по-голям натиск“ на страната. Банкерът изрази мнение, че случващото се излиза извън рамките на търговските ограничения и по-скоро заприличва на „голяма икономическа война“.Тереза Герова", "date": "2018.01.25", "title": "„Российская газета“: В Давос сравниха санкциите на Запада срещу Русия с икономическа война"}
{"url": "http://www.focus-news.net/news/2018/01/25/2481170/vedomosti-rosneft-i-eni-otrichat-da-sa-prekratili-sondazhite-v-cherno-more.html", "text": "„Роснефт“ и италианската „Ени“ отричат да са прекратили сондажите в Черно море, отбелязва руският вестник „Ведомости“.\r\nВ рамките на Световния икономически форум в швейцарския град Давос, председателят на Борда на директорите на „Ени“ Ема Марчегаля заяви, че компанията е принудена да преустанови сондажите в Черно море, извършвани съвместно с „Роснефт“, заради новите санкции на САЩ. \r\n„Получихме разрешение, започнахме проучванията, но сега се налага да ги изоставим заради санкциите. Опитваме се да разберем какво трябва да направим. Ситуацията е неопределена. Но сме длъжни да следим политиката на Европейския съюз“, подчерта Марчегаля.\r\nВ отговор от „Роснефт“ увериха, че проучванията „не са спирани и няма да се спират, основания за прекратяването им няма“. \r\nЧас и половина след първото си изявление, Марчегаля направи ново изявление. „Искам да поясня, че сондажите в Черно море продължават по план. Това, което казах, е, че постоянно следим за това дейността ни да отговаря на съществуващите санкции“.\r\n„Роснефт“ и „Ени“ се договориха за стратегическо партньорство през 2012 г., припомнят от редакцията.Тереза Герова", "date": "2018.01.25", "title": "„Ведомости“: „Роснефт“ и „Ени“ отричат да са прекратили сондажите в Черно море"}
{"url": "http://www.focus-news.net/news/2018/01/25/2481171/pg-na-bsp-za-balgariya-vnasya-podpisi-za-provezhdane-na-referendum-za-ili-protiv-istanbulskata-konventsiya-obzor.html", "text": "ПГ на „БСП за България“ внася подписи за провеждане на референдум „за“ или „против“ Истанбулската конвенция. Това стана ясно на брифинг в Народното събрание, на който лидерът на БСП Корнелия Нинова съобщи, че подписите ще бъдат входирани в деловодството на парламента на 25 януари 2017 г. (четвъртък). Нинова обясни необходимостта от подобен референдум с огромното напрежение между българското общество и различните мнения по документа. Лидерът на БСП отчете още, че няма яснота какви промени ще бъдат направени в българското законодателство, ако тя бъде ратифицирана и обърна внимание, че БСП продължава с внасянето на закони, които изпълняват изискванията на Истанбулската конвенция, отнасящи се до насилието над жени и деца. Според нея това е верният път срещу домашното насилие. Корнелия Нинова посочи, че има нужда от истинска обществена дискусия. „Този, който трябва да се произнесе по този въпрос е българският народ. Само народът и суверенът може да каже волята си по този въпрос след създалата се вече ситуация“, подчерта Корнелия Нинова. Тъй като най-вероятно другата седмица ще влезе ратификацията на документа в пленарна зала, от БСП поискаха да бъде спряно разглеждането на конвенцията в Народното събрание. \r\nТемата коментира и държавният глава Румен Радев по време на отчета си за изминалата една година от встъпването си в длъжност. Той призова парламентът да прояви разум и каза, че сега не е моментът Истанбулската конвенция да бъде ратифицирана. Румен Радев отбеляза, че само приемането на конвенцията, без реално работещи закони, няма да ни свърши работа. Според него Истанбулската конвенция не трябва да се използва като параван за отвличането на вниманието. „Истанбулската конвенция е много показателна какво не трябва да правим - да подписваме документ, без да е дебатиран тук, без да знаем какво реално следва от него. Също така от сърцето на Европа да се дават декларации, че ние ще приемем тази конвенция, без да се е произнесъл българският парламент, без да е изчерпан един задълбочен, пълноценен дебат в нашето общество“. Президентът обърна внимание, че Истанбулската конвенция разделя и взривява обществото и подчерта, че по темата няма никакъв разкол в президентската институция. На друго мнение застана вицепрезидентът Илияна Йотова. По думите й Истанбулската конвенция е документ, който защитава правата на жертвите на домашно насилие. Тя коментира, че експертната дискусия по нея още не е започнала. Според нея обаче всякакво налагане на документа и апаратни хватки за събиране на гласове за нейната ратификация е унижение за жертвите, заради които е била създадена. \"Първата реплика, която произнесох по този дебат, е, че така винаги става, когато някой се опитва да вземе решение зад гърба на хората“, коментира Илияна Йотова. \r\nАгенция „Фокус“ припомня: На 3 януари правителството предложи на Народното събрание да ратифицира Конвенцията на Съвета на Европа за превенция и борба с насилието на жени и домашното насилие, или т. нар. Истанбулска конвенция, като една от мерките в одобрената Национална програма за превенция и защита от домашното насилие за 2017-2018 г. Конвенцията, подписана от страната ни през март миналата година, за първи път въвежда определение за пол и полова идентичност, независими от биологичния пол на лицето. Тя дава дефиниция на понятието \"пол\" като \"социално изградени роли, поведения, дейности и характеристики, които определено общество смята за подходящи за жените и за мъжете\". Конвенцията не бе приета еднозначно от Министерски съвет и 8 от министрите гласуваха „против“ предложението за ратификацията й. На 3 януари Изпълнителното бюро на БСП се произнесе „против“ конвенцията, а 10 дена по-късно след 5 часа дебат Пленумът на партията реши БСП да не подкрепя ратификацията на Истанбулската конвенция. От партията решиха да внесат в Народното събрание конкретни законодателни текстове, с които да гарантира ефективната борба с домашното насилие. Въпреки това президентът на ПЕС Сергей Станишев определи това решение като политическа грешка. Коалиционните партньори на ГЕРБ от ПГ на „Обединени патриоти“ обявиха, че ще гласуват против Истанбулската конвенция и призоваха ГЕРБ да я изтеглят.\r\nСветият синод към Българската православна църква се обяви срещу конвенцията и реши всекидневно във всички храмове и манастири да се отслужва молитва против приемането на документа. Според Синода конвенцията е средство, което насажда чужда на нас ценностна система. Епископската конференция на Католическата църква в България и Главното мюфтийство също излязоха с позиции срещу Истанбулската конвенция. Епископската конференция е на мнение, че документът е идеологическа и културна революция, която се състои в предефиниране на понятието за пол. Притесненията на Главното мюфтийство са, че Истанбулската конвенция крие рискове за идентичността.\r\nДеница КИТАНОВА", "date": "2018.01.25", "title": "ПГ на „БСП за България“ внася подписи за провеждане на референдум „за“ или „против“ Истанбулската конвенция (ОБЗОР)"}
{"url": "http://www.focus-news.net/news/2018/01/25/2481172/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "„Роснефт“ и италианската „Ени“ отричат да са прекратили сондажите в Черно море, отбелязва руският вестник „Ведомости“.\r\nВ рамките на Световния икономически форум в швейцарския град Давос, председателят на Борда на директорите на „Ени“ Ема Марчегаля заяви, че компанията е принудена да преустанови сондажите в Черно море, извършвани съвместно с „Роснефт“, заради новите санкции на САЩ. \r\n„Получихме разрешение, започнахме проучванията, но сега се налага да ги изоставим заради санкциите. Опитваме се да разберем какво трябва да направим. Ситуацията е неопределена. Но сме длъжни да следим политиката на Европейския съюз“, подчерта Марчегаля.\r\nВ отговор от „Роснефт“ увериха, че проучванията „не са спирани и няма да се спират, основания за прекратяването им няма“. \r\nЧас и половина след първото си изявление, Марчегаля направи ново изявление. „Искам да поясня, че сондажите в Черно море продължават по план. Това, което казах, е, че постоянно следим за това дейността ни да отговаря на съществуващите санкции“.\r\n„Роснефт“ и „Ени“ се договориха за стратегическо партньорство през 2012 г., припомнят от редакцията.\r\n*** В рамките на Световния икономически форум в швейцарския град Давос сравниха западните санкции срещу Русия с икономическа война, отбелязва вестник „Российская газета“.\r\nСпоред Андрей Костин, председател на Борда на директорите на руската банка ВТБ, основната задача на санкциите на Запада е оказване на натиск на Русия, който да доведе до промяна на властта в Москва. Съгласно думите му, изречени в рамките на форума в Давос, практиката е показала, че в редица отрасли наложените ограничения са имали само краткосрочно влияние. Конкурентоспособността в енергийния и в ИТ-сектора се е повишила, а възстановяването на руската икономика подобрява ситуацията.\r\nДо тези изводи достигнаха руски бизнесмени и служители, присъствали на форума. По техни наблюдения заради санкциите високотехнологичните поръчки са пренасочвани към вътрешния пазар, който няма избор, освен да създаде продукт, започвайки от нулата. Той не е съвършен, но след време неговата конкурентоспособност ще се повиши, уверяват експертите. \r\n„Твърде стар съм, за да се тревожа за себе си, но – разбира се, се безпокоя за банката“, заяви Костин с оглед на възможността за нови санкции. Докладът на САЩ за тях ще бъде публикуван следващата седмица. Съгласно думите на Костин, чрез санкционния режим Западът иска да „окаже по-голям натиск“ на страната. Банкерът изрази мнение, че случващото се излиза извън рамките на търговските ограничения и по-скоро заприличва на „голяма икономическа война“.\r\n*** В сряда, 24 януари, по искане на двете страни Голямата камара на Европейският съд по правата на човека (ЕСПЧ) преразгледа делото „Навални срещу Русия“ относно задържанията на руския опозиционер Алексей Навални на митинги, съобщава вестник „Коммерсант“.\r\nМинистерството на правосъдието на Руската федерация оспорва решението на базирания в Страсбург орган, който констатира нарушение на правото на лична свобода и свобода на събирания на Навални. На свой ред критикът на Кремъл изисква действията на руските власти да бъдат признати за политически мотивирани в рамките на чл. 18 от Европейската конвенция за защита правата на човека и основните свободи, основополагащ акт и правен инструмент на Съвета на Европа. \r\nНа изслушването в Голямата камара присъства самият Навални и руският заместник-министър на правосъдието Михаил Галперин. Изданието напомня, че през май и двете страни  получиха право на преразглеждане на решението на ЕСПЧ от февруари 2017 г. Тогава една от камарите на ЕСПЧ призна нарушения на чл. 5, 6 и 11 ОТ Конвенцията за защита на правата на човека ( право на свобода и лична неприкосновеност, на справедлив съд и на свобода на събирания) във връзка със седемте задържания на Навални в рамките на протестни акции.  \r\nАдвокатът на руския опозиционер Олга Михайлова припомни, че клиентът й е бил задържан за общо 60 денонощия за последната година. Съгласно думите й, това е знак, че властите възприемат Навални като политическа заплаха. \r\nНа свой ред Галперин подчерта, че Навални умишлено участва в митинги, които руските власти не са разрешили. \r\nДелото бе насрочено за 13 декември 2017 г. ,но бе отложено във връзка с признаването на прецедента по делото на бившия премиер на Грузия Вано Мерабишвили срещу Грузия. Решението ще бъде взето по-късно при закрити врати, отбелязват от редакцията.\r\n*** Министерството на външните работи в Москва съобщи за „масирана пропагандна атака“ от страна на властите в САЩ, които се опитват да „очернят Руската федерация на международната сцена“ и да припишат отговорността за инцидентите с използването на химически оръжия в Сирия на нея и на Дамаск, пише вестник „Известия“.\r\n„Противно на здравия разум – наред със законните власти на Сирия, ни обявиха за отговорни за химическата атака в Източна Гута от 22 януари, като дори този факт не е потвърден“, подчертаха от външнополитическото ведомство в Москва.\r\nОт руското външно министерство подчертават, че американските власти се опитват да втълпят на света мисълта, че Москва съдейства за използването на химически оръжия в Сирия, при все че за разлика от САЩ, Руската федерация е унищожила всички свои запаси от химически оръжия, се отбелязва в текста. \r\nДокументът е в отговор на заявлението на държавният секретар на САЩ Рекс Тилърсън, който по-рано заяви, че „в крайна сметка Русия носи отговорност за жертвите в Източна Гута и за възможното използване на химически оръжия против други сирийци“.\r\nВ началото на 2018г. западни средства за масова информация, позовавайки се на организацията „Бели каски“, чиито членове са опозиционни на Дамаск, съобщиха за химическа атака в предградията на Дамаск. Съглано информацията, представена от тях, в резултат на отравяне с амониев хлорид са пострадали 20 цивилни граждани.  По данни на телевизионния канал „Ал Маядин“ жертви на атаката са станали две деца, съобщено бе и за 30 пострадали. \r\nВсе още не е потвърдено извършването на химическа атака, но въпреки това „Белите каски“ възложиха отговорността за нея на правителството на Сирия.\r\n***", "date": "2018.01.25", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/01/25/2481173/angela-merkel-v-davos-reshenieto-za-tova-kolko-blizko-da-bade-targovskoto-partnyorstvo-mezhdu-bryuksel-i-london-e-v-ratsete-na-britantsite.html", "text": "Канцлерът на ФРГ Ангела Меркел призова света да се бори срещу „отровния\" ефект на популизма и да настоява за по-голямо сътрудничество между страните за преодоляване на икономическите проблеми, отбелязва британският вестник The Times.\r\nГерманският канцлер заяви, че иска „голямо партньорство\" с Великобритания след излизането й от структурите на Общността, но подчерта, че достъпът на единния пазар изисква свобода на движение. „Решението за това колко близко да бъде партньорството е в техните (на британците – бел.р.) ръце“, подчерта Меркел.\r\nЛидерът на Берлин предупреди, че на протекционизма трябва да се противопоставят страните, които все още работят съвместно.Тереза Герова", "date": "2018.01.25", "title": "Ангела Меркел в Давос: Решението за това колко близко да бъде търговското партньорство между Брюксел и Лондон е в ръцете на британците"}
{"url": "http://www.focus-news.net/news/2018/01/25/2481174/the-guardian-zdraveto-na-dzhulian-asanzh-e-v-opasno-sastoyanie.html", "text": "Продължителният престой на Джулиан Асанж в сградата на дипломатическата мисия на Еквадор в Лондон оказва „опасно“ въздействие върху физическото и психическото му здраве, според  оценка на двама специалисти, публикувана от британския вестник The Guardian.\r\nВ статия за изданието експертите подновяват призивите да бъде гарантиран безопасен достъп на основателя на „УикиЛийкс“ до болница в британската столица. \r\nСондра Кросби, доктор и доцент от Бостънския университет, и Брок Чишолм, клиничен психолог, работещ в Лондон, са направили обстоен преглед на Асанж, продължил общо 20 часа в рамките на три дни през октомври миналата година. \r\n„Резултатите от оценката са защитени от поверителността между лекар и пациент, но нашето професионално мнение е, че продължителното му задържане е физически и умствено опасно за него, и е явно нарушение на човешкото му право да здравеопазване\", пишат двамата експерти, без да привеждат допълнителни подробности. \r\nДжулиан Асанж поиска убежище в еквадорското посолство в Лондон през 2012 г., за да избегне екстрадиция в Швеция, където бе издадена заповед за ареста му във връзка с обвинения със сексуален характер. След повече от пет години, прекарани в посолството, здравето му изглежда се влошава. По-рано този месец това предупредиха и дипломатите от посолството на Еквадор. Тереза Герова", "date": "2018.01.25", "title": "The Guardian: Здравето на Джулиан Асанж е в „опасно“ състояние"}
{"url": "http://www.focus-news.net/news/2018/01/25/2481175/the-huffington-post-britanskoto-pravitelstvo-nyama-da-se-spravi-ako-tryabva-da-prerazgleda-vsichki-sashtestvuvashti-sporazumeniya-s-es-predupredi-ministar.html", "text": "Министърът на търговията на Обединеното кралство Грег Хендс предупреди, че правителството в Лондон не би се справило, ако всички държави, които имат търговски договори с Европейския съюз, решат да преразгледат споразуменията си с Великобритания след излизането й от структурите на Общността, пише вестник The Huffington Post.\r\nПравителството ще се окаже под натиск да постигне търговски сделки с повече от 65 страни, които ще бъдат прекратени с Брекзит. Лондон обаче се надява да осигури гладкото им продължаване. \r\n„Това, което искаме да направим, е да осигурим приемственост в тези търговски отношения. Поради причините, които посочих, предоговарянето им може да се окаже невъзможно“, подчерта Хендс. \r\n„Ако трябва да влезем в над 40 търговски преговори и ако трябва да ги завършим в рамките на 14 месеца, трябва да имаме предвид какво всъщност е възможно“ да бъде постигнато, подчерта британският министър. \r\nЕС има търговски споразумения с 65 страни и ако тези споразумения не бъдат продължени, за страната ще влязат в сила тарифите на Световната търговска организация (СТО).Тереза Герова", "date": "2018.01.25", "title": "The Huffington Post: Британското правителство няма да се справи, ако трябва да преразгледа всички съществуващи споразумения с ЕС, предупреди министър"}
{"url": "http://www.focus-news.net/news/2018/01/25/2481176/sport-arsenal-se-klasira-za-finala-na-kupata-na-ligata.html", "text": "Арсенал се класира за финала на Купата на лигата, след като победи с 2:1 отбора на Челси в мач реванш от полуфиналите на турнира, изигран на статиод „Емиратс“ в британската столица. \r\nВ последния двубой от Купата на лигата отборът на Арсен Венгер ще играе срещу Манчестър Сити. Това е третият път, в който Арсенал ще играе във финален двубой, след като Венгер пое ръководството му. В предишните си две участия обаче отборът загуби – през 2006/2007 година от Челси, а през 2010/2011 година – от Бирмингам.", "date": "2018.01.25", "title": "Спорт: Арсенал се класира за финала на Купата на лигата"}
{"url": "http://www.focus-news.net/news/2018/01/25/2481177/the-daily-express-donald-tramp-i-tereza-mey-shte-obsadyat-spetsialnite-otnosheniya-mezhdu-sasht-i-velikobritaniya-v-ramkite-na-sreshta-v-kuloarite-na-foruma-v-davos.html", "text": "В четвъртък, 25 януари, държавният глава на САЩ Доналд Тръмп ще проведе среща с министър-председателя на Великобритания Тереза Мей, припомня вестник The Daily Sabah.\r\nРазговорът между двамата лидери, който ще се състои в кулоарите на Световния икономически форум в Давос, ще бъде насочен към подобряване на двустранните отношения и поставянето на основите на бъдещите търговски връзки между Лондон и Вашингтон след излизането на Обединеното кралство от структурите на Общността.  В рамките на деня Мей ще изнесе реч на форума, след което ще проведе срещата с американския президент. \r\nПо-рано този месец Доналд Тръмп отмени планирана визита в Лондон, където трябваше да пристигне за откриването на новата сграда на американското посолство в страната.  След това обаче Белият дом излезе с изявление, че държавният глава на САЩ ще се срещне с британския премиер по време на визитата си в швейцарския град с цел укрепване на „специалните отношения“ между САЩ и Великобритания.Тереза Герова", "date": "2018.01.25", "title": "The Daily Express: Доналд Тръмп и Тереза Мей ще обсъдят \"специалните отношения\" между САЩ и Великобритания в рамките на среща в кулоарите на форума в Давос"}
{"url": "http://www.focus-news.net/news/2018/01/25/2481178/pregled-na-mezhdunarodnite-novini-do-6-chasa-agentsiya-fokus.html", "text": "В четвъртък, 25 януари, Министрите на вътрешните работи на страните от Общността ще направят нов опит за постигане на компромиси в спора за бъдещето на европейската политика в областта на убежището и бежанците, предава австрийската медия ORF, като отбелязва, че срещата ще се проведе в българската столица София. \r\nСпоразумение за пакет от реформи е планирано да бъде подписано до края на юни. Основният въпрос в спора между държавите-членки на ЕС е този за това как в бъдеще може да бъдат подпомогнати държавите, които са най-тежко засегнати от бежанската криза.\r\nЕвропейската комисия и страни като Германия подкрепят приемането на концепция, която, поне в случай на много силен приток, предвижда преразпределение, включително задължението за прием на бежанци. Полша, Унгария и Чешката република обаче отхвърлят всякакъв вид принуда при приемането на бежанци.\r\nАвстрия ще бъде представена в София от министъра на вътрешните работи Херберт Кил министъра на правосъдието Йозеф Мозер.\r\n*** Специалният посланик на ООН за Сирия Стефан де Мистура заяви,че преговорите за Сирия, които ще бъдат възобновени в четвъртък, се намират в критична точка.\r\n„Определено съм оптимист, защото може да бъдеш само такъв в подобни моменти. Това е много, много критичен момент\", подчерта дипломатът. Съгласно думите му, в двудневните преговорите във Виена ще участват \"пълна делегация на опозицията и пълна делегация на правителството\". \r\nСъщевременно френският външен министър Жан-Ив Льо Дриан заяви, че разговорите във Виена са \"последен шанс\" за политическо решение на седемгодишния граждански конфликт в близкоизточната страна.\r\nПреговорите в австрийската столица ще бъдат проведени след осем поредни кръга на разговори, които се състояха в Женева, Швейцария. Дискусиите попадат в задънена улица винаги, щом стигнат до темата за политическото бъдеще на сирийския президент Башар Асад. \r\nПреговорите във Виена ще бъдат последвани от конференция за Сирия, която ще бъде организирана на 30 януари в руския черноморски курорт Сочи. Инициатори на форума са Руската федерация, Иран и Турция.\r\n*** Продължителният престой на Джулиан Асанж в сградата на дипломатическата мисия на Еквадор в Лондон оказва „опасно“ въздействие върху физическото и психическото му здраве, според  оценка на двама специалисти.\r\nЕкспертите подновяват призивите да бъде гарантиран безопасен достъп на основателя на „УикиЛийкс“ до болница в британската столица. \r\nСондра Кросби, доктор и доцент от Бостънския университет, и Брок Чишолм, клиничен психолог, работещ в Лондон, са направили обстоен преглед на Асанж, продължил общо 20 часа в рамките на три дни през октомври миналата година. \r\n„Резултатите от оценката са защитени от поверителността между лекар и пациент, но нашето професионално мнение е, че продължителното му задържане е физически и умствено опасно за него, и е явно нарушение на човешкото му право да здравеопазване\", пишат двамата експерти, без да привеждат допълнителни подробности. \r\nДжулиан Асанж поиска убежище в еквадорското посолство в Лондон през 2012 г., за да избегне екстрадиция в Швеция, където бе издадена заповед за ареста му във връзка с обвинения със сексуален характер. След повече от пет години, прекарани в посолството, здравето му изглежда се влошава. По-рано този месец това предупредиха и дипломатите от посолството на Еквадор.\r\n*** Държавният глава на САЩ Доналд Тръмп заяви в сряда (местно време), че е готов да бъде разпитат под клетва от специалния прокурор Робърт Мюлер, който ръководи разследването за предполагаемата руска намеса в президентските избори в страната от 2016 г.\r\n„Очаквам с нетърпение. Бих го направил под клетва, абсолютно“, заяви Тръмп пред репортери в Белия дом.\r\nСпоред медийни доклади Мюлер се надява да разпита американските президент през следващите седмици.\r\n*** Бившият държавен глава на Бразилия Луис Инасио Лула да Силва заяви пред поддръжници в сряда, че възнамерява да се кандидатира за президентските избори по-късно тази година, въпреки че съдът потвърди присъдата му по обвинения в корупция.\r\n„Сега искам да бъда кандидат-президент\", заяви Лула пред хиляди поддръжници, събрали се на митинг в Сао Пауло. \r\nАпелативен състав от три съдии, заседаващ в южния град Порто Алегре, потвърди присъдата на бившия президент Луис Инасио Лула да Силва, признат за виновен по обвинения за корупция, и увеличи наказанието му до 12 години лишаване от свобода.\r\n*** В рамките на Световния икономически форум в швейцарския град Давос сравниха западните санкции срещу Русия с икономическа война.\r\nСпоред Андрей Костин, председател на Борда на директорите на руската банка ВТБ, основната задача на санкциите на Запада е оказване на натиск на Русия, който да доведе до промяна на властта в Москва. Съгласно думите му, изречени в рамките на форума в Давос, практиката е показала, че в редица отрасли наложените ограничения са имали само краткосрочно влияние. Конкурентоспособността в енергийния и в ИТ-сектора се е повишила, а възстановяването на руската икономика подобрява ситуацията.\r\nДо тези изводи достигнаха руски бизнесмени и служители, присъствали на форума. По техни наблюдения заради санкциите високотехнологичните поръчки са пренасочвани към вътрешния пазар, който няма избор, освен да създаде продукт, започвайки от нулата. Той не е съвършен, но след време неговата конкурентоспособност ще се повиши, уверяват експертите. \r\n„Твърде стар съм, за да се тревожа за себе си, но – разбира се, се безпокоя за банката“, заяви Костин с оглед на възможността за нови санкции. Докладът на САЩ за тях ще бъде публикуван следващата седмица. Съгласно думите на Костин, чрез санкционния режим Западът иска да „окаже по-голям натиск“ на страната. Банкерът изрази мнение, че случващото се излиза извън рамките на търговските ограничения и по-скоро заприличва на „голяма икономическа война“.\r\n***", "date": "2018.01.25", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/01/25/2481179/darzhavniyat-glava-rumen-radev-i-vitseprezidentat-iliyana-yotova-otchetoha-parvata-godina-ot-mandata-si-obzor.html", "text": "Президентът Румен Радев и вицепрезидентът Илияна Йотова направиха отчет за работата си през първата година от мандата си. Държавният глава даде висока оценка на назначеното от него служебно правителство с премиер проф. Огнян Герджиков. Румен Радев подчерта, че дейността му като президент през следващата година ще бъде посветена на съхраняване на демократичните права на българите. Според него в идните месеци и години е нужно национално усилие за преодоляване на моралната криза на българското общество. По думите му нейни рожби са и корупцията, и престъпността, и политическата апатия, и настъплението срещу свободата на словото. Радев заяви, че голяма част от усилията му през първата година на „Дондуков“ 2 са били посветени на борбата за изграждане на ефективен антикорупционен модел. Той припомни разсекретяването на консултативните срещи при президента за КТБ, свикването на КСНС за противодействие на корупцията, налагане на вето на Закона за противодействие на корупцията и за отнемане на незаконно придобито имущество. Според държавния глава приетият антикорупционен закон е не просто слаб, но и крие риск от злоупотреби, както и няма да подобри разкриваемостта и наказателното преследване. Радев посочи, че със закона управляващите са изпълнили формално ангажиментите си към Европейската комисия, но не и ангажиментите си към българските граждани. „Видно е, че и занапред борбата с корупцията ще се води от гражданите и медиите“, коментира Радев. \r\nСпоред него Българското председателство на Съвета на Европейския съюз не трябва да суспендира демокрацията. По думите му председателството не е алиби за бездействие по болните за българина теми. Радев уточни, че макроикономическите показатели са добри, но те не могат да скрият други тревожни статистики. Държавният глава обърна внимание на ниското ниво на чуждестранните инвестиции у нас, продължаващото обезлюдяване на обширни райони от страната и катастрофалните демографски тенденции.\r\nПрезидентът не спести критиките си към управляващото мнозинство и заяви, че парламентарната република атрофира. По думите му обаче, че няма война между институциите, а ценностни различия. Според него е неприемливо това, че е научил от медиите за инициативата на премиера Бойко Борисов и Ангела Меркел по отношение затоплянето на връзките между ЕС и Турция и поканата на държавен глава у нас. Румен Радев подчерта, че сега не е моментът да се ратифицира Истанбулската конвенция. Според него парламентът все повече се превръща в нотариат, който само официализира решенията на правителството, а когато доверието към Народното събрание отслабва, отслабват и всички останали институции. Според Радев децентрализацията на общините е задължителна стъпка, ако искаме да имаме инициативно и ангажирано гражданско общество и да преодолеем тежките регионални дисбаланси. \r\nЗа тези критики президентът получи отговор от председателя на парламента Цвета Карачнева, която в извънредно изявление заяви, че „катастрофичното говорене изглежда е предпочитано от държания ни глава похват“. Караянчева подчерта, че Радев е прав за ниското обществено доверие в Народното събрание, но коментира: „Този притеснителен факт се дължи на много фактори, но в голяма степен и на грубите и непремерени нападки на държавния глава, който по Конституция трябва да бъде обединител на нацията и да води диалог с останалите институции, а не да раздава обидни квалификации“. „В днешния от тъмен по-тъмен пейзаж, който беше нарисуван от президента една обида успя да се открои в катранено черно - че парламентарната република атрофира. В какъв смисъл г-н президент? Защото парламентарните групи гласуват в синхрон с взети партийни решения, защото мнозинството защитава правителството ли?“, попита Цвета Караянчева.\r\nВъв външнополитически план Румен Радев декларира готовност да продължи активната дейност на Балканите и в Европа за постигане на сигурност, стабилност и просперитет, за пълноценна интеграция на България в европейските структури и инициативи. Той ще настоява и за приемане на закони и бюджет, които да пресекат използването на религията за политически цели и опитите за капсулиране на отделни религиозни общности и подчиняването им на чужди интереси.\r\nПрезидентът обясни, че за първата си година е обнародвал 86 закона, като на пет е наложил вето. Той уточни, че е упражнил това право в интерес на българските граждани, воден от убеждението, че въпросните закони ощетяват и не гарантират правата на хората. Според него българската външна политика трябва да се формира у нас и да се отстоява навън, а не обратното. Румен Радев подчерта още, че през 2018 г., когато се навършват 140 години от Освобождението на България, трябва да се извадят българо-руските отношения от ледената епоха, в които са били заварени от него. По думите му проблемите на личния състав в отбраната остават нерешени, а постигнатото от министъра на отбраната увеличение на заплатите, се е разминало с очакванията. Той допълни, че това, което не е успял да свърши, е да убеди управляващите за ревизия на приетия от тях Национален план за повишаване на разходите за отбрана на 2% от БВП. \r\nОт своя страна вицепрезидентът Илияна Йотова заяви, че недоумява защо българските общности в чужбина са били изключени от темата за европредседателство. Тя обясни, че за съжаление е срещнала една разделена България и един обезверен народ при срещите си с тях. По думите ѝ българските общности могат да бъдат чудесно лоби на България. Според нея България трябва да има категорична позиция от всички институции по отношение на опитите за пренаписване на историята. Йотова коментира и Истанбулската конвенция, като посочи, че е документ, който защитава правата на жертвите на домашно насилие, но експертната дискусия по него още не е започнала. \r\nОтчетът на президента Румен Радев за първата му година на поста бе сред основните теми в кулоарите на парламента. \r\nСпоред ГЕРБ държавният глава е отчел какво е свършило правителството, а не самият той. В международен план управляващите изтъкнаха, че всички срещи на Румен Радев са били благодарение на премиера Бойко Борисов. От ГЕРБ са изненадани от разочарованието на президента за средствата за отбрана, при положение, че на КСНС е аплодирал предложението им за 2% от БВП за отбрана до 2024 година. Тома Биков призова Румен Радев ако с подкрепата на мотивите за вота на недоверие на БСП срещу кабинета желае политическа криза- да го каже ясно. Лидерът на БСП Корнелия Нинова заяви, че президентската двойка е изпълнила със съдържание институцията. Абсолютно последователно е изпълнявала предизборните си обещания. Тя определи отчета им като респектиращ и изтъкна впечатляващата международна дейност на Румен Радев. Корнелия Нинова обясни, че държавният глава е отстоявал националния интерес по въпроси, свързани с националната сигурност и борбата с корупцията. От ДПС оцениха положително първата година на Румен Радев на поста. Според тях държавният глава е имал успешни опити да бъде коректив на законодателната, изпълнителната и на съдебната власт. Мустафа Карадайъ коментира, че Румен Радев се опитва да бъде обединител на нацията, но гласувалите за него имат малко по-големи очаквания.\r\nЛюба АЛЕКСИЕВА", "date": "2018.01.25", "title": "Държавният глава Румен Радев и вицепрезидентът Илияна Йотова отчетоха първата година от мандата си (ОБЗОР)"}
{"url": "http://www.focus-news.net/news/2018/01/25/2481180/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Канцлерът на ФРГ Ангела Меркел призова света да се бори срещу „отровния\" ефект на популизма и да настоява за по-голямо сътрудничество между страните за преодоляване на икономическите проблеми, отбелязва британският вестник The Times.\r\nГерманският канцлер заяви, че иска „голямо партньорство\" с Великобритания след излизането й от структурите на Общността, но подчерта, че достъпът на единния пазар изисква свобода на движение. „Решението за това колко близко да бъде партньорството е в техните (на британците – бел.р.) ръце“, подчерта Меркел.\r\nЛидерът на Берлин предупреди, че на протекционизма трябва да се противопоставят страните, които все още работят съвместно.\r\n*** Министърът на търговията на Обединеното кралство Грег Хендс предупреди, че правителството в Лондон не би се справило, ако всички държави, които имат търговски договори с Европейския съюз, решат да преразгледат споразуменията си с Великобритания след излизането й от структурите на Общността, пише вестник The Huffington Post.\r\nПравителството ще се окаже под натиск да постигне търговски сделки с повече от 65 страни, които ще бъдат прекратени с Брекзит. Лондон обаче се надява да осигури гладкото им продължаване. \r\n„Това, което искаме да направим, е да осигурим приемственост в тези търговски отношения. Поради причините, които посочих, предоговарянето им може да се окаже невъзможно“, подчерта Хендс. \r\n„Ако трябва да влезем в над 40 търговски преговори и ако трябва да ги завършим в рамките на 14 месеца, трябва да имаме предвид какво всъщност е възможно“ да бъде постигнато, подчерта британският министър. \r\nЕС има търговски споразумения с 65 страни и ако тези споразумения не бъдат продължени, за страната ще влязат в сила тарифите на Световната търговска организация (СТО).\r\n*** Продължителният престой на Джулиан Асанж в сградата на дипломатическата мисия на Еквадор в Лондон оказва „опасно“ въздействие върху физическото и психическото му здраве, според  оценка на двама специалисти, публикувана от британския вестник The Guardian.\r\nВ статия за изданието експертите подновяват призивите да бъде гарантиран безопасен достъп на основателя на „УикиЛийкс“ до болница в британската столица. \r\nСондра Кросби, доктор и доцент от Бостънския университет, и Брок Чишолм, клиничен психолог, работещ в Лондон, са направили обстоен преглед на Асанж, продължил общо 20 часа в рамките на три дни през октомври миналата година. \r\n„Резултатите от оценката са защитени от поверителността между лекар и пациент, но нашето професионално мнение е, че продължителното му задържане е физически и умствено опасно за него, и е явно нарушение на човешкото му право да здравеопазване\", пишат двамата експерти, без да привеждат допълнителни подробности. \r\nДжулиан Асанж поиска убежище в еквадорското посолство в Лондон през 2012 г., за да избегне екстрадиция в Швеция, където бе издадена заповед за ареста му във връзка с обвинения със сексуален характер. След повече от пет години, прекарани в посолството, здравето му изглежда се влошава. По-рано този месец това предупредиха и дипломатите от посолството на Еквадор.\r\n*** В четвъртък, 25 януари, държавният глава на САЩ Доналд Тръмп ще проведе среща с министър-председателя на Великобритания Тереза Мей, припомня вестник The Daily Express.\r\nРазговорът между двамата лидери, който ще се състои в кулоарите на Световния икономически форум в Давос, ще бъде насочен към подобряване на двустранните отношения и поставянето на основите на бъдещите търговски връзки между Лондон и Вашингтон след излизането на Обединеното кралство от структурите на Общността.  В рамките на деня Мей ще изнесе реч на форума, след което ще проведе срещата с американския президент. \r\nПо-рано този месец Доналд Тръмп отмени планирана визита в Лондон, където трябваше да пристигне за откриването на новата сграда на американското посолство в страната.  След това обаче Белият дом излезе с изявление, че държавният глава на САЩ ще се срещне с британския премиер по време на визитата си в швейцарския град с цел укрепване на „специалните отношения“ между САЩ и Великобритания.\r\n***", "date": "2018.01.25", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/01/25/2481181/aktualna-patna-obstanovka.html", "text": "Температурите са в интервала от – 9° до + 9°. Времето над страната е предимно ясно. Слаб до умерен вятър духа в областите Силистра, Добрич, Варна, Русе и Смолян. Пътните настилки са предимно сухи, на места мокри, а по усойните и планински райони частично заледени, но обработени – проходими при зимни условия. Намалена видимост поради мъгла:\r\n- до 100 м в районите на Муселиево и Любеново /обл.Плевен/. Това съобщиха от пресцентъра на Агенция \"Пътна инфраструктура\" (АПИ).\r\nІІ. СЪСТОЯНИЕ НА АВТОМАГИСТРАЛИТЕ:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Превала” - забранен за МПС над 12 т;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - забранен за МПС над 12 т;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: Движение с повишено внимание в участъка Д. Вереница – Белотинци от км 73+542 до км 102+060 поради аварийно запълване на появили се деформации на пътната настилка със студена смес. Срок до 25.01.2018 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.25", "title": "Актуална пътна обстановка"}
{"url": "http://www.focus-news.net/news/2018/01/25/2481182/ria-novosti-ruski-riboloven-korab-s-21-dushi-na-borda-izchezna-v-yaponsko-more.html", "text": "В сутрешните часове на четвъртък, 25 януари, руски риболовен кораб с 21 души на борда изчезна във водите на Японско море, предава РИА Новости.\r\nСъгласно разпространените данни, плавателният съд е изпратил сигнал за бедствие, след което връзката с него е прекъснала.\r\nНа мястото на инцидента са изпратени топлоход и два хеликоптера. Към района е изпратен и самолет със спасители. \r\nИзточник уточни, че на борда на кораба е имало както руски, така и чуждестранни граждани. Съдбата им към момента остава неизвестна.Тереза Герова", "date": "2018.01.25", "title": "РИА Новости: Руски риболовен кораб с 21 души на борда изчезна в Японско море"}
{"url": "http://www.focus-news.net/news/2018/01/25/2481183/predstoyashti-sabitiya-v-stranata-za-25-yanuari-agentsiya-fokus.html", "text": "***\r\nОт 16.00 часа държавният глава Румен Радев ще разговаря на „Дондуков“ 2 с председателя на Военния комитет на Европейския съюз генерал Михаил Костаракос. Гостът е на посещение у нас по покана на началника на отбраната генерал-лейтенант Андрей Боцев. \r\n***\r\nОт 19.00 часа, в Аулата на СУ „Св. Кл. Охридски“, президентът Румен Радев ще присъства на награждаването на фирми, допринесли за развитието на българо-германските икономически отношения през 2017 година.\r\n***\r\nОт 08.30 часа, в Националния дворец на културата, ще започне заседанието на Неформалният съвет по правосъдие и вътрешни работи. От 11.30 до 12.00 часа ще се състои брифинг на Фолкер Тюрк, директор по международната защита във Върховния комисариат за бежанците към ООН. От 17.00 до 17.30 часа ще се проведе пресконференция за неформалния съвет във  формат министри на вътрешните работи. \r\n***\r\nОт 09.30 часа ще се проведе работна среща в Министерството на правосъдието на министър Цецка Цачева с председателите на Синдиката на служителите в затворите в България (ССЗБ) и на Синдикат „Охрана“. На нея ще присъстват и административните ръководители на Главна дирекция „Изпълнение на наказанията“ и на Главна дирекция „Охрана“.\r\nСрещата, която е по инициатива на правосъдния министър, и е във връзка с поставени от синдикалните организации искания.\r\n***\r\nОт 11.00 часа председателят на най-висшия военен орган на Европейския съюз ще се срещне с началника на отбраната генерал-лейтенант Андрей Боцев и с министъра на отбраната Красимир Каракачанов, който на официална церемония в зала Тържествена на Министерство на отбраната ще го награди с почетен знак „Св. Георги“ - I степен за офицери. \r\n***\r\nОт 09.00 часа ще започне редовното пленарно заседание на Народното събрание. \r\n*** \r\nОт 09.30 часа в заседателната зала в сградата на ВСС (ул. Eкзарх Йосиф, № 12) Пленумът на Висшия съдебен съвет ще проведе заседание. \r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа VI състав на Специализирания наказателен съд ще проведе съдебно заседание по делото срещу Пенчо Ч., обвинен в трафик на хора. \r\n***\r\nОт 10.00 часа II състав на Специализираният наказателен съд ще проведе съдебно заседание по делото срещу Георги Г., Цено Ф. и Борис Р., обвинени в ръководене и организиране на ОПГ. \r\n***\r\nОт 10.30 часа XV състав на Специализирания наказателен съд ще заседава по делото срещу Димитрина Р., Мария Ж., Нели К. и Надежда Т., обвинени в организиране и ръководене на организирана престъпна група. \r\n***\r\nОт 11.00 часа, пред база „Алеко“ на ПСС, Планинската спасителна служба при БЧК организира традиционния квалификационен курс „Работа при лавинни нещастия“ на групата за работа със спасителни кучета и техните водачи от отрядите в цялата страна. В курса се усвояват техники и умения за спасяване при зимни условия, намиране на затрупани от лавина, издирване на изгубени в планината и пр. \r\n***\r\nОт 11:00 в конферентната зала на Руския културно-информационен център (3-и етаж, зала 305) ще се състои презентация на програмата RUSSIA.STUDY, която дава възможност за получаване на безплатно образование в Русия. \r\n***\r\nОт 13.30 часа в Заседателна зала 1 в Ректората на СУ „Св. Климент Охридски“ ще се проведе международен научен семинар на тема „Съвременни методи за проучване, систематизиране и презентиране на културно-историческото наследство на Балканите“. \r\n***\r\nОт 14.00 часа Български Атомен Форум – Булатом, ще представи разработения по негова поръчка доклад за необходимостта от строителство на проекта АЕЦ „Белене“ пред членовете на Комисията по енергетика към 44 Народно събрание.\r\n***\r\nОт 15.00 часа, в Общински културен институт Красно село, бул. „Цар Борис ІІІ“ № 41 (спирка „Хиподрума“ на трамвай №5), ще се проведе лекция на тема: „Законът за концесиите – колонизатор на българската икономика. \r\n***\r\nОт 16.00 часа в Националния военноисторически музей (ул. „Черковна“ 29) ще бъде представена изложбата „Памет за бъдещето“. \r\n***\r\nОт 17 .00 часа, в Централното фоайе на Ректората на Софийски университет „Св. Климент Охридски“ ще бъде открита фотоизложбата „Пред прага на Света гора“ на гръцкия фотограф Димитриос Лузикиотис. Експозицията е съвместен проект на Центъра за славяно-византийски проучвания \"Проф. Иван Дуйчев\" към Софийския университет  и Солунския университет „Аристотел“. \r\n***\r\nОт 18.30 часа, в Галерия Академия, НХА, ще бъде представена книгата „От Мърквичка до Минотавъра“ от Митко Новков. \r\n***\r\nОт 18.30 в Малката зала на РКИЦ ще се състои тържественото откриване на киноклуб \"РУСИЯ\" и прожекция на реставрираното копие на легендарния съветски телевизионен сериал \"Мястото на срещата да не се променя \" (1 и 2 серия). \r\n***\r\nОт 19.00 часа в Sofia Event Center, Paradise Mall, ще се проведе единадесетото издание на събитието по обявяване на Най-добрите работодатели в България 2017.\r\n***\r\nОт 11.00 часа в кабинет 108 на Община Благоевград Председателят на Общински съвет – Благоевград Радослав Тасков организира пресконференция по повод предстоящото първо редовно заседание на ОбС.\r\n***\r\nОт 18.30 часа на площад „България“ ще започне протестно шествие срещу приетото на 28 декември 2017 г. решение на Министерски съвет за промяна в плана на управление на Национален парк „Пирин“.\r\n***\r\nОт 09.00 часа в Голяма зала на Община Велико Търново ще се проведе Сесия на Великотърновския общински съвет. \r\n*** \r\nОт 10.30 часа в пресклуба на БТА ще се състои съвместната пресконференция на Бюрото по труда.\r\n***\r\nОт 19.00 часа в МДТ „Константин Кисимов“, голяма зала, ще се проведе оперетен спектакъл „Графиня Марица“.\r\n***\r\nОт 08.00 часа, в митрополитския храм „Св. Николай Мирликийски“, ще започне богослужението по повод 25 януари – денят, в който Православната Църква чества паметта на св. Григорий Богослов, архиепископ Константинополски.\r\n***\r\nОт 09.30 и от 10.30 часа в Детска градина 11 и Детска градина 20 ще се проведат куклени спектакли „Лека нощ, съкровище“ на Държавен куклен театър „Дора Габе“. \r\n***\r\nОт 18.30 часа на площад „Свобода” се организира протест „Да спасим Пирин”.\r\n***\r\nОт 17.30 часа в Градската галерия в Казанлък ще бъде представена изложбата  „Майстора и Кюстендилска изобразителна школа“. \r\n***\r\nОт 10.00 часа в зала „Васил Караиванов“ Общинският съвет ще проведе първото си редовно заседание за 2018 година. На заседанието предстои да бъде приет бюджета на Община Карлово за 2018 година.\r\n***\r\nОт 14.00 часа в заседателната зала на сградата на Община Кюстендил ще се проведе заседание на Общински съвет - Кюстендил. \r\n***\r\nОт 17.30 часа в читалище „Братство” ще се проведе възпоменателна вечер по повод 130 години от рождението на Иван Момчилов.\r\n***\r\nОт 11.30 часа ще се проведе съвместна пресконференция  с ОДМВР  в заседателната зала на Община Перник, относно паркирането и сигурността на гражданите по време на фестивала.\r\n***\r\nОт 09.00 часа в зала 10 на Окръжен съд – Пловдив ще се проведе съдебно заседание по делото срещу подсъдимия Венцеслав К., срещу когото е повдигнато обвинени за убийство. \r\n***\r\nОт 09.30 часа, в зала 3 на Окръжен съд-Пловдив ще се проведе съдебно заседание по делото срещу подсъдимия Красимир Г., обвинен в закана за убийство. \r\n***\r\nОт 11.00 в клуба на БТА на бул. \"Шести септември\" ще се състои съвместна пресконференция на ПП ДСБ и \"Да, България\". Ще участват лидерите на двете формации, ген. Атанас Атанасов и Христо Иванов, и председателите на местните структури Йордан Иванов и Веселина Александрова.\r\n***\r\nОт 10.00 часа в ДГ „Чучулига“, намираща се на ул. „Иглика“ №2, ще се проведе заключителна пресконференция по проект „Различни заедно вървим по пътя към училището родно“, с бенефициент ДГ „Чучулига“, гр. Русе, и партньори Община Русе и Фондация „Устойчиво общество“.\r\n***\r\nОт 18.00 часа в зала 1 на Читалище „Христо Ботев – 1871“ – Смолян ще се проведе концерт на класовете по пиано, акордеон и пеене.\r\n***\r\nОт 18.00 часа в залата на първия етаж на РБ „Захарий Княжески“ ще бъде представена новата книга на Йордан Стоев (Даки). \r\n***\r\nОт 19.00 часа в Драматичен театър „Гео Милев“ - Стара Загора ще се проведе спектакълът  „За сушата и сватбите“ по Елин Пелин. \r\n***\r\nОт 19.30 часа в Кукления театър в Стара Загора  ще бъде представен спектакъла „Животът бяс“ по текстове на Ф. М. Достоевски.\r\n***\r\nОт 17.00 часа в Славейковото училище ще бъде открита изложба „Един миг мечтан цели пет столетия“, посветена на 140 години от Освобождението на Търговище. \r\n*** \r\nОт  9.00 часа в зала 306 в сградата на общината ще се състои заседание на Общински съвет- Шумен.", "date": "2018.01.25", "title": "Предстоящи събития в страната за 25 януари (Агенция „Фокус“)"}
{"url": "http://www.focus-news.net/news/2018/01/25/2481184/predstoyashti-mezhdunarodni-sabitiya-za-25-yanuari-agentsiya-fokus.html", "text": "Първи ден от двудневните преговори относно бъдещето на Сирия, провеждани под егидата на ООН. \r\n*** Продължава Световният икономически форум в швейцарския град Давос, очаква се американският президент Доналд Тръмп да кацне в курорта в четвъртък. \r\n*** Министрите на страните-членки на Европейския съюз ще обсъдят проблема с миграцията. \r\n*** Шести ден от турската операция „Маслинова клонка“ в Африн. \r\n*** Британският външен министър Борис Джонсън е на посещение в столицата на Саудитска Арабия, където ще се срещне с престолонаследника Мохамад бин Салман. \r\n***", "date": "2018.01.25", "title": "Предстоящи международни събития за 25 януари (Агенция \"Фокус\")"}
{"url": "http://www.focus-news.net/news/2018/01/25/2481185/nimh-maksimalnite-temperaturi-shte-sa-predimno-mezhdu-minus-1-i-4.html", "text": "Атмосферното налягане ще се понижава, но остава е по-високо от средното за месеца. Днес на много места в равнинната част от страната ще има инверсионна облачност или мъгла. В часовете около обяд облачността ще се разкъсва и намалява, а видимостта ще се подобрява. В планинските райони ще е слънчево. Почти тихо. Максималните температури ще са предимно между минус 1° и 4°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Георги Цеков. \r\nНад Черноморието ще бъде предимно слънчево. Ще духа слаб до умерен север-североизточен вятър. Максималните температури на въздуха ще са от 3° до 5°. Температурата на морската вода е 6-7°. Вълнението на морето ще е 2-3 бала.\r\nНад планините ще бъде слънчево. По билата ще духа умерен север-североизточен вятър. Температурите ще се повишат, максималната на височина 1200 метра ще е около 1°, на 2000 метра – около минус 4°.", "date": "2018.01.25", "title": "НИМХ: Максималните температури ще са предимно между минус 1° и 4°"}
{"url": "http://www.focus-news.net/news/2018/01/25/2481186/sport-real-madrid-otpadna-ot-turnira-za-kupata-na-kralya.html", "text": "Реал Мадрид отпадна изненадващо от турнира за Купата на краля, след като допусна загуба с 1:2 от гостуващия отбор на Леганес в мач реванш от четвъртфиналите на турнира. \r\nВ първия двубой между двата тима, който бе изигран миналата седмица, Реал Мадрид победи с минималното 1:0. Така за първи път в 115-годишната си история Реал Мадрид отпада от Купата на краля след победа при гостуването си в първия мач.", "date": "2018.01.25", "title": "Спорт: Реал Мадрид отпадна от турнира за Купата на краля"}
{"url": "http://www.focus-news.net/news/2018/01/25/2481187/prezidentat-rumen-radev-shte-prisastva-na-vrachvaneto-na-nagradite-na-germanskata-ikonomika-v-balgariya-za-2017-godina.html", "text": "Президентът Румен Радев ще присъства на награждаването на фирми, допринесли за развитието на българо-германските икономически отношения през 2017 година. Церемонията ще започне в 19.00 часа в Аулата на СУ „Св. Кл. Охридски“. Това съобщиха от прессекретариата на държавния глава. \r\nОтличията се връчват за четиринадесети път от Германо-Българската индустриално-търговска камара. Номинираните компании тази година са общи 32. Наградата на Германската икономика в България за 2017 година ще бъде присъдена в четири категории.", "date": "2018.01.25", "title": "Президентът Румен Радев ще присъства на връчването на наградите на германската икономика в България за 2017 година"}
{"url": "http://www.focus-news.net/news/2018/01/25/2481188/premierat-boyko-borisov-shte-razgovarya-s-prints-alois-fon-und-tsu-lihtenshtayn-i-shte-uchastva-v-svetovniya-ikonomicheski-forum-v-davos.html", "text": "Министър-председателят Бойко Борисов заминава за Кралство Лихтенщайн, съобщиха от правителствената информационна служба. Той ще проведе срещи с принца-престолонаследник Алоис фон унд цу Лихтенщайн, с премиера Адриан Хаслер и с министъра на външните работи, правосъдието и културата Аурелиа Фрик. По време на разговорите ще бъдат обсъдени възможностите за активизиране на двустранните търговско-икономически отношения, задълбочаване на сътрудничеството по финансови и данъчни въпроси, както и приоритетите на Българското председателство на Съвета на Европейския съюз.\r\nВизитата на българския премиер в Лихтенщайн и срещата му с принца-престолонаследник са първите на такова ниво между двете държави.\r\nНа 26 януари министър-председателят Борисов ще участва в Годишната среща на Световния икономически форум в Давос, Швейцария, който се провежда под мотото „Да създадем общо бъдеще в един разединен свят“. Бойко Борисов ще участва в дискусия на тема: „Ускоряване на дългосрочното развитие на Западните Балкани“. В програмата му са предвидени и двустранни срещи със световни политически и икономически лидери, участващи във форума.\r\nВ делегацията на премиера Борисов са включени министрите на Българското председателство на Съвета на ЕС 2018 Лиляна Павлова и на туризма Николина Ангелкова.", "date": "2018.01.25", "title": "Премиерът Бойко Борисов ще разговаря с принц Алоис фон унд цу Лихтенщайн и ще участва в Световния икономически форум в Давос"}
{"url": "http://www.focus-news.net/news/2018/01/25/2481189/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo.html", "text": "На българо-турската граница ГКПП \"Капитан Андреево и на българо-румънската граница на ГКПП \"Дунав мост-Русе\" трафикът е интензивен на изход за товарни автомобили. Това съобщиха за Агенция \"Фокус\" от ГД \"Гранична полиция\".  На българо-сръбската граница, българо-македонската граница и българо-гръцката граница трафикът е нормален на всички гранични контролно-пропускателни пунктове.", "date": "2018.01.25", "title": "ГД \"Гранична полиция\": Интензивен е трафикът на изход за товарни автомобили на ГКПП \"Капитан Андреево\""}
{"url": "http://www.focus-news.net/news/2018/01/25/2481190/parlamentat-shte-glasuva-vota-na-nedoverie-kam-pravitelstvoto.html", "text": "Парламентът ще гласува вота на недоверие към правителството. Това е предвидено като точка първа в програмата за работа на Народното събрание. Вотът бе внесен самостоятелно от ПГ на „БСП за България“, а поводът за него е невъзможността на кабинета да се справи с борбата с корупцията. Дебатът по първия вот на недоверие към кабинета „Борисов“ 3 се проведе във вторник и  продължи 5 часа, а в негова подкрепа се обявиха само от ДПС. Съгласно Правилника за организацията и дейността на Народното събрание вотът на недоверие се смята за приет, когато за него са гласували повече от половината от всички народни представители. Депутатите ще разгледат на закрити врати годишните доклади на агенция „Разузнаване“ и на служба „Военна информация“ за 2016 г.", "date": "2018.01.25", "title": "Парламентът ще гласува вота на недоверие към правителството"}
{"url": "http://www.focus-news.net/news/2018/01/25/2481191/ministar-tsetska-tsacheva-shte-prieme-predstaviteli-na-sindikata-na-sluzhitelite-v-zatvorite-i-na-sindikat-ohrana.html", "text": "От 9.30 часа ще се проведе работна среща в Министерството на правосъдието на министър Цецка Цачева с председателите на Синдиката на служителите в затворите в България (ССЗБ) и на Синдикат „Охрана“, съобщиха от пресцентъра на министерството. На нея ще присъстват и административните ръководители на Главна дирекция „Изпълнение на наказанията“ и на Главна дирекция „Охрана“.\r\nСрещата, която е по инициатива на правосъдния министър, и е във връзка с поставени от синдикалните организации искания.", "date": "2018.01.25", "title": "Министър Цецка Цачева ще приеме представители на Синдиката на служителите в затворите и на Синдикат „Охрана“"}
{"url": "http://www.focus-news.net/news/2018/01/25/2481192/evropeyskite-komisari-dimitris-avramopulos-vera-yourova-i-dzhulian-king-shte-uchastvat-v-neformalna-sreshta-na-saveta-po-pravosadie-i-vatreshni-raboti-v-sofiya.html", "text": "Европейските комисари Димитрис Аврамопулос, Вера Йоурова и Джулиан Кинг ще участват в неформална среща на Съвета по правосъдие и вътрешни работи в София на 25 и 26 януари. Това съобщиха от пресцентъра на Представителството на ЕК в България. \r\nДнес комисарите Аврамопулос и Кинг ще се присъединят към министрите на вътрешните работи за обмяна на мнения по реформата на Общата европейска система за убежище и следващите стъпки за подсилване на външните граници на ЕС. След срещата е насрочена пресконференция около 17.00 часа, която ще се предава на живо по сателитния канал Ebs+ . \r\nНа 26 януари комисар Йоурова ще обсъжда заедно с министрите на правосъдието работата по изграждането на Европейската прокуратура и Регламента „Брюксел IIa“ за съдебното сътрудничество по брачни дела и дела, свързани с родителската отговорност. Тя ще представи на министрите резултатите от Третата оценка на Кодекса на поведение за противодействие на незаконните изказвания онлайн, пораждащи омраза, извършена от неправителствени организации и публични органи, както и насоките на Европейската комисия за прилагане на Общия регламент относно защитата на данните.", "date": "2018.01.25", "title": "Европейските комисари Димитрис Аврамопулос, Вера Йоурова и Джулиан Кинг ще участват в неформална среща на Съвета по правосъдие и вътрешни работи в София"}
{"url": "http://www.focus-news.net/news/2018/01/25/2481193/faz-gsdp-se-sabira-za-vatreshni-konsultatsii-predi-nachaloto-na-koalitsionnite-pregovori-sas-sayuza-hdshss.html", "text": "Германската социалдемократическа партия (ГСДП) се събира в четвъртък за вътрешни консултации преди началото на преговорите за съставяне на нова голяма коалиция със Съюза (ХДС/ХСС), съобщава националният ежедневник Die Frankfurter Allgemeine Zeitung. Очаква се срещата между партийното ръководство да започне в 11 часа местно време. Изявления пред журналисти след срещата не са планирани.\r\nСъюзът (ХДС/ХСС) проведе консултациите си по-рано тази седмица. Лидерите на двете партии от политическия блок – Ангела Меркел (ХДС) и Хорст Зеехофер (ХСС) проведоха среща с председателя на германските социалдемократи Мартин Шулц в понеделник, само ден след ключовия конгрес на ГСДП в Бон, на който бе дадена „зелена светлина“ за коалиционните преговори. Очаква се те да започнат в петък. След приключването им ГСДП възнамерява да представи окончателното споразумение за гласуване от 440-те хиляди членове на партията. От резултатите от вота зависи дали политическата сила, водена от Мартин Шулц, ще взезе в новото федерално правителство. \r\n.Тереза Герова", "date": "2018.01.25", "title": "FAZ: ГСДП се събира за вътрешни консултации преди началото на коалиционните преговори със Съюза (ХДС/ХСС)"}
{"url": "http://www.focus-news.net/news/2018/01/25/2481194/prezidentat-rumen-radev-shte-provede-sreshta-s-predsedatelya-na-voenniya-komitet-na-evropeyskiya-sayuz.html", "text": "От 16.00 часа държавният глава Румен Радев ще разговаря на „Дондуков“ 2 с председателя на Военния комитет на Европейския съюз генерал Михаил Костаракос. Това съобщиха от прессекретариата на държавния глава.\r\nГостът е на посещение у нас по покана на началника на отбраната генерал-лейтенант Андрей Боцев.", "date": "2018.01.25", "title": "Президентът Румен Радев ще проведе среща с председателя на Военния комитет на Европейския съюз"}
{"url": "http://www.focus-news.net/news/2018/01/25/2481195/denyat-25-yanuari-v-balgarskata-istoriya.html", "text": "През 1935 г. цар Борис III подписва Указ, с който радиоразпръскването в България става държавна собственост. През 1930 г. започват предавания от предавателя \"Родно радио\". През 1930 г. е създаден Съюз на радиолюбителите в България, който ръководи дейността на радиото. Предаванията са 2-3 пъти седмично по 3-4 часа. Съдържат реклами, борсови сведения, музика и информация. От 1932 г. се въвеждат всекидневни предавания с продължителност по 3 часа. На 18 юни 1935 г. за първи главен ръководител на „Радио София” е назначен Панайот Тодоров Христов, известен с псевдонима Сирак Скитник - поет, художник и театрален критик. \r\n1945 г.\r\nВ София е създаден Народният театър на младежта.\r\n1935 г.\r\nЦар Борис III подписва Указ, с който радиоразпръскването в България става държавна собственост.\r\nПрез 1930 г. започват предавания от предавателя \"Родно радио\". През 1930 г. е създаден Съюз на радиолюбителите в България, който ръководи дейността на радиото. Предаванията са 2-3 пъти седмично по 3-4 часа. Съдържат реклами, борсови сведения, музика и информация. От 1932 г. се въвеждат всекидневни предавания с продължителност по 3 часа. На 18 юни 1935 г. за първи главен ръководител на „Радио София” е назначен Панайот Тодоров Христов, известен с псевдонима Сирак Скитник - поет, художник и театрален критик. В началото на 1936 г. са инсталирани три антени, с характерната ромбоидна форма, доставени от унгарската фирма „Стандарт” за радиоизлъчване на средни вълни. Антените са разположени край село Вакарел - за Радио София, край село Могила - за Радио Стара Загора, и край разклона за Шумен - за Радио Варна. На 21-ви май 1936 г. трите радиостанции едновременно започват да излъчват като част от първата българска национална радиомрежа с равнопоставени радиопрограмни служби в София, Варна и Стара Загора.\r\n1913 г.\r\nВ хода на Балканската война турското командване прави опит за десант при Подима на Черно море от няколкостотин души с цел да отвлече вниманието от Галиполи и Шаркьой.\r\n1895 г.\r\nНатуралният десятък е заменен с поземлен данък (до 1900 г.). Десятъкът е един от основните български данъци, плащан от Средновековието до началото на ХХ в. Според него селяните са облагани с една десета част от земеделските продукти и дребния домашен добитък. Той е натурален данък, но в отделни моменти от развитието на българската държава е събиран и в пари. След падането на България под османска власт десятъкът се запазва (наречен е юшур) и обхваща всички земеделски произведения. В някои моменти чрез този данък е отнемана половината от реколтата на производителя. След Освобождението десятъка продължава да бъде събиран и е утвърден като важен приходоизточник със Закон за десятъка от 1880 г. През 1882 г. се трансформира в паричен, като се изчислява въз основа на средния добив и действащите пазарни цени. През 1895 г. със закон на мястото на десятъка се въвежда поземлен данък, който се плаща на единица площ в зависимост от качеството на земята. През 1900 г. правителството на Т. Иванчов отменя поземления данък и отново възстановява натуралния десятък. Това довежда до избухването на серия селски вълнения и бунтове против десятъка, в резултат на които десятъка окончателно е заменен с поземлен (1901 г.).\r\n1893 г.\r\nОбнародван е Закон за съставяне на Българско търговско параходно дружество по Черно море (основано 1892 г.).\r\n1891 г.\r\nС Указ № 14 на княз Фердинанд I се откриват две инспекторски управления по пехотата и длъжност помощник на началника на генералния щаб.\r\n1881 г.\r\nВ София е открита Държавна печатница, в Пловдив - Областна печатница. Държавната печатница е създадена през 1881 г. с кредит от 50 000 лева, гласувани от Народното събрание по предложение на Петко Каравелов. За нея са доставени от Австро-Унгария: 3 полски машини, 2 американски, ръчна преса, един апарат за стереотипия и един книговезки нож. Печатницата временно е настанена в сградата на Бююк джамия (сегашния Археологически музей) заедно с Народната библиотека. Персоналът е бил от 30 души.\r\n 1879 г.\r\nОснована е Българската народна банка. Тя е централната (емисионната) банка на България. Първоначално работи като универсална банка, от началото на XX в. - като централна банка. От функциите си на търговска банка се освобождава през 1991 г. с приемането на закона за БНБ. Има право да емитира банкноти и да сече монети. Първите български банкноти са емитирани през 1885 г. Провежда парична и кредитна политика за поддържане на стабилността на националната парична единица. Регулира и контролира дейността на националната банкова система, съдейства за създаването и функционирането на ефективни платежни механизми. БНБ е юридическо лице със седалище в София и клонове в страната. За дейността си се отчита пред Народното събрание. С въвеждането на валутен борд в България (1 юли 1997 г.) е изменен Законът за БНБ - променят се дейността и структурата на БНБ. Парите в обръщение съответстват на валутния резерв на управление \"Емисионно\", на БНБ не е разрешено да кредитира правителството, запазва функциите си на кредитор от последна инстанция за търговските банки само в изключителни случаи. Сградата на БНБ в София е построена през 1934 –1939 г. от архитектите И. Васильов и Д. Цолов\r\n1878 г.\r\nВ хода на Руско-турската освободителна война отрядът на генерал Струков освобождава Лозенград. Лозенград е град в Турция, административен център на едноименния вилает Лозенград. Намира се на западната страна на Странджа, на границата с България. Лозенград е важен транспортен възел в Османската империя, от който започва Кримският път. Градът е населен предимно с българи, гърци и турци. В 1859 г. в Лозенград се отваря българско класно училище, а през 1860 г. българите изгонват гръцкия владика. В средата на XIX век в района действат лозенградските хайдути Филчо и Хаджи Константин. През 1878 г. според \"Етнография на вилаетите Адрианопол, Монастир и Салоники\" в Лозенград живеят 6 700 българи, 2 850 гърци и 2 700 турци.\r\n1866 г.\r\nАли паша предлага на патриарх Софроний да избере три варианта за решаване на българския въпрос: 1. Българите да си изберат епископ, който да управлява църковните им дела, но да зависи от патриарха. 2. Да се реши църковният въпрос според народонаселението. 3. Да се реши църковният въпрос според 8-те български точки. Софроний поискал въпросът да се реши от специално свикан събор. Али паша е османски дипломат и държавен деец. Посланик в Лондон (1841-1844 г.), министър на външните работи (1846 г., 1854-1855 г., 1858-1859 г. и 1867-1871 г.). Полага усилия за модернизиране на законодателството и държавния апарат на Османската империя. Под натиска на борбата на българския народ за извоюване на църковна национална независимост издава ферман за учредяване на Българската екзархия (1870 г.).На тази дата са родени:\r\n1902 г.\r\nРоден е Петър Павлов Панчевски (Пьотр Георгиевич Павлов) - български военен, армейски генерал. Той е единственият българин, служил в Съветската армия и получил генералско звание. Завършва педагогическо училище в Лом (1923 г.) и участва в Септемврийския селски бунт. Емигрира в Югославия. От 1925 г. е в СССР. Завършва Военноинженерното училище в Ленинград (дн. Санкт Петербург) през 1929 г. и Военноинженерната академия \"В. Куйбишев\" в Москва (1936 г.). Участва в Гражданската война в Испания (1936-1939 г.) и в Отечествената война (начело на инженерните войски на 24. армия). Завръща се в България през 1945 г. Командир е на обединение (1949-1950 г.), министър е на народната отбрана (1950-1958 г.). Народен представител (1950-1961 г.). Посланик е в КНР (1958-1962 г.). Умира на 17 ноември 1982 г. в София.\r\n1886 г.\r\nРоден е генерал от пехотата Георги Марков, командващ 2-ра армия (1936 – 1941 г.).\r\n1858 г.\r\nРоден е Симеон Николов Ванков - български офицер, генерал-майор от руската армия (1911 г.). Учи в Южнославянския пансион в Николаев (1877 г.). Завършва Константиновското военно училище в Санкт Петербург (1878 г.). По време на Руско-турската война (1877-1878 г.) е командир на полубатарея в 26. артилерийска бригада. След войната служи в артилерията на българската армия. Завършва Михайловската артилерийска академия в Санкт Петербург (1883 г.). По време на Сръбско-българската война (1885 г.) е началник на артилерийския арсенал в Русе, командва Дунавската флотилия, която осъществява снабдяването с оръжие и боеприпаси на Северния отряд и на отбраняващите Видинската крепост. Участва в детронацията на княз Александър I (9 август 1886 г.). След контрапреврата емигрира в Русия и служи в руската армия. Организира и ръководи оръжейни заводи в Далечния изток. След Октомврийския преврат (1917 г.) е уволнен от армията и се занимава с научноизследователска работа в областта на цветната металургия. Умира на 21 юни 1937 г. в Москва.\r\n1854 г.\r\nРоден е Георги Николов Златарски - български геолог и професор. Завършва гимназия и университет (естествени науки) в Загреб, специализира геология. Професор е по геология и палеонтология в СУ “Св. Климент Охридски”. Организира ежегодни научни екскурзии из България за изучаване на геологията. Член е на Българското книжовно дружество (1881 г.). Основател е на Геологическия институт. Трудове: \"Геологически изследвания на север от Балкана\" (1888 г.), \"Принос към геологията на Искърския пролом\" (1904 г.), \"Геология на България\" (1927 г.) и др. Умира на 9 август 1909 г.На тази дата умират:\r\n2012 г.\r\nВ София умира българският актьор Коста Цонев.\r\n1954 г.\r\nУмира Дамян Велчев (Д. В. Дамянов) - български офицер, генерал-полковник (1945 г.), политик и държавник. Роден е на 20 февруари 1883 г. в Габрово. Министър е на войната (1944-1945 г.). Завършва Военното училище в София (1903 г.), участва в Балканската война (1912-1913 г.) и в Първата световна война (1915-1918 г.). Един от организаторите (1919 г.) и ръководител (от 1922 г.) на Военния съюз. Уволнен е от армията (1920 г.) от правителството на Александър Стамболийски. Участва в организацията и в провеждането на военния преврат от 9 юни 1923 г. След преврата е началник на Военното училище (1923-1928 г.). Един от организаторите е на военния преврат (19 май 1934 г.). Уволнен е от армията (1935 г.), изключен от Военния съюз и екстерниран в Югославия. Прави опит за организиране на преврат (1935 г.), за което е осъден на смърт (1936 г.). Смъртната присъда е заменена с доживотен затвор. Освободен е от затвора при амнистия (1940 г.). Участва в завземането на властта от Отечествения фронт. Пълномощен министър е в Швейцария (25 септември 1946 – 25 октомври 1947 г.).\r\n1927 г.\r\nУмира Иван Милев (И. М. Лалев) - български художник. Роден е на 19 февруари 1897 г. в Казанлък Завършва Художествената академия в София (приложен отдел) с отличие. Работи като художник в Народния театър в София (1924-1927 г.). Произведения: “Годеници”, “Болен юнак”, “Слънчева женитба”, “Целувка”. Един от създателите е на новия българския декоративен стил. Майстор е на акварела и температа.\r\n1893 г.\r\nУмира Григор Ставрев Пърличев - български писател, преводач, общественик. Роден е на 18 януари 1830 г. Учи в Охрид, учител в Тирана. Следва медицина в Атина, но прекъсва поради финансови затруднения. Учител е в Прилеп и Охрид. От 1858 г. продължава следването си в Медицинския факултет в Атина, прехвърля се във Филологическия факултет. През 1860 г. печели първа награда в ежегодния поетически конкурс с поемата си \"Арматилос\" (\"Сердарят\"). От 1860 г. е учител в Охрид. Проявява се като педагог, патриот и общественик. Сплотява българската интелигенция и въвлича широки народни маси в движението против фанариотите. Написва поемата \"Скендербег\" (1862 г.). Заменя гръцкия език с български в училищата и в църквите (1863 г.). По негова инициатива през 1869 г. е създадено първото читалище в Охрид. Пърличев е автор на: \"Докога, братя мили българи\", \"Чуйте, чеда македонци\", \"Песен за унищожението на Охридската патриаршия\" и др. Пише дописки във в.\"Време\", \"Македония\", \"Право\". През 1884 г. пише \"Автобиография\" (1894 г., посм.). Пърличев е първият български преводач на Омир.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.25", "title": "Денят 25 януари в българската история"}
{"url": "http://www.focus-news.net/news/2018/01/25/2481196/stolichniyat-obshtinski-savet-shte-glasuva-byudzheta-na-sofiya-za-2018-g-i-merkite-za-po-chist-vazduh.html", "text": "Столичният общински съвет ще гласува бюджета на София за 2018 г. и мерките за по-чист въздух. Това предвижда дневния ред на общинските съветници за днешното заседание, което ще започне в 10.00 часа. Освен това Общинският съвет ще обсъди и новото споразумение в договора за концесия на „Софийска вода“.\r\nСпоред мерките срещу мръсния въздух в столицата, общината ще отправя призиви към гражданите да не се отопляват с твърдо гориво, както и да не използват автомобилите си в дните с повишени нива на фини прахови частици. \r\nСтолична община ще дари на СДВР за нуждите на „Пътна полиция“ 7 броя газоанализатори. Общинските съветници ще гласуват и икономическата рамка на обществения транспорт за 2018 г., както и промени в Наредбата за реда и условията за пътуване с него.  \r\nЩе бъде обсъдено и поставянето на подова мозайка „Витоша“ като част от дейностите по бул. „Витоша“. \r\nВ допълнителните точки към дневния ред е предвидено да се обсъди предоставянето на съгласие за подписване на Рамково споразумение за сътрудничество и съвместна дейност между Столична община и Военна академия „Г. С. Раковски“ с цел професионално обучение за провеждане на теоретични и практическия занятия за повишаване и придобиване на професионална квалификация.", "date": "2018.01.25", "title": "Столичният общински съвет ще гласува бюджета на София за 2018 г. и мерките за по-чист въздух"}
{"url": "http://www.focus-news.net/news/2018/01/25/2481197/predsedatelyat-na-voenniya-komitet-na-es-general-mihail-kostarakos-shte-se-sreshtne-s-nachalnika-na-otbranata-general-leytenant-andrey-botsev-i-s-ministara-na-otbranata-krasimir-karakachanov.html", "text": "Председателят на Военния комитет на Европейския съюз генерал Михаил Костаракос ще се срещне с началника на отбраната генерал-лейтенант Андрей Боцев и с министъра на отбраната Красимир Каракачанов, който на официална церемония ще го награди с почетен знак „Св. Георги“ - I степен за офицери. Това съобщиха от пресцентъра на Министерството на отбраната.\r\nПрограмата на визитата на генерал Михаил Костаракос включва среща с президента и върховен главнокомандващ на Въоръжените сили Румен Радев.", "date": "2018.01.25", "title": "Председателят на Военния комитет на ЕС генерал Михаил Костаракос ще се срещне с началника на отбраната генерал-лейтенант Андрей Боцев и с министъра на отбраната Красимир Каракачанов"}
{"url": "http://www.focus-news.net/news/2018/01/25/2481198/blagoevgrad-predsedatelyat-na-obshtinski-savet-radoslav-taskov-organizira-preskonferentsiya.html", "text": "Председателят на Общински съвет – Благоевград Радослав Тасков организира пресконференция по повод предстоящото първо редовно заседание на Съвета. Това съобщиха от пресцентъра на Общински съвет – Благоевград. Ще бъдат обсъдени най-важните точки, заложени в дневния ред на заседанието, а именно Проектът на бюджета, Планът за финансиране на капиталовите разходи за 2018 година и актуализирана бюджетна прогноза за местните дейности за периода 2018-2020 година на Община Благоевград. Ще бъдат включени и други актуални въпроси, касаещи работата на Общински съвет Благоевград. Пресконференцията ще се състои от 11.00 часа в кабинет 108 на Община Благоевград.", "date": "2018.01.25", "title": "Благоевград: Председателят на Общински съвет Радослав Тасков организира пресконференция"}
{"url": "http://www.focus-news.net/news/2018/01/25/2481199/reuters-izyavlenieto-na-beliya-dom-ne-otrazyava-tochno-telefonniya-razgovor-na-redzhep-tayip-erdogan-s-tramp-tvardi-turski-iztochnik.html", "text": "Изявлението на Белия дом относно телефонния разговор на турския президент Реджеп Тайип Ердоган с държавния на САЩ Доналд Тръмп не отразява точно съдържанието на разговора им, заяви турски източник в четвъртък, предава Reuters.\r\n„Президентът Тръмп не споделя никакви\" опасения относно ескалиращото насилие \"по отношение на продължаващата военна операция в Африн\", е изказването на Тръмп според турския източник. \r\n„Дискусията на двамата лидери на операция „Маслинова клонка“ беше ограничена до обмен на мнения\", допълва събеседникът на агенцията.\r\nПо-рано в изявление на Белия дом бе казано, че държавният глава на САЩ Доналд Тръмп е изискал от турския си колега Реджеп Тайип Ердоган да ограничи настъплението на армията си срещу кюрдския анклав в Сирия.\r\nВ рамките на телефонен разговор, американският президент е призовал Ердоган да „деескалира“ атаката срещу Африн и е изразил загриженост относно „деструктивната и фалшива“ антиамериканска реторика, която идва от страна на Турция.Тереза Герова", "date": "2018.01.25", "title": "Reuters: Изявлението на Белия дом не отразява точно телефонния разговор на Реджеп Тайип Ердоган с Тръмп, твърди турски източник"}
{"url": "http://www.focus-news.net/news/2018/01/25/2481200/denyat-25-yanuari-v-svetovnata-istoriya.html", "text": "През 1999 г. на 25 януари при земетресение в Колумбия загиват около 1000 души, а през 2000 г. във Валенсия е показана най-голямата кърпа в света с размери 9.4 м на 14.46 м и тегло 67 кг. На тази дата през 1961 г. се състои  премиерата на анимационния филм “101 далматинци”. На 25 февруари 1938 г. е роден популярният руски актьор, певеч и композитор Владимир Семьонович Висоцки. На същата дата, но през 1947 г. американският престъпен бос Ал Капоне умира от сифилис.\r\n2017 г.\r\nАмериканския борсов индекс Dow Jones надхвърля 20 000 пункта за първи път в историята си.\r\nПромишленият индекс Dow Jones е индекс за следене на състоянието на промишлените предприятия на американския фондов пазар. Индексът Dow Jones е най-старият в средите на съществуващите американски пазарни индекси. Обхваща цените на 30 от най-големите и стабилни публични компании в САЩ. Често се счита за индикатор за състоянието на американската икономика.\r\n2017 г.\r\nПрезидентът на САЩ, Доналд Тръмп, подписва заповед за изграждане на стена по границата между САЩ и Мексико.\r\n2016 г.\r\nНай-малко осемдесет и пет души умират в Тайван и десетки хиляди блокирани на летищата в следствие на безпрецедентно застудяване, ударило няколко азиатски страни, включително Китай и Южна Корея\r\n2016 г.\r\nВ Бразилия е открито огнище на вируса Зика. Световната здравна организация алармира, че вирусът може да се разпространи и в други страни в Северна и Южна Америка\r\n2015 г.\r\nНа парламентарните избори в Гърция побеждава Коалицията на радикалната левица (СИРИЗА), която образува коалиционно правителство с Независимите гърци. Трето място заема националистическата партия „Златна зора“\r\n2014 г.\r\nЕри Радзаунаримампианина встъпва официално в длъжност като президент на Мадагаскар. Той е шестият президент на страната.\r\n2013 г.\r\nИракското правителство въвежда комендантски час във Фалуджа след масови антиправителствени протести срещу дискриминацията на сунитското малцинство в страната.\r\n2012 г.\r\nВ Давос, Източна Швейцария започва работа Световният икономически форум. Във фокуса на вниманието му са кризата в зоната на еврото и проявените недостатъци на световната пазарна икономика.\r\n2012 г.\r\nВоенните верни на бившия министър председател на Папуа Нова Гвинея Майкъл Сомаре овладяват главния щаб на въоръжените сили и арестуват командващия националната армия Франсис Агви.\r\n2000 г.\r\nВъв Валенсия е показана най-голямата кърпа в света с размери 9.4 м на 14.46 м и тегло 67 кг.\r\n1999 г.\r\nПри земетресение в Колумбия загиват около 1000 души.\r\n1983 г.\r\nВ Боливия е арестуван нацисткия военнопрестъпник Клаус Барби.\r\n1981 г. Бившият министър-председател на Китай Чан Чжунчжао и вдовицата на Мао Цзе Дун са осъдени на смърт.\r\n1980 г.\r\nАмериканският плавателен съд на въздушна възглавница SES-100B достига скорост 170 км/ч - рекорд за военен плавателен съд.\r\n1961 г.\r\nСъстои се премиерата на анимационния филм “101 далматинци”.\r\n1959 г.\r\nЗапочват да се извършват редовни пътнически самолетни полети между Европа и Америка.\r\n1955 г.\r\nУчените от Колумбийския университет (САЩ) създават атомен часовник.\r\nЗа разлика от обикновения часовник, атомният няма махало или други механични елементи, които, движейки се, отмерват времето.Ролята на махало при него се изпълнява от атомното ядро, което трепти между заобикалящите го електрони. Машината е свръхточна, защото честотата на трептене на ядрото е винаги една и съща. Първите опити за направа на атомен часовник започват през 1938 г. През 1955 г. е създаден цезиев атомен часовник, който е изложен в Националната физическа лаборатория в Тедингтън, Англия. Днес всички атомни часовници имат сходен принцип на действие. Различни са единствено химическите елементи, чиито ядра служат като махало.\r\nСъществуват водородни, рубидиеви и цезиеви атомни часовници. Последните са най-разпространени. Всички атомни ядра на цезия трептят с една и съща честота. Ето защо цезиевите атомни часовници са свръхточни и дефинират международно признатата продължителност на секундата. Официалното време у нас се ръководи от цезиевия часовник в сектор \"Измерване на времето и честоти\" към Националния център по метрология. Уредът се нарича \"еталон\" и при него отклонението е нищожно - в порядъка на 1 секунда по 10 на минус 9-а степен на ден. Това прави общо 1 секунда закъснение или избързване на всеки 300 000 години.\r\n1955 г.\r\nПравителството на Великобритания обявява план, според които, от 1961 г. заплатите на жените трябва да се изравнят с тези на мъжете.\r\n1949 г.\r\nПубликувано е съобщение за образуването на СИВ. Съветът за икономическа взаимопомощ е междуправителствена организация за икономическо и научно-техническо сътрудничество. Тя е основана от България, Полша, Румъния, СССР, Унгария и Чехословакия. По-късно се присъединяват Албания (до 1961 г. ), ГДР, Монголската народна република, Куба, Виетнам. Съществува до 1991 г.\r\n1949 г.\r\nВ Израел се провеждат първите парламентарни избори. Съгласно решението на Общото събрание на ООН от 29 ноември 1947 г. намиращата се под мандата на Великобритания Палестина е обявена за независима. Нейната територия е разделена на 2 самостоятелни държави - арабска и еврейска. На 14 май 1948 г. е провъзгласена независимата държава Израел. Министър-председател е Д. Бен Гурион. През 1956 г. участва във войната по време на Суецката криза. По време на т. нар. Шестдневна война Израел извършва агресия срещу Египет, Сирия и Йордания. Окупира Синайския полуостров, западния бряг на р. Йордан, ивицата Газа, Източен Йерусалим и Голанските възвишения. Отказва да изпълни резолюцията на Съвета за сигурност на ООН за политическо решаване на Близкоизточния въпрос. През 1979 г. в Кемп Дейвид, САЩ, са подписани 3 споразумения между Израел и Египет под егидата на САЩ. Израел изтегля войските си от Синай (1982 г.). Следва нова агресия срещу Ливан (1982 г.). Една четвърт от територията на Ливан е окупирана. Сключената коалиция (1984 г.) между политическия блок \"Маарах\" и блока \"Ликуд\" за национално единство през 1990 г. се разпада. През 1995 г. министър-председателят И. Рабин е убит. Изборите за Кнесет (парламент) през 1996 г. са спечелени от \"Ликуд\". Съставено е правителство начело с Б. Нетаняху.\r\n1942 г.\r\nТайланд обявява война на САЩ и Англия.\r\n1926 г.\r\nАмериканският хирург Б. Мойнихан пръв стига до извода, че тютюнопушенето може да предизвика рак.\r\n1919 г.\r\nАнтантата одобрява план за създаването на Общество на народите. Обществото на народите, известна и като Лига на нациите, е международна организация, съществувала между Първата и Втората световна война. Нейните цели са понижение на степента на въоръженост, разрешаването на международни спорове и подобряването на световното благосъстояние.\r\nДипломатическата философия на Обществото представлява фундаментална промяна в мисленето, в сравнение с предходните сто години. Създаденият на Виенския конгрес (1815 г.) модел разглежда Европа като поле на съюзи между националните държави, създавайки баланс на силите, поддържан от силни армии и тайни споразумения. Според новата концепция Обществото на народите функционира като правителство на правителствата, като разрешава спорове между отделните държави по открит и правно ориентиран начин. Идеята за създаването на Обществото е на американския президент Уудроу Уилсън, но САЩ, както и много други страни, никога не се присъединяват към организацията.\r\nЛишено от собствени въоръжени сили и зависимо от Великите сили за налагане на решенията си, Обществото на народите трудно се справя със задачите си. След няколко забележителни успеха и други първи провали, Обществото в крайна сметка се оказва неспособно да предотврати агресията от страна на фашистките страни през 30-те години. Началото на Втората световна война показва, че Обществото се е провалило в основната си цел - предотвратяване на мащабен военен конфликт. Организацията на обединените нации (ООН) заменя Обществото на народите с по-голям успех, като наследява някои негови агенции и организации.\r\n1919 г.\r\nВ Ню Йорк е открит най – големият в света хотел – “Пенсилвания”. Сградата разполага с 2200 стаи.\r\n1917 г.\r\nАнглийският крайцер “Лоурентик”, превозващ 3211 къса злато, се натъква на немска мина в Ирландско море. Загиват 350 души.\r\n1915 г.\r\nАлександър Бел провежда първият трансамерикански телефонен разговор по линията Ню Йорк – Сан Франциско.\r\n1912 г.\r\nЕкспедицията на норвежкия полярен изследовател Руал Амундсен благополучно се завръща в базата си от Южния полюс, който те първи достигат през декември предишната година. Руал Амундсен е норвежки полярен изследовател. Пръв преминава през Северозападния морски път от остров Гренландия до полуостров Аляска (1903-1906 г.; с кораб \"Йоа\"). Установява посоката на изместване на северния магнитен полюс. Пръв достига Южния полюс на 14 декември 1911 г., с кораба \"Фрам\". Осъществява през 1926 г. трансарктичен полет с дирижабъла \"Норвегия\". Загива със самолет при търсене на италианската експедиция на У. Нобиле в Арктика. На Амудсен са наречени море в Тихия океан, залив и котловина (в Северния Ледовит океан), ледник и планина (в Антарктида).\r\n1905 г.\r\nВ Южна Африка, край град Претория е намерен най-големият диамант в света - \"Кулинан\", тежащ 3106 карата (621 г).\r\n1902 г.\r\nВ Русия е отменено смъртното наказание.\r\n1878 г.\r\nПървата в света Катедра по теоретическа физика е открита в Лейденския университет (Холандия).\r\n1858 г.\r\nЗа първи път е изпълнен “Сватбеният Марш” на Менделсон. Менделсон е германски композитор, диригент и пианист. Роден е на 3 февруари 1809 г. Представител е на романтизма. Основоположник е на програмната концертна увертюра - \"Сън в лятна нощ\"; Концерт за пиано и оркестър, Концерт за цигулка и оркестър, \"Шотландска симфония\", \"Италианска симфония\", клавирни пиеси и сонати, квартети, кантати и др. През младите си години Менделсон работи, като следва класическите традиции в музиката. На 20 годишна възраст Менделсон изпълнява за първи път “Страстта на Стенли Матюз” – 80 години след смъртта на известния артист. През октомври 1830 г. той предприема продължително турне из Италия. Неговата “Италианска симфония” е вдъхновена от нещата, които му се случват по време на пътуването. След завръщането си Менделсон става диригент и създава Лайпцигската Консерватория. Сбирката известна като Lieder ohne Wort, състояща се от 49 къси пиеси за пиано, композирани за начинаещи пианисти е един от последните му шедьоври, които Менделсон оставя на света.\r\n1799 г.\r\nВ САЩ е патентована механичната сеялка.\r\n1791 г.\r\nС Конституционния акт на Канада се основават две провинции: Горна Канада (Онтарио) и Долна Канада (Квебек).\r\n1701 г.\r\nПетър І издава указ за създаването на първото в Русия училище за Навигационни науки.\r\n1533 г.\r\nАнглийският крал Хенри VIII тайно се бракосъчетава с Ан Болейн, за което впоследствие е отлъчен от църквата.\r\nХенри VIII е английски крал от 1509 г. от династията Тюдори. Син е на Хенри VII. При него започва Реформацията в Англия. Предизвиква схизма на църквата в Англия поради отказа на папата да анулира брака му с Катерина Арагонска. След като я отстранява през 1533 г., се провъзгласява за глава на англиканската църква. Провежда секуларизация на манастирите. Издава закони против експроприацията на селските земи. След като обезглавява през 1536 г. Ана Болейн, Хенри VIII сключва брак с Дж. Сиймор (майката на Едуард VI), Ана Клевска, Катерина Хоуард (екзекутирана през 1542 г.) и Катерина Пар.\r\n1479 г.\r\nС Константинополския договор е прекратена 15-годишната война между Венеция и Турция.На тази дата са родени: \r\n1938 г.\r\nРоден е Владимир Семьонович Висоцки - популярен руски актьор, певец и композитор. Завършва театралната студия \"Вл. Немирович-Данченко\" при МХАТ (1960 г.). Работи в театър \"Пушкин\" (1960-1963 г.), \"Театър на миниатюрата\" (1963-1964 г.) и в театър \"Таганка\" (1964-1980 г.). Снима се в киното (\"Мястото на срещата не се променя\", 1979 г.). Пише активно стихове (повече от 800), които изпълнява в съпровод на китара. Утвърждава се като бард, чужд на сладникаво-сантименталния шлагер. Има издадени 10 албума в Русия (3 в \"Балкантон\"), а през 1987 г. започват да излизат неговите неиздавани записи (до момента 12 албума). Владимир Висоцки умира през 1980 г. в Москва.\r\n1928 г.\r\nРоден е Едуард Амвросиевич Шеварднадзе - грузински държавник и политик. Завършва Историческия факултет на Кутаиския педагогически институт (1960 г.). Секретар е на районен партиен комитет, заместник-министър, министър на вътрешните работи на Грузия, първи секретар на ЦК на Грузинската комунистическа партия. Министър е на външните работи на СССР (бивш) (юли 1985-1991 г.). Президент е на Република Грузия (от 1991 г.).\r\n1874 г.\r\nРоден е Уилям Съмърсет Моъм - английски писател белетрист и драматург, космополит. Първите му романи са “Лайза от Ламбет” (1889 г.) и “Мисис Крадък” (1902 г.). С течение на времето става един от най-известните и богати писатели в света. По време на Първата световна война е преводач във Франция. Известно време е сътрудник на “Интелиджънс Сървис” и работи в Русия. Пиеси:“Корабокрушенци”, “Човек на честта”, “Лейди Фредерик”, “Смит”, “Обетована земя”, “Кръгът”, “Мисис Дот”, “Джак Стро” и др. (до нас са достигнали 29 пиеси, останалите изгаря). “Magnum opus” на Моъм е полуавтобиографичният роман “Души в окови” (1915 г.). Следват “Луна и грош” (1919 г.), “Цветният воал” (1925 г.), “Сади Томпсън” (1928 г.), “Вино и баници”, “Театър” (1937 г.), “Равносметка” (1938 г.), “Коледна ваканция” (1939 г.), “Тогава и сега” (1946 г.) и др. През 20-те години писателят се утвърждава като майстор на късия жанр. Издава разкази и повести. Умира на 16 декември 1965 г.\r\n1866 г.\r\nРоден е Емил Вандервелде - белгийски политик, юрист, социалист. Професор е по политикономия в Брюкселския университет (1824 г.). Ръководител е на Белгийската работническа партия от средата на 90-те години. Председател е на социалистическото бюро на Втория интернационал (от 1900 г.). Министър е в различни правителства през периода 1914-1937 г. Умира на 27 декември 1938 г. в Брюксел.\r\n1851 г.\r\nРоден е Арне Гарборг - норвежки писател, представител на либералното културно движение \"Млада Норвегия\". Автор е на реалистичния роман \"Селски студенти\" (1883 г.), \"Уморени души\" (1891 г.), \"При мама\" (1810 г.). Превежда \"Одисея\" на норвежки език (1918 г.). Умира на 14 януари 1924 г. в Лабротен.\r\n1832 г.\r\nРоден е Иван Иванович Шишкин - руски художник, един от най-големите майстори на реалистичните пейзажи. Учи в Московското художествено училище за живопис и скулптура (1852-1856 г.) и в Петербургската художествена академия (1856-1865 г.). Академик (от 1865 г.), професор (1873 г.) и ръководител на пейзажно ателие (1894-1895 г.) в Петербургската художествена академия. Член-учредител е на Дружеството на подвижните художествени изложби (т. нар. передвижници). В началото на творчеството си се увлича от традициите на романтичния пейзаж (“Изглед към остров Валаам”, 1858 г., Киевски музей на руското изкуство). След 1860 г. горският пейзаж и полето, стават главна тема на творчеството му. В началото включва много подробности от пейзажния мотив (“Сечене на гора”, 1867 г., Третяковска галерия), “Ръж”, 1878 г., “Пшеница”, 1879 г. - и двете в Третяковската галерия. Разкрива поезията на руският ландшафт, като използва повествователни елементи (“Утро в боровата гора”, 1889 г.) Умира на 20 март 1898 г.\r\n1736 г.\r\nРоден е Жозеф Луи Лагранж - френски математик и астроном, член е на Парижката академия на науките (1772 г.). На 19-годишна възраст е професор в Торинската артилерийска школа. На 28-годишна възраст се прочува с теорията си за трептенията на Луната около оста й, а скоро след това - и с бележитата си теория за сателитите на планетата Юпитер. През 1766 г. става председател на Берлинската академия, а по-късно се установява в Париж (1787 г.). От 1795 г. е професор в Екол Нормал, а от 1797 г. - професор в Политехниката. Автор е на трудове по вариационно смятане, математически анализ, астрономия, теория на числата и др. Умира на 10 април 1813 г. в Париж.\r\n1627 г.\r\nРоден е Роберт Бойл - английски физик и химик. Усъвършенства пневматичната машина и открива поглъщането на кислорода при горенето. През 1622 г. Бойл формулира закон за идеалния газ (Закон на Бойл-Мариот) . Законът гласи , че произведението на обема на дадена маса идеален газ и неговото налягане е постоянно при постоянна температура. При постоянна температура обемът на дадена маса газ е обратно пропорционален на налягането. Роберт Бойл умира на 31 декември 1691 г.На тази дата умират: \r\n1951 г.\r\nУмира Сергей Иванович Вавилов - руски учен - физик и общественик, академик (1932 г.). Роден е на 24 март 1891 г. в Москва. Председател е на академията на науките на СССР (1945-1951 г.). Основните му научни изследвания са проблемите на физическата оптика, особено по изучаване природата на луминисценцията. Извежда закон, обобщаващ и поправящ известния закон на Стокс. Под негово ръководство П. А. Черенков открива светенето на чисти течности под действието на радиоактивно излъчване (т. нар. излъчване на Черенков - Вавилов).\r\n1947 г.\r\nАмериканският престъпен бос Ал Капоне умира от сифилис. Алфонcо Габриел Капоне е мафиотски бос с неаполитански произход. Роден в Ню Йорк през 1899 г. Започва кариерата си в Бруклин, след което се мести в Чикаго, където се превръща в глава на Американската мафия. Към края на 1920 г. ФБР го поставя в листата на \"най-търсените\" престъпници. През 1931г. Ал Капоне е обвинен и осъден от федералните за укриване на доходи. Криминалния живот на Ал Капоне започва още като тийнейджър. Напуска училище четиринадесет годишен след като се сбива с учител. Работи каквото намери и след известно време се присъединява към известната банда \"Пет пункта\" оглавявана от Франки Йел. По това време Капоне започва работа като барман и охрана в заведението на Йел. Там той получава прякора си \"Белязания\" след бой с ножове. Дясната му буза е дълбоко порязана от Франк Галукио. През 1918 г. Капоне се жени за Мей Колин, ирландско момиче, което му ражда син същата година, Албърт \"Сони\" Франсис Капоне. През август 1934 г. Ал Капоне е изпратен в Алкатрас.\r\n1892 г.\r\nУмира Константин Николаевич - руски велик княз, втори син на император Николай II, брат на император Александър II, генерал-адмирал (1831 г.). Роден е на 21 септември 1827 г. в Петербург. Ученик е на адмирал Ф. П. Литке. От 1850 г. е член на Държавния съвет и председател на Комитета за преразглеждане на морския устав. От 1853 г. изпълнява задълженията на началник на Главния морски щаб, а през 1853-1881 г. управлява Морското министерство. Заема умерено либерални позиции. От 1857 г. е член на секретния Комитет по селските работи (от 1860 г. – председател на Главния комитет по селските работи). Участва в подготовката по отменяне на крепостното право. През 1862-1863 г. е наместник на Полското кралство. През 1865-1881 г. е председател на Държавния съвет.\r\n1852 г.\r\nУмира Фадей Фадеевич Белинсхаузен - руски мореплавател, адмирал. Роден е на 20 септември 1778 г. Участник е в първото руско околосветско пътешествие с кораба \"Надежда\" под командването на И. Ф. Крузенщерн (1803-1806 г.). Ръководи околосветската експедиция с корабите \"Восток\" и \"Мирнûй\" (с командир М. П. Лазарев), която е изпратена в Антарктика, за да проникне максимално в южната полярна зона (1819-1821 г.). През 1819 г. открива няколко острова в антарктическите части на Атлантическия океан. През януари 1820 г. експедицията му открива Антарктида, като се доближава до нея, достигайки 69° 21' ю. ш. и 2° 14' з. д. (съвременния шелфов ледник Белинсхаузен). През 1821 г. открива остров, който нарича Петър I, и бряг, наречен на името на Александър I. Експедицията открива острови в тропическите райони на Тихия океан и през август 1821 г. , след 751-дневно пътешествие, се завръща в Кронщат. От 1839 г. е военен губернатор на града. Името му носят: море в Тихия океан, нос в Юж. Сахалин и остров в архипелага Туамоту.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин - на “The New York Times”;\r\nИсторически бюлетин - на “The History Channel”;\r\nИсторически бюлетин - на “World of Quotes”;\r\nЕнциклопедии - LAROUSSE\r\nИсторически архив на Агенция “Фокус” - отдел “Архив и бази данни” и други.;", "date": "2018.01.25", "title": "Денят 25 януари в световната история"}
{"url": "http://www.focus-news.net/news/2018/01/25/2481201/pregled-na-osnovnite-temi-v-dobrudzhanskiya-pechat.html", "text": "„Инициативният комитет срещу увеличението цената на водата искат спешна среща преди 7 февруари“, съобщава вестник „Нова добруджанска трибуна“. Гражданите са изпратили писмо до областният управител на Добрич и ръководството на ВиК. Изразено е несъгласие с обявената дата за среща с гражданите – 13 февруари. Едно от настояванията на гражданите е да не бъде увеличена цената на водата. Решение за това ще бъде взето на 7 февруари от КЕВР. За съставени 30 акта при съвместна акция на полицията и Държавно горско стопанство, съобщава всекидневникът. При извършените проверки са участвали мобилни контролни екипи на Североизточно държавно предприятие, служители на горските стопанства в Добрич и Генерал Тошево, на РДГ-Варна и на полицията. Акцията за противодействие на търговията с нерегламентирано добита дървесина е част от мерките, предвидени в споразумението за сътрудничество, сключено през 2015 г. между Министерството на вътрешните работи и Министерството на земеделието и храните. Новините от спортната страница – „Злато и два бронза за „Добруджа 99“ в полумаратон „Атанасовско езеро“. Радосвета Симеонова е спечелила третото издание на полумаратона. Тя е оглавила класирането на 21 км. „Добруджа 07“ с престижна победа като гост на „Марек“. Срещата е от 15-ия кръг на Суперлигата. В следващия кръг на 27 януари добруджанци приемат „Арда“ – Кърджали в Добрич. „Обсъждат бизнес плана на ВиК и новата цена на водата на 13 февруари“, с това заглавие на първа страница излиза днес вестник „Добруджанска трибуна“. Общинският съвет на Добрич ще разгледа докладни за отказ да се съгласува бизнес плана и за опрощаване задълженията на водното дружество към държавата. Като допълнение към темата – „Две проби потвърждават влошено качество на водата в Добрич“. Проверки по сигнали за влошени качества на питейната вода в Добрич са извършили от РЗИ-Добрич. Проверките са извършени на 23 януари и са били придружени с лабораторен контрол на 2 проби вода от различни пунктове. Пробите са с влошени органолептични показатели-повишена мътност. В рубриката „Новини“ – „Стартира проект „От сърцето на Добричка до хората в Европа“. Дейностите започват в навечерието на 3 март. Основната цел на дейностите е жителите на 68 населени места в Община Добричка да бъдат по-добре информирани за ползите от нашето еврочленство. Информационната кампания ще обхване села в активно действащи читалища. Акцент е привличане на граждани от различни възрасти, с различна етническа принадлежност.", "date": "2018.01.25", "title": "Преглед на основните теми в добруджанския печат"}
{"url": "http://www.focus-news.net/news/2018/01/25/2481202/burgas-obshtinskiyat-savetnik-ot-gerb-dimitar-lyudiev-shte-ima-priemen-den-na-25-yanuari.html", "text": "Водачът на групата общински съветници от ГЕРБ-Бургас Димитър Людиев ще има приемен ден от 16.30 часа в централата на партията в Бургас. Тя се намира на ул. \"Конт Андрованти\" 5. Това съобщиха от пресцентъра на ПП ГЕРБ.\r\nДимитър Людиев е председател на постоянната Комисия по общинска собственост и инвестиционна политики в ОбС-Бургас.\r\nЗа традиционната приемна на общинските съветници от ГЕРБ записвания се правят на място в офиса на партията или на телефон 056 81 90 40.", "date": "2018.01.25", "title": "Бургас: Oбщинският съветник от ГЕРБ Димитър Людиев ще има приемен ден на 25 януари"}
{"url": "http://www.focus-news.net/news/2018/01/25/2481203/obyavena-e-gripna-epidemiya-na-teritoriyata-na-sofiyska-oblast.html", "text": "РЗИ – Софийска област обявява грипна епидемия на територията на цялата Софийска област от днес, с всички произтичащи от това противоепидемични мерки и преустановяване на учебните занятия за пет календарни дни, до 29 януари включително. Това съобщиха от пресцентъра на Министерството на здравеопазването.\r\nГрипна епидемия е обявена и на територията на област Бургас. На Регионално управление на образованието в Бургас е препоръчано да бъдат преустановени учебните занятия от вчера следобед до понеделник (29 януари) включително. \r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.01.25", "title": "Обявена е грипна епидемия на територията на Софийска област"}
{"url": "http://www.focus-news.net/news/2018/01/25/2481204/dobrich-patnite-nastilki-v-tsyalata-oblast-sa-suhi-chastichno-zaledeni-na-po-usoyni-mesta.html", "text": "Пътните настилки в цялата област са сухи, частично заледени на по-усойни места, предаде кореспондентът на Радио „Фокус” – Варна. Няма затворени пътища, без промяна е организацията на движение на автомобили. В Добрич времето е ясно, тихо е, температурата е около минус 9 градуса. \r\nЖулиета НИКОЛОВА", "date": "2018.01.25", "title": "Добрич: Пътните настилки в цялата област са сухи, частично заледени на по-усойни места"}
{"url": "http://www.focus-news.net/news/2018/01/25/2481205/tervel-totev-pss-podtsenyavane-na-situatsiyata-i-lipsa-na-planinarska-kultura-sa-prichini-koito-sapatstvat-intsidenti.html", "text": "Подценяване на ситуацията и липса на планинарска култура са най-честите причини за инцидентите в планината. Това коментира в сутрешния блок „Добро утро, България“ на Радио „Фокус“ планинският спасител Тервел Тотев от ПСС при БЧК.\r\n„Най-важното нещо, особено ако излизате в по-дивите части на планината, е да имате планинарска култура, но тя не е нещо, което може да научите за два часа преди да тръгнете от Интернет. Така че, ако нямате опит, не е добре да предприемате сериозни планински преходи в необлагородени части на планината. Това, което човек, тръгвайки в планината трябва да направи, е да погледне прогнозата за времето, да се облече спрямо сезона, да проучи предварително маршрута, по който ще минава, да има зареден телефон в себе си, за да може да си извади и GPS координати, ако е със смартфон при евентуален проблем“, коментира Тервел Тотев.\r\nТервел Тотев припомни за мобилното приложение, което преди време ПСС разработи и уточни, че човек, който пребивава по-дълго време в планината, е добре да разполага с него за повече сигурност.", "date": "2018.01.25", "title": "Тервел Тотев, ПСС: Подценяване на ситуацията и липса на планинарска култура са причини, които съпътстват инциденти"}
{"url": "http://www.focus-news.net/news/2018/01/25/2481206/predstaviteli-na-balgariya-planirat-da-organizirat-savmestno-proizvodstvo-s-industrialtsi-v-ruskiya-grad-tambov.html", "text": "Руската Тамбовска област (в южната част на страната - бел. ред.) е посетена от представители на българската промишленост, които обсъдиха със своите местни колеги проект за създаване на съвместно предприятие по производството на товарна техника, предава интернет-сайтът на Тамбовска област .\r\nПосещението на българските посетители е организиран от Центъра за координация на бизнеса на Тамбовска област, която оказва подкрепа на местните малки и средни предприемачи. Проектът за създаването на съвместно предприятие за производството на товарно-подемна техника е обсъден с регионалното отделение на „Съюза на машиностроителите на Русия“. Според специалистите индустриалният пазар днес диктува необходимостта да се създават подобни предприятия. \r\nСътрудничеството се разглежда с компаниите „Балканкар Рекорд“ и „Апекс Рекорд“. Ще бъдат разгледани терени за създаването на бъдещото съвместно производство. Според представителите на България ги привличат местните грамотни технически кадри и високия потенциал за развитие на индустриалната база в региона.  Виктор Турмаков", "date": "2018.01.25", "title": "Представители на България планират да организират съвместно производство с индустриалци в руския град Тамбов"}
{"url": "http://www.focus-news.net/news/2018/01/25/2481207/sofiya-vavezhda-se-vremenna-organizatsiya-na-dvizhenieto-za-zasnemane-na-filma-denyat-na-bashtata.html", "text": "Въвежда се временна организация на движението за заснемане на филма „Денят на бащата”, съобщиха от пресцентъра на Столична община. От 08.00 до 17.00 часа се забранява престоят и паркирането на пътни превозни средства, с изключение на автомобилите на снимачния екип на ул. „Слънчевото зайче” между бл. 218А и ул. „Малкия принц”, ж.к. „Младост”.", "date": "2018.01.25", "title": "София: Въвежда се временна организация на движението за заснемане на филма „Денят на бащата”"}
{"url": "http://www.focus-news.net/news/2018/01/25/2481208/panorama-armeniya-v-parlamenta-na-armeniya-obsadiha-skoroshnoto-poseshtenie-na-balgarskiya-prezident.html", "text": "Ръководителят на парламентарната група в арменския парламент за приятелство с България Джем Бардасарян се срещна с извънредния и пълномощен посланик на България в Армения Мария Павлова Цоцоркова-Каймакчиева, предава Панорама.\r\nБагдарасян отбеляза, че двустранните отношения се опират здраво на историята, създаваща предпоставки за плодотворно взаимодействие в различни сфери. Събеседниците подчертаха важността на интензивната работа на групите за дружба и задълбочаване на сътрудничеството между двата парламента на различните международни форуми. \r\nБългарският посланик оцени високо отношенията между двете страни, подчертавайки ролята на местната арменска диаспора. Двамата са отбелязали разширяването и развитието на сътрудничеството в политическата , икономическата , културната, образователната и другите сфери. \r\nПо време на срещата страните обърнаха внимание на очакваното посещение в Армения на делегация начело с българския президент Румен Радев и подписването на меморандум между парламентарните групи за приятелство между двете страни.  Виктор Турмаков", "date": "2018.01.25", "title": "Панорама (Армения): В парламента на Армения обсъдиха скорошното посещение на българския президент"}
{"url": "http://www.focus-news.net/news/2018/01/25/2481209/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа. \r\nНикола ПЕТКОВ", "date": "2018.01.25", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/01/25/2481210/politologat-boris-popivanov-neprozrachnostta-na-resheniyata-koito-se-vzimat-v-politikata-e-sashtestven-problem-za-balgariya.html", "text": "Непрозрачността при вземане на решения в политиката е съществен проблем за България. Това коментира в сутрешния блок „Добро утро, България“ на Радио „Фокус“ политологът Борис Попиванов. Той коментира и оценката на президента Румен Радев, че „парламентарната република атрофира“. „Не мисля, че президентът Радев е казал нещо ново. Същевременно по-важен е въпросът какво може да се прави и предприема оттук нататък, защото в България вече се е установила практиката, че Народното събрание се използва или като театър за определени политически спектакли със сблъсъци, или като машина за узаконяване на вече взети навън решения“, коментира Борис Попиванов.\r\nТой каза още, че проблеми, които са от значение за гражданите не получават нужната гласност. На въпрос дали държавният глава ще запази популярността си през следващите години, политологът коментира, че въпросът засяга дългосрочните решения и позиция, както и президентската институция, която трябва да бъде относително независима и да има своя авторитет.", "date": "2018.01.25", "title": "Политологът Борис Попиванов: Непрозрачността на решенията, които се взимат в политиката е съществен проблем за България"}
{"url": "http://www.focus-news.net/news/2018/01/25/2481211/radio-eho-na-moskva-balgarskiyat-parlament-shte-glasuva-vot-na-nedoverie-sreshtu-pravitelstvoto-na-boyko-borisov.html", "text": "Парламентът на България ще гласува вот на недоверие срещу правителството на министър-председателя Бойко Борисов, предава руското радио “Ехо на Москва“.\r\nИнициатор на вота на недоверие станаха представителите на социалистическата партия на страната. Те стоварват отговорността за неуспехите в борбата срещу корупцията върху министър-председателя. Очаква се за неговото падане да гласуват единствено представителите на БСП. По-рано щеше да ги подкрепи партия ДПС, която представлява интересите на турското малцинство, но по-късно от нея заявиха, че алтернативи на настоящото управление няма, макар и да не одобряват политиката му. При всеки случай, изхождайки се от съотношението на силите в парламента, дори и съвместните сили няма да помогнат да се преодолее гласа на управляващата коалиция. \r\nОпозицията неслучайно инициира вота на недоверие именно сега. България е ротационен председател на Съвета на ЕС, затова и на вътрешните процеси в републиката Брюксел ще обърне най-вероятно голямо внимание.  Виктор Турмаков", "date": "2018.01.25", "title": "Радио „Ехо на Москва“: Българският парламент ще гласува вот на недоверие срещу правителството на Бойко Борисов"}
{"url": "http://www.focus-news.net/news/2018/01/25/2481212/burgas-lek-avtomobil-e-goryal-v-grada-ot-pozhara-sa-zasegnati-oshte-tri-koli.html", "text": "Лек автомобил е горял в града, от пожара са засегнати още три коли. Това съобщиха от ОДМВР -Бургас. Сигналът за горящ лек автомобил „Фиат Улисе“, с бургаска регистрация, собственост на 42- годишна жена от Свети Влас, е подаден на 24 януари около 22.50 ч. в Районно управление – Поморие. Колата е била паркирана в двора на автосервиз, разположен в местността „Пречиствателна“ край Ахелой. \r\nОгънят е потушен от един противопожарен автомобил и трима огнеборци. Констатирано е, че изгорелият автомобил е оставен в автосервиза за ремонт. От пожара са засегнати и на намиращи се в съседство леки автомобили „Опел Сигнум“, „Опел Зафира“ и „БМВ 523 I“, които са с леки материални щети. Вероятна причина за пожара е възникнало късо съединение по автомобила „Фиат Улисе“. Работата по случая продължава от служители на Районно управление – Поморие.", "date": "2018.01.25", "title": "Бургас: Лек автомобил е горял в града, от пожара са засегнати още три коли"}
{"url": "http://www.focus-news.net/news/2018/01/25/2481213/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от ГЕРБ в град Пловдив ще проведат приемни с граждани. Това съобщиха от пресцентъра на партията. Днес ще се проведат приемни с граждани на общински от ГЕРБ в Общински съвет - Пловдив, както следва:\r\n- Петър Попов ще се срещне с граждани от 17.30 до 19.00 часа в офиса на ГЕРБ в район „Западен” на ул. ”Царевец” № 9; \r\n- Ясен Михайлов ще се срещне с граждани от 17.30 до 19.00 часа в офиса на ГЕРБ в район „Западен” на ул. ”Царевец” № 9;\r\n- Гошо Къчков ще се срещне с граждани от 17.30 до 19.00 часа в офиса на ГЕРБ в район „Северен” на бул. ”Марица” №91; \r\n- Пенчо Малинов ще се срещне с граждани от 17.00 до 18.30 часа в офиса на ГЕРБ в район „Източен” на ул. ”Коста Паница” №5; Веселин Маневски ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” № 1А.", "date": "2018.01.25", "title": "Пловдив: Общинските съветници от ГЕРБ ще проведат приемни с граждани"}
{"url": "http://www.focus-news.net/news/2018/01/25/2481214/dlmagyarorszg-na-ungarskata-granitsa-e-zadarzhan-kamion-s-balgarska-registratsiya-prevozvasht-nelegalni-migranti.html", "text": "На унгарския граничен пункт „Рьоске“ на границата със Сърбия, при опит да навлязат незаконно в страната в камион с българска регистрация, са задържани трима афганистански мигранти, пише местното издание  Délmagyarország\r\nНа 24  януари полицейските служители откриват мигрантите, които по време на разпита са съобщили, че са от Афганистан, но не са успели да потвърдят с документ самоличността си или легитимността на престоя им в Унгария. \r\nПолицейските служители, в съответствие с действащото унгарско законодателство, са изпратили  нелегалните мигранти до временен център за задържане.  Виктор Турмаков", "date": "2018.01.25", "title": "Délmagyarország: На унгарската граница е задържан камион с българска регистрация, превозващ нелегални мигранти"}
{"url": "http://www.focus-news.net/news/2018/01/25/2481215/veliko-tarnovo-intenzivno-e-dvizhenieto-po-glavnite-bulevardi-i-krastovishta-v-grada.html", "text": "Интензивно е движението по главните булеварди и кръстовища в старата столица в началото на работния ден. Пътните настилки са предимно сухи. На места има заледени участъци, но опесъчаването и обработката продължават. Времето е ясно и слънчево, предаде репортер на Радио „Фокус“ – Велико Търново. По-засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по околовръстния път, който съвпада с път София – Варна. Всички светофарни уредби към момента работят нормално, с изключение на тази под НВУ „Васил Левски“, преди Западен пътен възел. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. Условията за пътуване в региона също са нормални за сезона. Настилките – предимно сухи, в по-усойните места – заледени и обработени. Времето е ясно, без мъгли.  Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица.\r\nЛуиза ТРАНЧЕВА", "date": "2018.01.25", "title": "Велико Търново: Интензивно е движението по главните булеварди и кръстовища в града"}
{"url": "http://www.focus-news.net/news/2018/01/25/2481216/yambol-zaradi-povishena-zabolevaemost-v-straldzha-dnite-25-i-26-yanuari-shte-badat-neuchebni.html", "text": "Заради повишена заболеваемост в Стралджа дните 25 и 26 януари ще бъдат неучебни. Това съобщиха от Община Стралджа. Затворени за посещения са училищата в града и за детските градини в Стралджа и Лозенец. Целта е заболяванията да се ограничат. Учебните занятия ще бъдат подновени в понеделник, 29 януари.", "date": "2018.01.25", "title": "Ямбол: Заради повишена заболеваемост в Стралджа дните 25 и 26 януари ще бъдат неучебни"}
{"url": "http://www.focus-news.net/news/2018/01/25/2481217/mrrb-shte-pravi-podzemen-kadastar-za-vik.html", "text": "Изграждането на подземен кадастър, който ще описва цялата ВиК мрежа в страната, е една от идеите, които ще залегнат в новия Закон за водоснабдяването и канализацията. Днес започва обществената консултация за изготвяне на законопроекта. Това съобщиха от пресцентъра на МРРБ. В рамките на 30 дни всички заинтересовани страни могат да изпратят своите коментари и предложения на имейл zvik@mrrb.government.bg или на пощенския адрес на Министерството на регионалното развитие и благоустройството. \r\nС новия закон ще се урежда стопанисването, поддържането и експлоатацията на ВиК системите и съоръженията и предоставянето на ВиК услугите, като се дефинират права и задължения на потребителите. Ще се регламентира редът за планиране на развитието, изграждането и управлението на ВиК системите, консолидацията, разработването на регионални генерални планове, възникване и учредяване на сервитути и упражняване на произтичащите от тях права. \r\nПо време на консултацията ще бъдат приемани предложения за управлението на ВиК системите и съоръженията след приключване или изтичане на действащите към момента договори за тяхното стопанисване, поддържане и експлоатация и предоставяне на ВиК услугите, промени в границите на обособените територии или броя на ВиК операторите, начинът на управление на активите и др. \r\nКато приложение на обществено обсъждане се подлага и Механизъм за гарантиране на защитата на уязвимите потребители и/или ползватели в контекста на Стратегията за финансиране на ВиК отрасъл. Защитата на тези лица ще се реализира чрез закона и затова в него се дефинират термините „ползвател на ВиК услуга“, „уязвим потребители/или ползвател“ и „гарантирано минимално количество водопотребление“. \r\nЕдна от мерките в механизма, която се пуска за обществено обсъждане е за определените като уязвими потребители и/или ползватели на ВиК услуги да се гарантира разходването на минимално водно количество до 50 л вода на човек на ден или 1,5 куб. м на месец с цена от 1 лв./куб. м. Разликата до определената от съответния ВиК оператор цена ще се субсидира от държавния бюджет. Освен това доставката, монтажът и пломбирането на водомер в полза на уязвими лица да се извършва от оператора, а разходите да му се възстановяват от държавния бюджет като част от изплащаната му субсидия. \r\nВ механизма се предлага мерките за защита на уязвимите потребители и/или ползватели да се осъществяват чрез взаимодействие между създаден със Закона за ВиК Фонд и ВиК операторите. Регламентацията на финансовите взаимоотношения по този начин ще осигури по-ефективен контрол на разходване на ресурса и ще ограничи максимално излишните разходи за администриране на процеса по разплащане. \r\nИнформация за лицата, попадащи в обхвата на групите уязвими потребите, ще бъде подавана на Фонда от Агенцията за социално подпомагане.", "date": "2018.01.25", "title": "МРРБ ще прави подземен кадастър за ВиК"}
{"url": "http://www.focus-news.net/news/2018/01/25/2481218/sofiya-vavezhda-se-vremenna-organizatsiya-na-dvizhenieto-za-izgrazhdane-na-zhilishtna-sgrada-na-ul-kozloduy.html", "text": "Въвежда се временна организация на движението за изграждане на жилищна сграда на ул. \"Козлодуй\", съобщиха от пресцентъра на Столична община. От 09.00 до 14.00 часа се забранява влизането на превозни средства в двете посоки по ул. \"Козлодуй\" между ул. \"Цар Самуил\" и ул. \"Братя Миладинови\". \r\nОграничение на движението в този участък ще има и на 26 февруари от 09.00 до 14.00 часа и на 2 февруари от 09.00 до 14.00 часа", "date": "2018.01.25", "title": "София: Въвежда се временна организация на движението за изграждане на жилищна сграда на ул. \"Козлодуй\""}
{"url": "http://www.focus-news.net/news/2018/01/25/2481219/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с монтаж на спирателен кран на бул. „Президент Линкълн“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бул. „Овча купел“ от ул. „Маестро Кънев“ до бул. „Президент Линкълн“; бул. „Президент Линкълн“, ул. „Земляне“, ул. „Житница“, ул. „Александър Геров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Овча купел“ ъгъла с бул. „Президент Линкълн“.\r\nВъв връзка с изграждане на сградно водопроводно отклонение на ул. „Велчо Атанасов“, кв. „Подуене“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Велчо Атанасов“ от ул. „Острец“ до ул. „Кадемлия“; ул. „Каймакчалан“ от ул. „Велчо Атанасов“ до ул. „Георги Пеячевич“; ул. „Петър Богдан“ от ул. „Каймакчалан“ до ул. „Плачковски манастир“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Острец“ и ул. „Велчо Атанасов“.\r\nВъв връзка с монтаж на пожарен хидрант на ул. „Ягода“, гр. Банкя, се налага спиране на водоподаването от 10:00 до 19:30 часа на клиентите на „Софийска вода”, живеещи в района на: ул. „Ягода“, ул. „Ивайло“, ул. „Захари Стоянов“ от ул. „Христо Смирненски“ до ул. „Георги Бенковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ягода“ ъгъла с ул. „Ивайло“.\r\nВъв връзка с монтаж на водомерен възел на ул. „Коста Илиев“, кв. „Овча купел“, се налага спиране на водоподаването от 9:00 до 13:00 часа на клиентите на „Софийска вода”, живеещи в района на: ул. „Коста Илиев“ от ул. „Институтска“ до ул. „Войводина могила“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Коста Илиев“ ъгъла с ул. „Институтска“.\r\nВъв връзка с прекъсване на сградно водопроводно отклонение на ул. „Свищов“ , жк. „Банишора“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Свищов“ от ул. „Козлодуй“ до бул. „Сливница“; ул. „Враня“ от ул. „Свищов“ до ул. „Опълченска“; ул. „Яворова чука“ от ул. „Свищов“ до ул. „Опълченска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ и ул. „Свищов“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -\r\nhttp://www.sofiyskavoda.bg/water_stops.aspx.", "date": "2018.01.25", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/01/25/2481220/ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август . На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. Това съобщиха за Радио „Фокус” – Велико Търново от Областно пътно управление-Габрово. Условията за пътуване в областта са нормални за сезиона. Настилките са предимно сухи, на места заснежени. В по-усойните участъци пътищата са заледени и се опесъчават. Трафикът към този час е интензивен. Прохода Шипка е отворен за движение, но там остава в сила забраната за товарни автомобили над 12 тона. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. До 31 август 2018 година включително ще се извършват ремонти в участък от пътя Чехлевци-Велчевци. Движението е в едната лента.\r\nЛуиза ТРАНЧЕВА", "date": "2018.01.25", "title": "Ограничено е движението в участък от път Велико Търново – Стара Загора, в района на град Габрово"}
{"url": "http://www.focus-news.net/news/2018/01/25/2481221/netherlands-times-desetki-dushi-sa-evakuirani-sled-pozhar-v-kafene-v-amsterdam.html", "text": "Пожарникари са евакуирали десетки апартаменти през нощта, след като пожар избухва в кафенето на първи етаж на сграда в централните части на Амстердам. Няколко души са пострадали при вдишване на пушек, пише  Netherlands Times.\r\nСпешните служби са били извикани малко след 20:00 часа местно време в сряда (21:00 часа българско време). На пожарната команда са ѝ били необходими няколко часа за потушаване на огъня, защото пожарът се е разпространил и към съседните сгради.  Виктор Турмаков", "date": "2018.01.25", "title": "Netherlands Times: Десетки души са евакуирани след пожар в кафене в Амстердам"}
{"url": "http://www.focus-news.net/news/2018/01/25/2481222/plovdiv-patnite-nastilki-v-planinskite-rayoni-na-oblastta-sa-chastichno-zaledeni-no-opesacheni-i-normalno-prohodimi.html", "text": "Пътните настилки в планинските райони на Пловдивска област са частично заледени, но опесъчени и към този момент нормално проходими. Температурите са с отрицателни стойности. Това съобщиха за Радио „Фокус“ – Пловдив от Областното пътно управление. Оттам увериха, че се полагат усилия за постоянна и своевременна обработка на пътните настилки, особено в районите на проходи, завои, мостове и наклони, както и по всички други критични участъци на територията на Пловдивска област. Пътищата в равнинната част са предимно сухи, движението се осъществява без затруднения. От Областното пътно управление призоваха водачите да шофират с повишено внимание и съобразена скорост.\r\nТрафикът  по основните пътни артерии в Пловдивска област традиционно е изключително интензивен към този час на деня. По-засилено движение се наблюдава по пловдивския участък на АМ „Тракия“, също по пътищата Пловдив-Асеновград-Смолян, Пловдив-Карлово и Пловдив-Пещера. Проходът Троян-Кърнаре остава затворен за движение на всички МПС. Все още е забранено и движението на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград. Ограничено е преминаването на тежкотоварни камиони над 12 тона по пътищата Югово – Лъки – Здравец, в отсечката град Лъки-пътно кръстовище за хижа „Момчил юнак“, и Поповица-Болярци. Опасност от свлачищна активност има по направленията Асеновград-Смолян, в отсечката Бачково-Нареченски бани, и Кричим-Девин. В тези участъци е възможно свличането на земна и скална маса върху пътното платно, предупредиха от Областното пътно управление.\r\nТрафикът в град Пловдив също е интензивен. Колони от автомобили се образуват по булевардите „България“, „Руски“, „Цар Борис III Обединител“, „Пещерско шосе“, „Христо Ботев“ и „Източен“. Натоварено движение се отчита и по входно-изходните артерии. Пътните настилки в града са предимно сухи, на места по вътрешнокварталните улици – частично заледени. \r\nТони МИХАЙЛОВ", "date": "2018.01.25", "title": "Пловдив: Пътните настилки в планинските райони на областта са частично заледени, но опесъчени и нормално проходими"}
{"url": "http://www.focus-news.net/news/2018/01/25/2481223/sport-karoline-vozhnyatski-e-parviyat-finalist-na-otkritoto-parvenstvo-na-avstraliya.html", "text": "Датчанката Каролин Вожняцки се класира на финала на Откритото първенство на Австралия, побеждавайки белгийката Елизе Мертенс  с 6:3, 7:6.\r\nВтората финалистка ще бъде определена на мача между румънката Симона Халеп и германката Ангелик Кербер.  Виктор Турмаков", "date": "2018.01.25", "title": "Спорт: Каролине Вожняцки е първият финалист на Откритото първенство на Австралия"}
{"url": "http://www.focus-news.net/news/2018/01/25/2481224/mvr-edin-chovek-e-zaginal-a-drugi-14-sa-raneni-pri-katastrofi-prez-izminaloto-denonoshtie.html", "text": "Един човек е загинал, а други 14 са ранени при катастрофи през изминалото денонощие. Това съобщиха от пресцентъра на МВР. Общо в страната са станали 10 произшествия, като при тях един човек е с опасност за живота. В София са регистрирани 153 леки пътни инцидента.", "date": "2018.01.25", "title": "МВР: Един човек е загинал, а други 14 са ранени при катастрофи през изминалото денонощие"}
{"url": "http://www.focus-news.net/news/2018/01/25/2481225/pazardzhik-ogranicheno-e-dvizhenieto-na-mps-nad-12-tona-po-dve-planinski-otsechki-v-oblastta.html", "text": "Проходими при зимни условия са главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик.  Пътните настилки са мокри,  в планинската част – заледени и заснежени, но опесъчени.  Сляб сняг вали в региона. Забранено е движението на МПС над 12 тона с ремаркета и полуремаркета по пътя Юндола-Белово. Обходният маршрут е през Белово-Варвара-Велинград-Юндола. Ограничено поради снегопочистване е и движението на товарни автомобили по пътя Велинград – Сърница. Въведено е и ограничение и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.01.25", "title": "Пазарджик: Ограничено е движението на МПС над 12 тона по две планински отсечки в областта"}
{"url": "http://www.focus-news.net/news/2018/01/25/2481226/tass-vzriv-e-progarmyal-v-severniya-irakski-grad-kirkuk.html", "text": "Взрив е прогърмял в северния иракски град Киркук, предава ТАСС, позовавайки се на местни медии.\r\nПо данни на МВР на страната лек автомобил се е взривил край една от джамиите на града. Все още няма постъпила информация за жертви.  Виктор Турмаков", "date": "2018.01.25", "title": "ТАСС: Взрив е прогърмял в северния иракски град Киркук"}
{"url": "http://www.focus-news.net/news/2018/01/25/2481227/shumen-byudzhet-2018-na-obshtinata-shte-bade-glasuvan-na-zasedanie-na-obshtinskiya-savet.html", "text": "Бюджет 2018 на Община Шумен ще бъде гласуван на заседание на Общинския съвет, предаде репортер на Радио „Фокус“- Шумен. Общата финансова рамка е близо 69 милиона и 400 хиляди лева. Приоритетите са образование, строителство и екология. В сферата на образованието, е предвидено 15% увеличение на средствата в сравнение с 2017-та година. 17% е ръстът на финансиране в областта на строителството и екологията в сравнение с предходната година. Делът на всички останали функции в общата рамка на бюджета се движи между 6% и 7% . Заделените средства за капиталови разходи за 2018 г. са 7 354 000 лв., като това са 2,5 пъти повече от миналата година. Такса „Битови отпадъци“ остава в непроменен размер. Във връзка с въведените от 1 януари в община Шумен  делегирани бюджети в детските градини, очакваният ефект за бюджет 2018 г. е в размер на 500 000 лв. по-малко за дофинансиране. Продължават да се реализират европейските проекти като през 2018 г. се очаква да се изпълнят дейности по рехабилитация на градска среда и образователна инфраструктура за около 15 500 000 лв. Сесията започва от 9.00 часа в зала 363 в сградата на общината.\r\nИвелина ИВАНОВА", "date": "2018.01.25", "title": "Шумен: Бюджет 2018 на Общината ще бъде гласуван на заседание на Общинския съвет"}
{"url": "http://www.focus-news.net/news/2018/01/25/2481228/sofiya-vavezhda-se-organizatsiya-na-dvizhenieto-vav-vrazka-s-meropriyatie-ot-kalendara-na-sabitiyata-svarzani-s-balgarskoto-predsedatelstvo-na-saveta-na-es.html", "text": "Въвежда се организация на движението в София във връзка с мероприятие от календара на събитията, свързани с Българското председателство на Съвета на Европейския съюз. Това съобщиха от пресцентъра на Столична община.        \r\nЗабраняват се престоят и паркирането на пътни превозни средства с изключение на автомобилите, превозващи участниците в мероприятията, както следва: \r\nОт 18.00 часа до приключване на мероприятието на 25 януари:\r\n- на локалното пътно  платно на бул. „Цариградско шосе“  между ул. „Ген. Йордан Венедиков“ и „Площада на авиацията“; \r\n- на  ул. „Ген Йордан Венедиков“.\r\nОт 07.00 часа до приключване на мероприятието на 25 януари и от 07.00 часа до приключване на мероприятията на 26 януари, само при необходимост и по преценка на отдел „Пътна полиция“ при СДВР, както следва:\r\n-\tпо ул. „Доспат“ между бул. „Витоша“ и ул. „Баба Неделя“;\r\n-\tпо ул. „Баба Неделя“; \r\n-\tпо ул. „Д-р Христо Стамболийски“.", "date": "2018.01.25", "title": "София: Въвежда се организация на движението във връзка с мероприятие от календара на събитията, свързани с Българското председателство на Съвета на ЕС"}
{"url": "http://www.focus-news.net/news/2018/01/25/2481229/sofiya-v-natsionalniya-voennoistoricheski-muzey-shte-bade-predstavena-izlozhbata-pamet-za-badeshteto.html", "text": "В Националния военноисторически музей ще бъде представена изложбата „Памет за бъдещето“ на 25 януари. Това съобщиха от пресцентъра на музея. Изложбата ще бъде открита от 16.00 часа на ул. „Черковна“ №92. Тя представя част от даренията, получени от музея през изминалата година, и е жест на признателност към всички, благодарение на които сглобяваме разказа за нашето минало.\r\nИзложбата включва част от 1594-те дарени реликви на емблематични за българската история личности, получени от техни наследници, както и техника и снаряжение, дарени от военните формирования в страната. Сред тях са кортик и отличия на единствения командир на дивизия от Българската армия, загинал по време на Втората световна война – генерал-лейтенант Боньо Пиронков, албум на 53-ти Орловски випуск на Военното на Н.В. Училище (1931 – 1934), както и генералска шпага и отличия на генерал-майор Иван Хубенов. Колекцията от хладно оръжие на музея е допълнена и от еспадрон (тренировъчна сабя) на един от изтъкнатите военни юристи в междувоенния период и председател на Софийския военен съд от 1942 г. – полк. Иван Добрев. Любителите на авиацията ще имат възможност да видят съвременен летателен костюм на генерал Константин Попов, използван по време на службата му в  авиобаза Граф Игнатиево, и други интересни експонати.\r\nВ знак на благодарност към дарителите всеки един от тях ще получи грамота за дарение и билет за целогодишен безплатен достъп до Националния военноисторически музей и неговите филиали.", "date": "2018.01.25", "title": "София: В Националния военноисторически музей ще бъде представена изложбата „Памет за бъдещето“"}
{"url": "http://www.focus-news.net/news/2018/01/25/2481230/pregled-na-osnovnite-temi-v-shumenskiya-pechat.html", "text": "„Защо преди зимата започна ремонтът на пътя Шумен – Каолиново?“, е водещото заглавие във вестник „Шуменска заря“. Точно преди зимата ли трябваше да започне ремонтът на пътя Шумен-Каолиново се питат хората, които всеки ден минават по второкласното шосе. Откакто са го фрезовали са се образували дупки и състоянието на настилката се влошава. Това са тревогите на жителите на селата, които са покрай пътя. През месец ноември дошла фирма и фрезовала пътя. От тогава е така, сигнализираха шофьори от селата Царев брод и Велино. „Ротари клуб Шумен“ получи признание от световната организация“, е друго заглавие от първа страница. Табелка с името „Ротари клуб Шумен“ ще бъде поставена на Стената на славата на шестнадесетия етаж в Дома на Ротари Интернешънъл в северното предградие на Чикаго – Евънстън в САЩ, където се намира централата на най-старата организация с идеална цел в света. Поводът е фактът, че „Ротари Шумен“ е вторият български клуб, членовете на който са 100 процента носители на почетната награда „Пол Харис Фелоу“. Тя се дава за подпомагане на каузите на неправителствената организация. „Община Каолиново получи предложение за включване по проект „Трансформация на модела на административно обслужване” по програма „Добро управление“, пише изданието. Община Каолиново е сред 10-те общини получила предложение от администрацията на Министерския съвет на РБ, от всичките 265, за включване в списъка на пилотните администрации по проекта, финансиран от Оперативна програма „Добро управление”, съфинансирана от Европейския съюз чрез Европейския социален фонд. „Номинират за „Сирак Скитник“ Радио Шумен“, информира ежедневникът. Програмният съвет на Българското национално радио“, номинира за годишните награди на БНР „Сирак Скитник“, в категорията Награда за радиопредаване (радио проект) мултимедиен проект, музикален проект на БНР – колективна награда за професионализъм и оригинални идеи през изминалата година, екип на Радио Шумен, реализирал рубриката “Феноменът България.“ Депутатът Иван Иванов е изпратил въпроси към министри“, съобщава изданието. От министъра на здравеопазването Кирил Ананиев депутатът желае да получи информация за финансовото състояние на МБАЛ „Шумен” АД, към 31 декември 2017 г, каква е оценката на министъра за мениджмънта на лечебното заведение и какви мерки ще предприеме той за подобряване на управлението.“ 29 януари, приемен ден на кмета на Шумен“, е акцент от стр.3 в броя.", "date": "2018.01.25", "title": "Преглед на основните теми в шуменския печат"}
{"url": "http://www.focus-news.net/news/2018/01/25/2481231/varna-obshtinskiyat-savetnik-ot-gerb-ivo-ivanov-shte-ima-priemen-den-za-grazhdani.html", "text": "Общинският съветник от ГЕРБ - Варна Иво Иванов ще се среща с граждани. Това съобщиха от пресцентъра на партията. Приемното време на Иванов ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052 / 600 015.", "date": "2018.01.25", "title": "Варна: Общинският съветник от ГЕРБ Иво Иванов ще има приемен ден за граждани"}
{"url": "http://www.focus-news.net/news/2018/01/25/2481232/krum-zarkov-rumen-radev-se-prevarna-v-darzhavnika-ot-kogoto-balgarite-imat-nuzhda.html", "text": "За една година президентът Румен Радев се превърна във фигурата, която най-ярко въплъщава това, което българите си представят за държавник, от когото имат нужда.  Обяснението е просто – той прави всичко онова, което обеща в предизборната си кампания. Това заяви пред Нова телевизия зам.-председателят на ПГ на „БСП за България” Крум Зарков. По думите му държавният глава съзнава, че най-силното му оръжие е да се обърне пряко към българския народ. „Президентът заяви още в предизборната си програма, че ще бъде коректив на всяко управление.  Това е ролята му на държавен глава”, обясни Зарков. Той се обърна към опонента си от ГЕРБ с думите: „Критиката не е нещо лошо, тя не е враждебен акт и вчерашната абсолютно безпрецедентна реакция на председателя на Народното събрание, не е правилна позиция. Когато някой критикува на него трябва да му се отговори, а не да се контракритикува. Г-жа Караянчева може да направи много повече, вместо да говори, може да поправи слабостите и дефицитите на парламента”, каза още Крум Зарков", "date": "2018.01.25", "title": "Крум Зарков: Румен Радев се превърна в държавника, от когото българите имат нужда"}
{"url": "http://www.focus-news.net/news/2018/01/25/2481233/pregled-na-osnovnite-temi-vav-velikotarnovskiya-pechat.html", "text": "„За първи път във Велико Търново “Янтра ДНЕС” показва Самарското знаме“ е заглавие от първа страница на областния всекидневник „Янтра Днес”.  Самарското знаме на Българското опълчение ще бъде показано за първи път във В. Търново, а знаковото събитие организира “Янтра ДНЕС”. Националната светиня ще гостува в старата столица само за седмица … Кога и по какъв повод ще се случи това, прочетете на страниците на ежедневника. „Сигнали за мръсен въздух и задушлива миризма заливат РИОСВ“  е друго заглавие от днешното издание. Сигнали за мръсен въздух и задушлива миризма заливат РИОСВ във Велико Търново. Оплакванията са зачестили особено след 15 декември 2017 г. и продължават и сега … За кои райони основно са жалбите и кой ги подава, научете от всекидневника. „Групата на БСП ще гласува против Бюджет 2018“ , пише още вестникът. Групата на БСП няма да подкрепи Бюджет 2018 на Община В. Търново и ще гласува против приемането му на сесията на ОбС днес … Какви са причините, разберете от страниците на вестника. „Разкриха оранжерия за марихуана в Павликени“  е новина от криминалната хроника. На страниците на вестника ще откриете и статия, разказваща за знамена реликви от Руско-турската война, които се пазят във фонда на великотърновския музей. „Нови платени зони правят около читалище „Искра“, поставят и първите паркинг автомати във В. Търново“ е заглавие от другия областен ежедневник „Борба“.  Изгражда се една от най-големите зони за платено паркиране в широкия център на Велико Търново. 43 места за спиране срещу левче на час се обособяват около читалище „Искра“  … Подробности за това къде още ще има нови паркоместа, научете от „Борба“. „Закон забранява съветници да имат финансови отношения с кметството“  е друга тема от вестника.  От няколко дни са в сила драстични промени в Закона за местното самоуправление и местната администрация (ЗМСМА), които ограничават общинските съветници да въртят бизнес с Общината …  Какво точно гласят промените и как засягат те Община Велико Търново, прочетете на страниците на ежедневника. „В Г. Оряховица 2017-а бе година на първите копки, 2018-а ще е година на рязане на ленти“  е друга тема от всекидневника. Три детски градини и едно училище  предстои да бъдат ремонтирани в Горна Оряховица, обяви кметът Добромир Добрев. Това са детските градини „Божур“, „Детски свят“ и „Първи юни“ и ПИ „Паисий Хилендарски“ …  Подробности за ремонтите и техните срокове, ще намерите във вестника. „В село Царевец „Къпанки“ окъпаха трима младоженци“, пише още ежедневника и в статията се разказва за стария български обичаи.", "date": "2018.01.25", "title": "Преглед на основните теми във великотърновския печат"}
{"url": "http://www.focus-news.net/news/2018/01/25/2481234/the-local-italiya-paolo-dzhentiloni-othvarli-vazmozhnostta-da-sklyuchi-golyama-koalitsiya-sas-silvio-berluskoni.html", "text": "Италианският министър-председател Паоло Джентилони заяви, че неговата лявоцентристка Демократическа партия няма да сключва „голяма коалиция“ с десноцентристкия съюз на Силвио Берлускони след парламентарните избори през март, пише  The Local.\r\n„Отговорът е не“, отговори Джентилони на журналистически въпрос дали неговата партия обмисля да сключи „голяма коалиция“ с десницата. Той допълни, че се надява левицата да спечели мнозинство на изборите на 4 март – възможност, която изглежда все по-далечна според социологическите проучвания, даващи на блока на Берлускони преднина, която, обаче, е отново недостатъчна за самостоятелно управление. \r\n„Смятам, че ще сме основата за възможна коалиция в страната“, заяви Джентилони. „Смятам, че популистката и антиевропейска позиция няма да надделее“, допълни той. \r\nПартньорите на Берлускони – „Северната лига“ и „Братята за Италия“ имат по-десни позиции от неговата „Италия, напред“. Въпреки, че партията на бившия премиер да е най-голямата в съюза, той трудно управлява младшите си партньори. Според Джентилони пукнатините в десницата в бъдеще единствено ще се разширяват. \r\nТой допълни, че политиците са „напълно грешащи и неотговорни да използват миграцията като начин да потушават гнева, страха и разделението“. „Но би било грешка Демократичната партия да подценява доколко този въпрос е важен за гласоподавателите. Трябва да сме внимателни при увеличаването на усилията ни при намаляването на мигрантските потоци“, допълни министър-председателят. Виктор Турмаков", "date": "2018.01.25", "title": "The Local (Италия): Паоло Джентилони отхвърли възможността да сключи „голяма коалиция“ със Силвио Берлускони"}
{"url": "http://www.focus-news.net/news/2018/01/25/2481235/plovdiv-dni-na-kitayskata-kultura-se-provezhdat-v-rayon-zapaden-v-grada.html", "text": "Дни на китайската култура се провеждат в район „Западен“ в Пловдив. Това съобщиха за Радио „Фокус“ – Пловдив от районната администрация. Инициативата се провежда под надслов „Панда дни“ под патронажа на районния кмет Димитър Колев и с подкрепата на посолството на Китайската народна република в България. В първия ден от инициативата деца от много детски градини в Пловдив са имали възможността да гледат куклен театър по мотиви от детски приказки, след което да участват в конкурс за илюстрации и в първия етап на работилницата „Възли на щастието“. Програмата днес продължава с изложба, а в третия и последен ден на инициативата ще се проведе вторият етап на работилницата „Възли на щастието“ и ще бъдат наградени участниците. Инициатори на „Панда дни в „Западен“ са Класна стая „Конфуций“ към ПУ „Паисий Хилендарски“ съвместно с институт „Конфуций“ – София и район „Западен“ – Пловдив. Форумът се провежда в навечерието на посрещането на китайската Нова година. Инициативата носи послание за мир и толерантност между народите, като има за цел да популяризира китайската култура и да задълбочи интеркултурната комуникация между страните.\r\nТони МИХАЙЛОВ", "date": "2018.01.25", "title": "Пловдив: Дни на китайската култура се провеждат в район „Западен“ в града"}
{"url": "http://www.focus-news.net/news/2018/01/25/2481236/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно сухи, видимостта е добра. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 януари 2018 г.\r\nВенцеслав ИЛЧЕВ", "date": "2018.01.25", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2018/01/25/2481237/veliko-tarnovo-obshtinskite-savetnitsi-shte-glasuvat-byudzhet-2018-na-obshtinata.html", "text": "Бюджет 2018 на Община Велико Търново предстои да гласуват местните парламентаристи. Това ще се случи на първото за годината редовно заседание на общинските съветници, което започва в 09.00 часа, предаде репортер на Радио „Фокус“ – Велико Търново. В дневния ред са включени три питания към кмета на Велико Търново инж. Даниел Панов. Те касаят възстановително-монтажните работи, които се случват в града след подновяването на ВиК, електронни и оптични мрежи, ремонт на тротоари в кв. „Бузлуджа“ и дейността на звено „Вътрешен одит“ при местната администрация. Ще бъде гласувано и приемането на отчет за текущото изпълнение на общинските проекти, финансирани със средства от ЕС и държавния бюджет. Ще бъдат изнесени и данни за дейността на ОбС за 2017 година. На общинските съветници предстои да гласуват и изменения и допълнения на Наредбата за местни данъци и такси, тази за прием на ученици в първи клас и Наредбата за опазване на околната среда.\r\nДневният ред се състои от общо 40 точки.\r\nНадежда КРЪСТЕВА", "date": "2018.01.25", "title": "Велико Търново: Общинските съветници ще гласуват Бюджет 2018 на Общината"}
{"url": "http://www.focus-news.net/news/2018/01/25/2481238/emanyuel-makron-v-davos-frantsiya-se-zavarna-v-yadroto-na-evropa.html", "text": "Президентът на Франция Еманюел Макрон заяви по време на Световния икономически форум в Давос, че „се нуждаем от по-силна Европа“, предава Politico.\r\n“Франция е завърна в ядрото на Европа“, заяви Макрон по време на речта си в Давос. Той допълни, че „не може да има френски успех без европейски успех“ и поиска по-силно и по-добро сътрудничество в ЕС. „Нуждаем се от силна Европа – това е абсолютно ключово“, смята президентът. \r\nСъщевременно Макрон поиска от ЕС „да извърши реформи в ЕС“ и допълни, че Съюзът трябва да „поправи някои краткострочни въпроса по енергетиката, цифровизацията, миграцията и инвестициите“. \r\n„Тази година ще трябва да променим десетгодишната стратегия за Европа, защото при настоящата среда континентът има отговорност и роля за игра очи в очи с Китай и САЩ“, убеден е президентът. Макрон допълни, че „европейската визия по отношение на свободата, правосъдието, справедливостта и индивидуалните права е уникална“ и че „подобен баланс между тези ценности“, съществува единствено в Европа.  Виктор Турмаков", "date": "2018.01.25", "title": "Еманюел Макрон в Давос: Франция се завърна в ядрото на Европа"}
{"url": "http://www.focus-news.net/news/2018/01/25/2481239/plovdiv-izgotvena-e-shema-za-tsvetovo-oformlenie-na-fasadite-v-rayon-trakiya-s-tsel-podobryavane-na-oblika-mu.html", "text": "Изготвена е схема за цветово оформление на фасадите в район „Тракия“ в Пловдив с цел подобряване на облика му. Това каза за Радио „Фокус“ – Пловдив районният кмет и инициатор Костадин Димитров. Основната идея на инициативата е синхронизиране на изгледа в съответствие с околната среда и подобряване на архитектурно-художествения образ на сградите на територията на пловдивския район „Тракия”. „Във връзка с предприетата инициатива, призоваваме преди извършване на ремонт или промяна в цвета на сградите управителният съвет, управителят на етажната собственост или собственикът на сградата да изберат цвят по определената схема, като съгласуват това и с главния архитект на района“, каза Костадин Димитров. Той добави, че с предлаганите възможности по схемата за цветово оформление заинтересованите могат да се запознаят при главния архитект на район „Тракия“ в административната сграда на кметството на бул. „Освобождение”.\r\nТони МИХАЙЛОВ", "date": "2018.01.25", "title": "Пловдив: Изготвена е схема за цветово оформление на фасадите в район „Тракия“ с цел подобряване на облика му"}
{"url": "http://www.focus-news.net/news/2018/01/25/2481240/s-229-narodni-predstaviteli-v-zala-zapochna-glasuvaneto-na-vota-na-nedoverie-kam-kabineta-borisov-3.html", "text": "С 229 народни представители в зала започна гласуването на вота на недоверие към кабинета „Борисов“ 3, предаде репортер на Агенция „Фокус“. Вотът беше внесен от ПГ на БСП заради провала в политиката за противодействие на корупцията. Предложението на председателя на правната комисия Данаил Кирилов гласуването да се излъчва по БНТ беше прието.\r\nБиляна ИВАНОВА", "date": "2018.01.25", "title": "С 229 народни представители в зала започна гласуването на вота на недоверие към кабинета „Борисов“ 3"}
{"url": "http://www.focus-news.net/news/2018/01/25/2481241/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Времето е ясно. Духа умерен до силен вятър по билата. Снежната покривка по планините варира от 20 до 40-70 см, на места е навята. Всички ски центрове и курорти работят, съобразно метеорологичните условия. Сутрешните температури са от минус 5 до минус 10 градуса. Няма регистрирани инциденти през изминалото денонощие. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.25", "title": "ПСС: Добри са условията за туризъм в планините"}
{"url": "http://www.focus-news.net/news/2018/01/25/2481242/valeri-zhablyanov-bsp-vazrazyava-sreshtu-povedenieto-na-predsedatelya-na-ns-i-opita-y-da-dade-otgovor-na-darzhavniya-glava-ot-imeto-na-tseliya-parlament-rumen-radev-e-prav-v-otsenkata-si.html", "text": "БСП възразява срещу поведението на председателя на Народното събрание Цвета Караянчева и срещу опита й да даде отговор на държавния глава от името на целия парламент, Румен Радев е прав в оценката си. Това каза зам.-председателят на НС и депутат от БСП Валери Жаблянов в декларация от името на група, предаде репортер на Агенция „Фокус“. \"Вчера от името на парламента направихте изявление по повод политическа оценка дадена от държавния глава за характера на българската парламентарна република. По този повод вие заявихте, че ниският рейтинг на парламента се дължи на системните атаки на президента и на негативните оценки“, каза Жаблянов. Той посочи, че БСП възразява срещу това нейно поведение и срещу опита да даде отговор от името на целия парламент. „Във вашето изказване вие сте заявили, че в парламента присъстват различни парламентарни групи с различни програми и когато народните представители гласуват, гласуват от името на своите групи. Т.е. вие сте представител на ГЕРБ, макар и председател на НС и не можете да изразите такава обща позиция“, посочи Жаблянов. Според него ниският рейтинг се дължи на липсата на председателство на парламента, отсъствието на дебати по важни въпроси, по които ГЕРБ не взима думата, нарушаването на правилника за организацията и дейността на НС. „Когато се обсъжда вотът и обвиненията на опозицията по повод на сериозни аргументи, министър-председателят отсъства и на гласуването“, каза Жаблянов. Той поткани министър-председателя да присъства в парламента по време на гласуването на вота на недоверие. Жаблянов подчерта, че президентът е прав в своята оценка. \r\nДеница КИТАНОВА", "date": "2018.01.25", "title": "Валери Жаблянов: БСП възразява срещу поведението на председателя на НС и опита й да даде отговор на държавния глава от името на целия парламент, Румен Радев е прав в оценката си"}
{"url": "http://www.focus-news.net/news/2018/01/25/2481243/tsvetan-tsvetanov-gerb-podhod-na-sistemno-unizhavane-na-parlamenta-ne-pravi-chest-na-prezidenta-koyto-tryabva-da-bade-obedinitel-na-natsiyata.html", "text": "България е парламентарна република. Подобен подход за системното унижаване на институцията не прави чест на човека, който трябва да бъде обединител на нацията. Това каза председателят на ПГ на ГЕРБ Цветан Цветанов в декларация от името на групата, предаде репортер на Агенция „Фокус“. „Беше задължение на председателя на парламента да се противопостави на опитите на президента да уронва престижа на институцията“, заяви той. „Вчера не чухме нищо, свързано с неговата полезност в последната една година“, коментира Цветан Цветанов. „Премиерът Борисов изпълнява ангажиментите си от международната програма за председателството. В момента лети за Давос, да не спекулираме“, посочи той. „Вие сте тези, за които темата Председателство е далечна. Говорите за референдум, а когато сте имали възможност да взимате решения на база на референдум-сте против“, изтъкна Цветан Цветанов. \r\nБиляна ИВАНОВА", "date": "2018.01.25", "title": "Цветан Цветанов, ГЕРБ: Подход на системно унижаване на парламента не прави чест на президента, който трябва да бъде обединител на нацията"}
{"url": "http://www.focus-news.net/news/2018/01/25/2481244/parlamentat-othvarli-vota-na-nedoverie-kam-kabineta-borisov-3-sas-131-glasa-protiv-i-103-za.html", "text": "Парламентът отхвърли вота на недоверие към кабинета „Борисов“ 3, предаде репортер на Агенция „Фокус“. „За“ проекта на решение гласуваха 103 народни представители, „против“ – 131 и „въздържали се“ - 0 , с което вотът не мина. Съгласно Правилника за организацията и дейността на Народното събрание вотът на недоверие се смята за приет, когато за него са гласували повече от половината от всички народни представители. Вотът бе внесен самостоятелно от ПГ на „БСП за България“, а поводът за него е невъзможността на кабинета да се справи с борбата с корупцията. Дебатът по първия вот на недоверие към кабинета „Борисов“ 3 се проведе във вторник и продължи 5 часа.\r\nОчаквайте подробности\r\nДеница КИТАНОВА", "date": "2018.01.25", "title": "Парламентът отхвърли вота на недоверие към кабинета „Борисов“ 3 със 131 гласа \"против\" и 103 - \"за\""}
{"url": "http://www.focus-news.net/news/2018/01/25/2481245/the-brussels-times-mvf-preduprezhdava-che-v-evropa-razlikata-v-prihodite-mezhdu-razlichnite-pokoleniya-se-uvelichava.html", "text": "Международният валутен фонд предупреди, че в Европа разликата в доходите между поколенията се разширява в ущърб на младите и че може би новото поколение никога няма да успее да се възстанови, пише  The Brussels Times.\r\n„Средното неравенство в ЕС остава стабилно от 2007 г., но при по-обстоен преглед на данните се вижда, че тази стабилност се дължи на две противоположни тенденции. От една страна приходите на младите хора между 18 и 24-годишна възраст са в застой, след като са се върнали до равнищата от преди Световната икономическа и финансова криза. От друга ръка приходите на хората над 65 години са се увеличили с 10%“, пише в проучване на МВФ. \r\n„За да се намали рискът за младите хора да станат бедни е необходимо да се засили интеграцията им в пазара на труда“, смята Фондът. Затова и той препоръчва да се създават стимули като намаляването на данъците и социалните вноски на работниците с по-ниски заплати. \r\n„Правителствата трябва да инвестират в образованието и обучението, което да помогне на младите да запълнят празнината на уменията. Без действие цяло поколение може и да не се съвземе“, предупреди директорът на МВФ Кристин Лагард. \r\n„Днес почти всеки пети млад човек в Европа все още търси работа“, допълни тя, но уточни, че не трябва едно поколение да се противопоставя на друго. „Изграждането на икономика, която да работи и за младите, създава здрава основа за всички. Намаляването на междупоколенческото неравенство върви ръка за ръка с изграждането на устойчиво развитие и с изграждането на доверието в обществото“, смята Лагард.  Виктор Турмаков", "date": "2018.01.25", "title": "The Brussels Times: МВФ предупреждава, че в Европа разликата в приходите между различните поколения се увеличава"}
{"url": "http://www.focus-news.net/news/2018/01/25/2481246/kyustendil-obshtinskiyat-savet-shte-glasuva-proekta-za-byudzhet-za-2018-godina.html", "text": "Общинският съвет в Кюстендил ще гласува проекта за бюджет за 2018 година. Това съобщи пред Радио „Фокус” – Кюстендил Михаела Крумова, председател на Общински съвет – Кюстендил. Заседанието е насрочено за 14.00 часа в залата на сградата на Община Кюстендил. Дневният ред включва 25 точки. Съветниците трябва да приемат поредица от нормативни документи и изменения в общински наредби. \r\nПредстои приемане на отчета за състоянието на общинската собственост и резултатите от нейното управление за 2017 година.  Общинският съвет ще гласува споразумение за сътрудничество в рамките на Сдружение „Рила еко”. Става въпрос за изграждането на Регионален център за неопасни битови отпадъци край село Джерман, Община Дупница. Проектът е за инвестиционна инициатива. В дневния ред е включено предложение за увеличаване на размера на заплатите на кметовете на кметства, както и създаването на фонд за финансиране на местни инициативи. \r\nПредстои приемането на план-сметка за чистота за 2018 година и одобряване на меморандум за сътрудничество между Община Кюстендил и „Национална компания Индустриални зони” ЕАД.\r\nВенцеслав ИЛЧЕВ", "date": "2018.01.25", "title": "Кюстендил: Общинският съвет ще гласува проекта за бюджет за 2018 година"}
{"url": "http://www.focus-news.net/news/2018/01/25/2481247/pernik-nauchna-konferentsiya-na-tema-maski-i-politiki-organizira-regionalniyat-istoricheski-muzey.html", "text": "Научна конференция  на тема \"Маски и политики\" организира Регионалният исторически музей в Перник. Това съобщиха от пресцентъра на Община Перник. По традиция научният форум е част от съпътстващата програма на  Международния фестивал на маскарадните игри \"Сурва\". Това е  негово юбилейно издание, защото тази година ще се проведе за 25-ти път. Темата е избрана след дискусия между участниците в конференцията миналата година, когато темата беше \"Маскарадът в селото и града\".  \r\nНаучен ръководител на конференцията е проф. Иван Маразов. Модератори на двата панела ще са проф. Георг Краев от НБУ и проф. Виолета Янкова от Шуменския университет. В програмата са включени 23 доклада на учени и изследователи от цялата страна. Очаква се присъствието на гости от Сърбия и Македония. По време на конференцията ще бъде представен сборник с научните доклади от провелата се миналата година конференция.  \r\nНаучната конференция \"Маски и политики\" ще бъде открита официално на 26 януари, от 10.00 часа, в Конферентната зала в Двореца на културата в Перник и ще продължи до късния след обяд.", "date": "2018.01.25", "title": "Перник: Научна конференция  на тема \"Маски и политики\" организира Регионалният исторически музей"}
{"url": "http://www.focus-news.net/news/2018/01/25/2481248/gerb-obedineni-patrioti-volya-i-nezavisimiyat-deputat-angel-isaev-podkrepiha-pravitelstvoto-bsp-i-dps-glasuvaha-za-vota-na-nedoverie-kam-kabineta.html", "text": "79 депутати на ПГ на „БСП за България“ и 24 от групата на ДПС гласуваха \"за\" вота на недоверие към правителството на Бойко Борисов, предаде репортер на Агенция „Фокус“.  „Против“ вота и в подкрепа на кабинета гласуваха всички 93 народни представители от ПГ на ГЕРБ, 26 от „Обединени патриоти“ и 11 от „Воля“. Независимият депутат Ангел Исаев също не подкрепи вота на недоверие. Вотът не бе успешен, тъй като съгласно Правилника за организацията и дейността на Народното събрание вотът на недоверие се смята за приет, когато за него са гласували повече от половината от всички народни представители.\r\nДеница КИТАНОВА", "date": "2018.01.25", "title": "ГЕРБ, \"Обединени патриоти\", \"Воля\" и независимият депутат Ангел Исаев подкрепиха правителството - БСП и ДПС  гласуваха \"за\" вота на недоверие към кабинета"}
{"url": "http://www.focus-news.net/news/2018/01/25/2481249/sliven-v-planinskata-chast-na-oblastta-na-mesta-patishtata-sa-zaledeni-no-obraboteni.html", "text": "Сухи са пътните настилки на територията на Сливенска област, съобщиха от Областно пътно управление-Сливен.\r\nВ планинската част на областта на места пътищата са заледени, но обработени.\r\nЗатворени за тежкотоварни автомобили над 10 т. са проходите Твърдишки и Вратник. До 12 т. е ограничението за движение по пътя Котел – Омуртаг.", "date": "2018.01.25", "title": "Сливен: В планинската част на областта на места пътищата са заледени, но обработени"}
{"url": "http://www.focus-news.net/news/2018/01/25/2481250/ria-novosti-v-severna-italiya-e-derayliral-vlak-ima-postradali.html", "text": "Пътнически влак, пътуващ между Кремона и Милано, е излязъл от релси тази сутрин в северната част на Италия, предава РИА Новости, позовавайки се на местни медии.\r\nНа мястото на произшествието в района на град Пиолтело са пристигнали линейки. Съобщава се, че има ранени, но броят им не е уточнен. \r\nВ участъка на железопътната линия, съединяваща Милано с Венеция е обявено забавяне на влаковете.  Виктор Турмаков", "date": "2018.01.25", "title": "РИА Новости: В Северна Италия е дерайлирал влак – има пострадали"}
{"url": "http://www.focus-news.net/news/2018/01/25/2481251/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е ясно, без валежи, а температурата на въздуха е в интервала от минус 5 до минус 10 градуса. Пътните настилки по републиканските направления са мокри, на места заледени и заснежени, но почистени, опесъчени и обработени със сол. Остават в сила ограниченията за движение на товарните автомобили над 12 тона без ремаркета и полуремаркета през прохода Превала и пътя Доспат – Сърница. Повишена е опасността от падащи камъни по пътищата в областта. През нощта не са получавани сигнали за инциденти по републиканските пътища.\r\nПоради стеснен габарит на пътя през целия зимен сезон остава в сила ограничението за  движение за МПС над 12 тона без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян пътните настилки по централните улици са мокри. Автомобилният трафик е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.25", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/01/25/2481252/sliven-obshtinskiyat-savet-obsazhda-byudzheta-za-2018-g.html", "text": "Общинският съвет в Сливен обсъжда бюджета за 2018 г., предаде репортер на Радио „Фокус“ – Сливен.  Дневният ред на заседанието включва 39 точки. Сред тях е проектът за бюджет на Община Сливен за 2018 г. Разглежда се и Годишната програма за разпореждане с общинска собственост, Наредбата за притежаване, отглеждане, контрол и регистрация на животни на територията на община Сливен. Включени са и предложения за продажба на общински имоти, учредяване право на строеж върху общински имоти, както и предложения, свързани с подробни устройствени планове.\r\nОбщински съвет – Сливен  гласува и отпускането на помощи на граждани на общината.", "date": "2018.01.25", "title": "Сливен: Общинският съвет обсъжда бюджета за 2018 г."}
{"url": "http://www.focus-news.net/news/2018/01/25/2481253/plovdiv-lek-avtomobil-se-e-samozapalil-na-bul-ruski-nyama-postradali.html", "text": "ек автомобил се е самозапалил на бул. „Руски“ в Пловдив. Това съобщи за Радио „Фокус“ – Пловдив гл. инсп. Петър Тосков, заместник-директор на Регионална дирекция „Пожарна безопасност и защита на населението“ в Пловдив. Сигналът за инцидента е подаден в 07.40 часа. Един противопожарен екип се е отзовал на местопроизшествието. Пожарът е погасен за минути. Няма пострадали при инцидента, водачът е напуснал превозното средства веднага, след като се е самозапалило. Изясняват се причините за пожара, като най-вероятно пламъците са възникнали заради техническа неизправност на автомобила. Към момента движението в района не е затруднено.\r\nТони МИХАЙЛОВ", "date": "2018.01.25", "title": "Пловдив: Лек автомобил се е самозапалил на бул. „Руски“, няма пострадали"}
{"url": "http://www.focus-news.net/news/2018/01/25/2481254/ministar-ekaterina-zaharieva-ne-chuh-kakvo-schita-bsp-che-pravitelstvoto-ne-e-napravilo-v-debata-imashe-lichni-napadki-i-obvineniya.html", "text": "Следих дебата от Брюксел и не чух някакви предложения по политиките, какво БСП считат, че правителството не е направило. Това каза пред журналисти в Народното събрание външният министър Екатерина Захариева в отговор на въпрос очаквала ли е такъв резултат при гласуването на вота на недоверие към кабинета „Борисов 3“, предаде репортер на Агенция „Фокус“. „По-скоро имаше лични нападки, обвинения и доста игри по отношение на начина на водене на заседанието, за да се удължи времето“, коментира тя.\r\nБиляна ИВАНОВА", "date": "2018.01.25", "title": "Министър Екатерина Захариева: Не чух какво счита БСП, че правителството не е направило - в дебата имаше лични нападки и обвинения"}
{"url": "http://www.focus-news.net/news/2018/01/25/2481255/pregled-na-osnovnite-temi-v-evropeyskiya-pechat-agentsiya-fokus.html", "text": "Международният валутен фонд предупреди, че в Европа разликата в доходите между поколенията се разширява в ущърб на младите и че може би новото поколение никога няма да успее да се възстанови, пише  The Brussels Times.\r\n„Средното неравенство в ЕС остава стабилно от 2007 г., но при по-обстоен преглед на данните се вижда, че тази стабилност се дължи на две противоположни тенденции. От една страна приходите на младите хора между 18 и 24-годишна възраст са в застой, след като са се върнали до равнищата от преди Световната икономическа и финансова криза. От друга ръка приходите на хората над 65 години са се увеличили с 10%“, пише в проучване на МВФ. \r\n„За да се намали рискът за младите хора да станат бедни е необходимо да се засили интеграцията им в пазара на труда“, смята Фондът. Затова и той препоръчва да се създават стимули като намаляването на данъците и социалните вноски на работниците с по-ниски заплати. \r\n„Правителствата трябва да инвестират в образованието и обучението, което да помогне на младите да запълнят празнината на уменията. Без действие цяло поколение може и да не се съвземе“, предупреди директорът на МВФ Кристин Лагард. \r\n„Днес почти всеки пети млад човек в Европа все още търси работа“, допълни тя, но уточни, че не трябва едно поколение да се противопоставя на друго. „Изграждането на икономика, която да работи и за младите, създава здрава основа за всички. Намаляването на междупоколенческото неравенство върви ръка за ръка с изграждането на устойчиво развитие и с изграждането на доверието в обществото“, смята Лагард. \r\n***\r\nПожарникари са евакуирали десетки апартаменти през нощта, след като пожар избухва в кафенето на първи етаж на сграда в централните части на Амстердам. Няколко души са пострадали при вдишване на пушек, пише  Netherlands Times.\r\nСпешните служби са били извикани малко след 20:00 часа местно време в сряда (21:00 часа българско време). На пожарната команда са ѝ били необходими няколко часа за потушаване на огъня, защото пожарът се е разпространил и към съседните сгради. \r\n***\r\nНа унгарския граничен пункт „Рьоске“ на границата със Сърбия, при опит да навлязат незаконно в страната в камион с българска регистрация, са задържани трима афганистански мигранти, пише местното издание  Délmagyarország\r\nНа 24  януари полицейските служители откриват мигрантите, които по време на разпита са съобщили, че са от Афганистан, но не са успели да потвърдят с документ самоличността си или легитимността на престоя им в Унгария. \r\nПолицейските служители, в съответствие с действащото унгарско законодателство, са изпратили  нелегалните мигранти до временен център за задържане. \r\n***\r\n Германската социалдемократическа партия (ГСДП) се събира в четвъртък за вътрешни консултации преди началото на преговорите за съставяне на нова голяма коалиция със Съюза (ХДС/ХСС), съобщава националният ежедневник Die Frankfurter Allgemeine Zeitung. Очаква се срещата между партийното ръководство да започне в 11 часа местно време. Изявления пред журналисти след срещата не са планирани.\r\nСъюзът (ХДС/ХСС) проведе консултациите си по-рано тази седмица. Лидерите на двете партии от политическия блок – Ангела Меркел (ХДС) и Хорст Зеехофер (ХСС) проведоха среща с председателя на германските социалдемократи Мартин Шулц в понеделник, само ден след ключовия конгрес на ГСДП в Бон, на който бе дадена „зелена светлина“ за коалиционните преговори. Очаква се те да започнат в петък. След приключването им ГСДП възнамерява да представи окончателното споразумение за гласуване от 440-те хиляди членове на партията. От резултатите от вота зависи дали политическата сила, водена от Мартин Шулц, ще взезе в новото федерално правителство. \r\n***\r\nИталианският министър-председател Паоло Джентилони заяви, че неговата лявоцентристка Демократическа партия няма да сключва „голяма коалиция“ с десноцентристкия съюз на Силвио Берлускони след парламентарните избори през март, пише  The Local.\r\n„Отговорът е не“, отговори Джентилони на журналистически въпрос дали неговата партия обмисля да сключи „голяма коалиция“ с десницата. Той допълни, че се надява левицата да спечели мнозинство на изборите на 4 март – възможност, която изглежда все по-далечна според социологическите проучвания, даващи на блока на Берлускони преднина, която, обаче, е отново недостатъчна за самостоятелно управление. \r\n„Смятам, че ще сме основата за възможна коалиция в страната“, заяви Джентилони. „Смятам, че популистката и антиевропейска позиция няма да надделее“, допълни той. \r\nПартньорите на Берлускони – „Северната лига“ и „Братята за Италия“ имат по-десни позиции от неговата „Италия, напред“. Въпреки, че партията на бившия премиер да е най-голямата в съюза, той трудно управлява младшите си партньори. Според Джентилони пукнатините в десницата в бъдеще единствено ще се разширяват. \r\nТой допълни, че политиците са „напълно грешащи и неотговорни да използват миграцията като начин да потушават гнева, страха и разделението“. „Но би било грешка Демократичната партия да подценява доколко този въпрос е важен за гласоподавателите. Трябва да сме внимателни при увеличаването на усилията ни при намаляването на мигрантските потоци“, допълни министър-председателят.\r\n***", "date": "2018.01.25", "title": "Преглед на основните теми в европейския печат (Агенция \"Фокус\")"}
{"url": "http://www.focus-news.net/news/2018/01/25/2481256/ministar-valentin-radev-i-rakovoditelyat-na-federalniya-departament-na-pravosadieto-i-politsiyata-na-shveytsariya-shte-podpishat-sporazumenie-za-politseysko-satrudnichestvo-na-26-yanuari.html", "text": "Министърът на вътрешните работи Валентин Радев и ръководителят на Федералния департамент на правосъдието и полицията на Конфедерация Швейцария Симонета Сомаруга ще подпишат Междуправителствено споразумение за полицейско сътрудничество. Това съобщиха от пресцентъра на МВР.\r\nЦеремонията по подписването на документа ще се състои на 26 януари, петък, от 10.40 часа, в заседателната зала на Министерството на вътрешните работи. Очаква се след събитието двамата ръководители да дадат кратки изявления.", "date": "2018.01.25", "title": "Министър Валентин Радев и ръководителят на Федералния департамент на правосъдието и полицията на Швейцария ще подпишат споразумение за полицейско сътрудничество на 26 януари"}
{"url": "http://www.focus-news.net/news/2018/01/25/2481257/ministar-ekaterina-zaharieva-referendumat-tryabva-da-bade-za-ili-protiv-domashnoto-nasilie-zashtoto-za-tova-stava-vapros-v-istanbulskata-konventsiya.html", "text": "Референдумът трябва да бъде „за“ или „против“ домашното насилие, защото за това става въпрос в Истанбулската конвенция. Това каза пред журналисти в Народното събрание вицепремиерът и външен министър Екатерина Захариева за предложението на БСП за референдум за Истанбулската конвенция след отхвърлянето на вота на недоверие към кабинета „Борисов 3“, предаде репортер на Агенция „Фокус“. „Хубаво е да се направи наистина добър дебат, да се чуят всички гледни точки, не само на неправителствения сектор, но и на жертвите на насилие“, посочи тя. „Изписаха се имена на жени, които са починали и убити заради домашно насилие. Хубаво е да се чуе и гледната точка на тези, по отношение на които се отнася Конвенцията“, заяви Екатерина Захариева. „Хубавото е, че всички се обявяват, че не са поддръжници на домашното насилие. На мен ми се иска да стане ясно в обществото, че точно за това става дума в Конвенцията“, каза още външният министър.\r\nБиляна ИВАНОВА", "date": "2018.01.25", "title": "Министър Екатерина Захариева: Референдумът трябва да бъде „за“ или „против“ домашното насилие, защото за това става въпрос в Истанбулската конвенция"}
{"url": "http://www.focus-news.net/news/2018/01/25/2481258/stara-zagora-do-1500-chasa-dvizhenieto-po-avtomagistrala-trakiya-pri-km-224-v-posoka-sofiya-se-osashtestvyava-v-edna-lenta-poradi-remont-na-mantinela.html", "text": "До 15.00 часа движението по автомагистрала \"Тракия\" при км 224 в посока София се осъществява в една лента, поради ремонт на мантинела. Това съобщиха от пресцентъра на Агенция \"Пътна инфраструктура\". Движението в района се регулира от сигнална и светофарна уредба.", "date": "2018.01.25", "title": "Стара Загора: До 15.00 часа движението по автомагистрала \"Тракия\" при км 224 в посока София се осъществява в една лента, поради ремонт на мантинела"}
{"url": "http://www.focus-news.net/news/2018/01/25/2481259/protothema-spored-direktora-na-mvf-pensiite-v-gartsiya-sa-tvarde-visoki.html", "text": "Директорът на МВФ Кристин Лагард заяви, че пенсиите в Гърция са значително по-високи от средното за ЕС, пише  Protothema.\r\n„Пенсиите са твърде високи и Гърците трябва да се справят с това. Намаляването на съществуващите пенсии е трудна политическа дилема“, заяви Лагард.  „Какво ли е необходимото ограничение за мрежата на социалната сигурност?“, зададе въпрос тя. \r\nДнес тя ще се срещне по време на Световния икономически форум в Давос с гръцкия министър-председател Алексис Ципрас.  Въпросите за пенсиите и дали Фондът е готов да се намеси в спасителната програма на Гърция ще бъдат най-вероятно обсъдени между двамата.  Виктор Турмаков", "date": "2018.01.25", "title": "Protothema: Според директора на МВФ пенсиите в Гърция са твърде високи"}
{"url": "http://www.focus-news.net/news/2018/01/25/2481260/vratsa-mitropolit-grigoriy-oglavi-arhiereyska-sveta-liturgiya-za-svoya-imen-den-i-v-proslava-na-nebesniya-si-pokrovitel-sv-grigoriy-bogoslov-v-hram-sv-nikolay-mirlikiyski.html", "text": "На 25 януари Православната Църква чества паметта на св. Григорий Богослов, архиепископ Константинополски. По този повод архиерейска света литургия за своя имен ден и в прослава на небесния си покровител, в митрополитския храм „Св. Николай Мирликийски“ в град Враца, оглави Врачанският митрополит Григорий, наместник на овдовелия Видински престол, предаде репортер на Агенция \"Фокус\". \r\nИмен ден празнува и Негово високопреосвещенство Великотърновският митрополит Григорий. \r\nНикола ПЕТКОВ", "date": "2018.01.25", "title": "Враца: Митрополит Григорий оглави архиерейска света литургия за своя имен ден и в прослава на небесния си покровител св. Григорий Богослов в храм „Св. Николай Мирликийски“"}
{"url": "http://www.focus-news.net/news/2018/01/25/2481261/mvr-na-balgaro-gratskata-granitsa-trafikat-e-normalen-na-vsichki-kontrolno-propuskatelni-punktove.html", "text": "На българо-гръцката граница трафикът е нормален на всички контролно-пропускателни пунктове. Това съобщи за Радио „Фокус“ – Пирин дежурен служител в МВР. \r\nЛора КАЛЧЕВА", "date": "2018.01.25", "title": "МВР: На българо-гръцката граница трафикът е нормален на всички контролно-пропускателни пунктове"}
{"url": "http://www.focus-news.net/news/2018/01/25/2481262/ministar-nikolina-angelkova-provede-rabotna-sreshta-s-peter-lohbiyler-direktor-na-publichni-deynosti-kam-bookingcom.html", "text": "Министърът на туризма Николина Ангелкова проведе работна среща с Петер Лохбийлер, директор на „Публични дейности“ към booking.com, която се състоя в рамките на Световния икономически форум в швейцарския град Давос. Това съобщиха от пресцентъра на министерството. Сред основните теми на разговора бяха възможностите за инвестиции в България. Министър Ангелкова представи на събеседника си изгодните условия за вложения в сектор туризъм, които страната ни предлага. Важно предимство на България в тази сфера е ниският данък. Туризмът има и важен принос за икономиката, коментира министърът. И посочи, че приходите в сектора за 11-те месеца на 2017 г. са 6,6 млрд. лв., като делът на отрасъла в БВП е близо 13%. \r\nМинистър Ангелкова и Лохбийлер коментираха и възможностите за бъдещи общи инициативи. Тя акцентира, че министерството работи последователно за рекламирането на страната като целогодишна дестинация и утвърждаването й като място за посещения в четири сезона. \r\nДоговорихме се взаимно да си предоставяме информация за нелоялна конкуренция. Освен това Министерството на туризма ще проверява дали всички места за настаняване, които са в Booking , са регистрирани по Закона за туризма, каза министър Ангелкова.\r\n10 000 са местата за настаняване от България в мрежата на Booking. Сайтът помага на бизнеса да предлага продуктите си, а на потребителите да търсят и избират лесно къде да отседнат, разчитайки на винаги коректна информация, заяви министърът. И допълни, че това улеснява хората да опознават света, на бизнеса да подобрява продукта си, а на нас да рекламираме България като конкурентна и интересна дестинация.\r\nЛохбийлер изказа надежда, че в бъдеще може да се коментират съвместни проекти, които да стимулират развитието на сектор туризма и да повишат разпознаваемостта на България като дестинация, предлагаща висококачествен туристически продукт.", "date": "2018.01.25", "title": "Министър Николина Ангелкова проведе работна среща с Петер Лохбийлер, директор на „Публични дейности“ към booking.com"}
{"url": "http://www.focus-news.net/news/2018/01/25/2481263/ministar-ekaterina-zaharieva-zadavam-vaprosa-zashto-da-ne-ratifitsirame-istanbulskata-konventsiya-kato-shte-prepishem-tekstovete-y-v-zakonite.html", "text": "Бих задала въпроса защо като ще препишем текстовете на Конвенцията в законите да не я ратифицираме. Това каза пред журналисти в Народното събрание външният министър Екатерина Захариева за предложението на БСП за референдум за Истанбулската конвенция след отхвърлянето на вота на недоверие към кабинета „Борисов 3“, предаде репортер на Агенция „Фокус“. „Няма пречка да се изменят законите, в Министерство на правосъдието, което е вносител на Конвенцията, има работна група“, коментира тя. „Нищо няма да стане, ако Конвенцията не бъде ратифицирана. За съжаление, ще покажем, че когато отиваме в политическите си семейства в Брюксел говорим едно, а за лична употреба тук правим друго“, посочи Екатерина Захариева. „Изместваме дебата вместо да обясним за какво наистина става въпрос в Конвенцията и тогава хората да могат информирано, адекватно, въз основа на реалните текстове да вземат решение искат или не искат“, заяви външният министър. \r\nБиляна ИВАНОВА", "date": "2018.01.25", "title": "Министър Екатерина Захариева: Задавам въпроса защо да не ратифицираме Истанбулската конвенция, като ще препишем текстовете й в законите"}
{"url": "http://www.focus-news.net/news/2018/01/25/2481264/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Навсякъде пътните настилки са мокри, на места - заледени, но сa почистени и опесъчени. В региона няма затворени пътища. Проходът Предела е отворен за преминаването на всички видове моторни превозни средства. Не са регистрирани тежки пътни инциденти, които да са довели до затрудняване на движението по пътищата. \r\nКъм момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Трафикът по основните пътни направление – автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен.\r\nЛора КАЛЧЕВА", "date": "2018.01.25", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/25/2481265/cyprus-mail-dobrovoltsi-ot-nepriznatata-severnokiparska-turska-republika-shte-pomagat-na-turskite-sili-v-afrin.html", "text": "Петдесетина доброволци от непризнатата Севернокипърска турска република ще участват в операция „Маслинова клонка“ на турската армия в сирийския регион Африн, пише  Cyprus Mail.\r\nСпоред доклади на медиите от северната част на острова „50 членове на асоциация, поддържаща идеите на Рауф Денкташ (президент на признатата единствено от Турция Севернокипърска турска република от 1976 до 2005 година) са се записали доброволци да се бият в операция „Маслинова клонка“ на Турция“. Водачът на асоциацията Латиф Акчия заяви, че решението му е необходимо, защото „националните интереси не могат да бъдат подкрепяни единствено с думи“. \r\nТурското решение да се справи с кюрдските „Отряди на народната самоотбрана“ в Африн предизвика реакции след като местният турскоезичен вестник „Африка“ публикува статия, сравняваща операцията в Сирия с окупирането на северната част на острова. Това предизвика протести в началото на седмицата, след които прозорците на редакцията бяха разбити. \r\nПрезидентът на непризнатата Севернокипърска турска република Мустафа Акънджъ заяви, че насилието е неприемливо и нарече протестиращите „провокатори, които искат да ни разделят“.  Виктор Турмаков", "date": "2018.01.25", "title": "Cyprus Mail: Доброволци от непризнатата Севернокипърска турска република ще помагат на турските сили в Африн"}
{"url": "http://www.focus-news.net/news/2018/01/25/2481266/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП – „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския граничен пункт. Потокът от автомобили към този час на деня е слаб, преминаването се извършва нормално. Пътят от и за пункта е проходим при зимни условия.\r\nВенцеслав ИЛЧЕВ", "date": "2018.01.25", "title": "Кюстендил: Трафикът на ГКПП – „Гюешево” е с нормална интензивност"}
{"url": "http://www.focus-news.net/news/2018/01/25/2481267/veliko-tarnovo-kashta-e-goryala-v-selo-yantra-postradali-nyama.html", "text": "Къща горя тази нощ в село Янтра, община Горна Оряховица, пострадали няма. Сигнал за инцидента е получен на тел. 112 малко преди полунощ, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“-Велико Търново. Имотът се намира на ул. „Георги Измирлиев“. Огънят е унищожил част от сградата и покрива й, както и домашно имущество. Причината за пожара е неправилно използване на отоплителни уреди. Огънят е загасен от екип пожарникари от Районната служба в Горна Оряховица.\r\nЛуиза ТРАНЧЕВА", "date": "2018.01.25", "title": "Велико Търново: Къща е горяла в село Янтра, пострадали няма"}
{"url": "http://www.focus-news.net/news/2018/01/25/2481268/intenziven-e-trafikat-prez-granichnite-punktove-kapitan-andreevo-i-dunav-most-ruse-obzor.html", "text": "По данни на ГД \"Гранична полиция\" в сутрешните часове трафикът на българо-турската граница при ГКПП \"Капитан Андреево и на българо-румънската граница при ГКПП \"Дунав мост-Русе\" е интензивен на изход за товарни автомобили. Трафикът на ГКПП – „Гюешево” е с нормална интензивност, съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е слаб, преминаването се извършва нормално. Пътят от и за граничния пункт е проходим при зимни условия. На българо-гръцката граница трафикът е нормален на всички контролно-пропускателни пунктове, информира за Радио „Фокус“ – Пирин дежурен служител в МВР. По информация от „Гранична полиция“ на всички останали ГКПП-та движението се осъществява нормално.", "date": "2018.01.25", "title": "Интензивен е трафикът през граничните пунктове „Капитан Андреево“ и „Дунав мост-Русе“ (ОБЗОР)"}
{"url": "http://www.focus-news.net/news/2018/01/25/2481269/afp-dvama-dushi-sa-zaginali-pri-derayliraneto-na-vlaka-v-severna-italiya.html", "text": "Най-малко двама души са загинали, а други десет са сериозно пострадали, след като регионален влак дерайлира край северния италиански град Милано, предава  AFP.\r\n„Около 100 души са претърпели леки наранявания“, съобщи Кристина Корбета, служител от местните спешни служби. Причините за инцидента все още не са ясни.  Виктор Турмаков", "date": "2018.01.25", "title": "AFP: Двама души са загинали при дерайлирането на влака в Северна Италия"}
{"url": "http://www.focus-news.net/news/2018/01/25/2481270/silistra-1141-sa-sredno-otsastvashtite-po-bolest-uchenitsi-v-oblastta.html", "text": "11,41% са средно отсъстващите по болест ученици в област Силистра. Това съобщи за Радио „Фокус“-Шумен Габриела Миткова, началник на Регионалното управление на образованието. Отчетен е малко нарастване в броя на отсъстващите спрямо вчера, когато те бяха 10,81 %. Във всички училища в се осъществяват нормални занятия.\r\nИвелина ИВАНОВА", "date": "2018.01.25", "title": "Силистра: 11,41% са средно отсъстващите по болест ученици в областта"}
{"url": "http://www.focus-news.net/news/2018/01/25/2481271/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие: „С молитви срещу  Истанбулската конвенция“. Специални     молитви против    ратифицирането на  Истанбулската  конвенция се отслужват от вчера във  всички  православни църкви  в  Пазарджишко. Молебените са  наречени „усърдни„ защото  всяка молитва  би  трябвало  да  е изречена  с  усърдие,  особено  когато  се  отнася  за толкова важен за опазване на   моралните   ни   устои въпрос. В  Библията  е  казано,  че голяма  сила  има  усърдна молитва на праведник, обяснява свещеник пред изданието.\r\n„Земеделци се вдигат на протест на 1 февруари“, ни информира изданието. Поредният  протест  на земеделците  срещу    чл.114а от Кодекса на труда, който  регламентира  еднодневните  трудови  договори, е насрочен за  1 февруари от 14.00 ч., съобщи Стоян   Кузев,   кмет   на Юнаците  и  неформален лидер    на    недоволните фермери. В  Пазарджик  митингът  ще  бъде  на  „Тортата“ в познатия мирен формат. Очакват се десетки участници от цялата област. Ще бъдат  прочетени  исканията на земеделците, както и техните  предложения  за промяна.  Подобни  прояви ще се проведат по едно и  също  време  в  различни градове в страната.\r\n„Tърсят 92 работници за шивашкия цех“, научаваме от трета страница на вестника. Работодателите от   община   Велинград  са  заявили  в  Бюрото по   труда   общо 149    вакантни    работни места. И   понеже сме  в  разгара  на  зимния сезон, в хотелиеро-ресторантьорския  бизнес  има доста  свободни  позиции. Собствениците търсят 13 готвачи,   също   толкова сервитьори и 2 камериерки.  Хотелиерите  от  години  страдат от недостиг на работна  ръка.  Първо  се  опитаха  да  закърпят  положението  с  внос  на  работници  от  Украйна  и  Молдова,  но  се  оказа,  че  езиковата  бариера  се  преодолява   трудно.   Затова   в бранша се преориентираха  към  сърби  и  македонци,  в  разговор  с  които българите   се   чувстват по-малко объркани в превода. И въпреки това квалифицираният  персонал не  достига.", "date": "2018.01.25", "title": "Преглед на основните теми в пазарджишкия печат"}
{"url": "http://www.focus-news.net/news/2018/01/25/2481272/reuters-tereza-mey-shte-poseti-kitay-na-31-yanuari.html", "text": "Китайското външно министерство съобщи, че британският министър-председател Тереза Мей ще бъде на официално посещение в страната между 31 януари и 2 февруари, предава  Reuters.\r\nПрессекретарят на  министерството Хуа Чунин потвърди, че посещението ще бъде осъществено. Китай е една от страните, с които Великобритания се надява да сключи споразумение за свободна търговия, след като излезе от ЕС. Лондон и Пекин разчитат Брекзит да не повлияе на двустранните отношения.  Виктор Турмаков", "date": "2018.01.25", "title": "Reuters: Тереза Мей ще посети Китай на 31 януари"}
{"url": "http://www.focus-news.net/news/2018/01/25/2481273/sport-halep-na-final-sreshtu-vozhnyatski-v-melbarn.html", "text": "Анджелик Кербер и Симона Халеп бяха непобедени през сезона, преди полуфинала на Откритото първенство на Австралия. Мачът, който изиграха, бе достоен за финал и ще бъде запомнен като една от класиките в спорта. Световната № 1 Симона Халеп спечели след три сета 6:3, 4:6, 9:7.\r\nВ двубой за титлата, тя излиза на корта срещу Каролине Вожняцки, която по-рано днес надви белгийката Елизе Мертенс с 6:3, 7:6. Венцислав Драгоманов", "date": "2018.01.25", "title": "Спорт: Халеп на финал срещу Вожняцки в Мелбърн"}
{"url": "http://www.focus-news.net/news/2018/01/25/2481274/georgi-markov-gerb-vchera-na-komisiya-glasuvah-protiv-v-balgariya-da-se-vavede-ponyatieto-sotsialen-pol-mozhe-da-sme-nay-bednite-no-ne-sme-idioti.html", "text": "Вчера на комисия гласувах „против“ в България да се въведе понятието социален пол – може да сме най-бедните, но не сме дебили. Това каза пред журналисти народният представител от ПГ на ГЕРБ Георги Марков във връзка с Истанбулската конвенция, за която е гласувал \"против\" на Комисията по въпросите на децата, младежта и спорта, предаде репортер на Агенция „Фокус“. \"Вчера гласувах в комисията „против“ това, че в България се въвежда понятието социален пол. Нямаме нужда да ни казват какво е пол, всички знаем какво е. Не сме дебили. Може да сме най-бедни, но не сме идиоти“, заяви Марков. Според него България е в челните редици за борба с домашното насилие и въобще с насилието. „В някои от развитите демокрации има такова насилие, което Конвенцията не можа да предотврати“, заяви депутатът от ГЕРБ. \r\nДеница КИТАНОВА", "date": "2018.01.25", "title": "Георги Марков, ГЕРБ: Вчера на комисия гласувах „против“  в България да се въведе понятието социален пол – може да сме най-бедните, но не сме идиоти"}
{"url": "http://www.focus-news.net/news/2018/01/25/2481275/blagoevgrad-dvama-dushi-sa-zadarzhani-za-poboy-nad-33-godishen-mazh-v-rayona-na-piteyno-zavedenie-v-s-gorno-draglishte.html", "text": "В Районно управление на МВР-Разлог е получен сигнал за това, че около 00.30 часа на 24 януари 2018 г. в района на питейно заведение в с. Горно Драглище, община Разлог, е нанесен побой на 33-годишен мъж от с. Горно Драглище. Това съобщиха от ОДМВР-Благоевград. Със заповед за задържане до 24 часа са задържани: Б. В. /28 г./ и А. П./30 г./, и двамата от с. Горно Драглище. По случая е образувано досъдебно производство. Работата продължава.", "date": "2018.01.25", "title": "Благоевград: Двама души са задържани за побой над 33-годишен мъж в района на питейно заведение в с. Горно Драглище"}
{"url": "http://www.focus-news.net/news/2018/01/25/2481276/sofiya-lek-avtomobil-se-e-obarnal-na-avtomagistrala-trakiya-pri-razklona-za-selo-ravno-pole-v-posoka-stolitsata.html", "text": "Лек автомобил се е обърнал на автомагистрала „Тракия“ при разклона за село Равно поле, в посока София, предаде репортер на Агенция „Фокус“. На място има екипи на пожарната и полицията.", "date": "2018.01.25", "title": "София: Лек автомобил се е обърнал на автомагистрала „Тракия“ при разклона за село Равно поле, в посока столицата"}
{"url": "http://www.focus-news.net/news/2018/01/25/2481277/total-croatia-news-harvatiya-e-sred-chelnite-strani-v-es-po-rast-na-turisticheskiya-sektor.html", "text": "Хърватия, Латвия и Словения са отбелязали значителен ръст на хотелските нощувки през 2017 г., според данните на Евростат, цитирани от   Total Croatia News.\r\nПрез 2017 г. броят на нощувките в хотелите в ЕС е достигнал до 3,2 милиарда, което е ръст от 5,1% в сравнение с 2016 г. Хърватия е отбелязала през 2017 г. 86,1 млн. нощувки, от които 80,2 са били на чуждестранни туристи, с което бележи ръст от 10,6% за една година.  В Словения ръстът е 11,3%. \r\nПочти всяка страна от ЕС е отбелязала ръст на туристическите нощувки с изключение на Люксембург, където има спад от 0,6% или 15 хил. нощувки за периода.  Виктор Турмаков", "date": "2018.01.25", "title": "Total Croatia News: Хърватия е сред челните страни в ЕС по ръст на туристическия сектор"}
{"url": "http://www.focus-news.net/news/2018/01/25/2481278/pernik-folkloren-ansambal-graovo-shte-postavi-finala-na-mezhdunarodniya-maskaraden-festival-sas-spektakala-do-novi-sreshti-surva.html", "text": "Над 100 танцьори на Фолклорен ансамбъл „Граово” ще се качат на сцената на площад „Кракра”, които след трите дни на 27-то издание на Международния маскараден фестивал ще поставят финала със спектакъла „До нови срещи, Сурва”. Събитието ще бъде на 28 януари с начален час 18 часа. Това съобщиха от Община Перник.\r\nТанцьорите, певците и музикантите с главен художествен ръководител Александър Нецов ще извият кръшни хора и ще огласят с песните си целия град. Перничани и гости на града ще могат да се насладят и да се присъединят към невероятните фолклорни изпълнения от Граовско.\r\nИсторията на ФА „Граово” започва в далечната 1953 година, когато се пуска в експлоатация първия металургичен завод в България. Група млади ентусиасти, обединени от любовта към българските песен и танц решават да създадат свой състав, в който да пеят и танцуват. Така се поставя началото и продължава до днес.", "date": "2018.01.25", "title": "Перник: Фолклорен ансамбъл „Граово” ще постави финала на Международния маскараден фестивал със спектакъла „До нови срещи, Сурва”"}
{"url": "http://www.focus-news.net/news/2018/01/25/2481279/sofiya-ima-postradali-pri-katastrofata-kray-novi-han-na-am-trakiya.html", "text": "Има пострадали при катастрофата край Нови хан на АМ „Тракия“ в посока София. Това съобщиха за Агенция „Фокус“ от пресцентъра на МВР. Катастрофата е станала към 10.00 часа. лек автомобил „Мерцедес“ е излязъл от пътното платно и се е ударил в дърво. От МВР уточниха, че по първоначална информация има пострадали, най-вероятно трима души, но няма загинали.", "date": "2018.01.25", "title": "София: Има пострадали при катастрофата край Нови хан на АМ „Тракия“"}
{"url": "http://www.focus-news.net/news/2018/01/25/2481280/blagoevgrad-uchilishtnite-zanyatiya-v-obshtinata-sa-vazstanoveni-gripnata-epidemiya-ostava-v-sila-do-namalyavane-broya-na-zabolelite.html", "text": "Училищните занятия в община Благоевград са възстановени. Това каза за Радио „Фокус“ – Пирин д-р Веселка Мончева, директор на дирекция „Надзор на заразните болести“ към Регионална здравна инспекция – Благоевград. Тя добави, че обявената грипна епидемия ще остане в сила, докато не намалеят нивата на заболелите от грип и остри респираторни заболявания в община Благоевград.  Д-р Мончева допълни, че  в останалата част от областта няма индикации, че някъде ще се наложи обявяване на грипна епидемия.\"Фокус\" припомня: От 22 януари в община Благоевград бе обявена грипна епидемия, тъй като заболеваемостта достигна 381 болни на 10 000 жители.\r\nЛора КАЛЧЕВА", "date": "2018.01.25", "title": "Благоевград: Училищните занятия в общината са възстановени, грипната епидемия остава в сила до намаляване броя на заболелите"}
{"url": "http://www.focus-news.net/news/2018/01/25/2481281/kaloyan-pargov-bsp-sofiya-dnes-za-poreden-pat-shte-pokazhem-v-tazi-zala-koy-e-upravlyavasht-i-koy-opozitsiya.html", "text": "Днес за пореден път ще покажем в тази зала кой е управляващ и кой опозиция. Това каза общинският съветник от БСП и лидер на градската структура на партията Калоян Паргов по време на заседанието на Столичния общински съвет, предаде репортер на Агенция „Фокус“. „Нека да си пожелаем да е успешна годината и да сме живи и здрави, европредседателството да донесе и на София нещо повече. По отношение на предстоящата година много се радвам на такива заявки, защото днес за пореден път ще покажем в тази зала кой е управляващ и кой опозиция. Виждам, че има разместване на пластовете, така че след малко всеки ще направи своята ясна и политическа заявка какъв е той в Общинския съвет“, заяви Калоян Паргов. \r\nЛюба АЛЕКСИЕВА", "date": "2018.01.25", "title": "Калоян Паргов, БСП-София: Днес за пореден път ще покажем в тази зала кой е управляващ и кой опозиция"}
{"url": "http://www.focus-news.net/news/2018/01/25/2481282/dobrich-obshtinskiyat-savet-shte-razgleda-stanovishte-za-oproshtavane-na-darzhavni-vzemaniya-na-vodosnabdyavane-i-kanalizatsiya-dobrich-ad.html", "text": "На януарската си сесия, която ще се проведе на 30 януари, Общинският съвет (ОбС) на Добрич ще разгледа предложение за приемане на становище за опрощаване на дължими държавни вземания на „Водоснабдяване и канализация Добрич“ АД, предаде кореспондентът на Радио „Фокус” – Варна. От Администрацията на президента на Република България в Общинския съвет е постъпила преписка, образувана по искане  на директора на „Водоснабдяване и канализация Добрич“ АД, с която е заявено желание за опрощаване на данъчни задължения и осигуровки от дейността на дружеството. В молбата си до президента на Република България изпълнителният директор на „В и К Добрич“ АД иска опрощаване на дължими вземания във връзка с осъществяване на дейността си в размер на 7 101 551 лв. Основните мотиви за исканото опрощаване на дължимите вземания са тежкото финансово и икономическо състояние на дружеството. В изложението от молбата се чете, че  ВиК- Добрич се намира в безизходица и не може да намери изход от тежката финансова криза, в която  се намира. Молят за опрощаване на публичните задължения на дружеството към всички описани взискатели, а в случай, че не се опростят всички задължения, то молят за опрощаване на задълженията към Басейнова Дирекция „Черноморски район“ –Варна и Басейнова Дирекция „Дунавски район“ – Плевен. Сред останалите взискатели са Комисия за енергийно и водно регулиране – София, Агенция за държавна финансова инспекция – София, Регионална инспекция по околната среда и водите – Варна. В свое становище НАП ТД Варна съобщават, че всички публични задължения на дружеството към 3 ноември 2017 г. са в размер на 9 294 699 лв., от които главница 5831118 лв. и лихва 3463581 лв. Предстои другата седмица ОбС на Добрич да даде отрицателно или положително становище относно опрощаване на дължими държавни вземания, съгласно молбата на „Водоснабдяване и канализация Добрич“ АД до президента на Република България. Докладната записка е внесена от председателя на Общинския съвет Иво Пенчев.\r\nЖулиета НИКОЛОВА", "date": "2018.01.25", "title": "Добрич: Общинският съвет ще разгледа становище за опрощаване на държавни вземания на „Водоснабдяване и канализация Добрич“ АД"}
{"url": "http://www.focus-news.net/news/2018/01/25/2481283/hurriyet-turskiyat-ministar-na-vaprosite-svarzani-s-es-shte-provede-pregovori-s-visokopostaveni-evropeyski-sluzhiteli.html", "text": "Турският министър на въпросите, свързани с ЕС, Омер Челик ще замине на 25 януари в Брюксел, за да проведе срещи с вицепредседателя на ЕК Франс Тимерманс и с върховния представител на Европейския съюз по въпросите на външните работи и политиката на сигурност Федерика Могерини, по време на които ще обсъди отношенията между ЕС и Турция, пише  Hurriyet.\r\nТурция се кандидатира за членство в ЕС през 1987 г. и преговорите за присъединяване започнаха през 2005 г. Въпреки това преговорите са забавени заради съпротивата на Кипър, и възраженията на Германия и Франция. За да получи членство Турция трябва успешно да приключи преговорите по 35 глави, които изискват реформи и приемане на европейските стандарти.  Виктор Турмаков", "date": "2018.01.25", "title": "Hurriyet: Турският министър на въпросите, свързани с ЕС, ще проведе преговори с високопоставени европейски служители"}
{"url": "http://www.focus-news.net/news/2018/01/25/2481284/preskonferentsiya-na-folker-tyurk-pomoshtnik-varhoven-komisar-po-zakrilata-kam-varhovniya-komisariat-na-oon-za-bezhantsite-shte-se-provede-v-ndk.html", "text": "Фолкер Тюрк, помощник върховен комисар по закрилата към Върховния комисариат на ООН за бежанците, ще участва в работен обяд на министрите на вътрешните работи на държавите от Европейския съюз в рамките на неформалната им среща в София. Това съобщиха от пресцентъра на Министерство за Българското председателство на Съвета на ЕС 2018. Фолкер Тюрк ще ги информира за хода на работата за приемането на глобален механизъм за споделяне на отговорностите в защитата на бежанците. \r\nФолкер Тюрк ще даде пресконференция за акредитираните за срещата български и чуждестранни журналисти от 11,30 часа в зала № 6 на НДК в София.", "date": "2018.01.25", "title": "Пресконференция на Фолкер Тюрк, помощник върховен комисар по закрилата към Върховния комисариат на ООН за бежанците, ще се проведе в НДК"}
{"url": "http://www.focus-news.net/news/2018/01/25/2481285/pg-na-gerb-otlaga-glasuvaneto-na-istanbulskata-konventsiya.html", "text": "ПГ на ГЕРБ отлага процедурата по ратификация на Истанбулската конвенция, за да се даде възможност за по-задълбочени дебати, предаде репортер на Агенция „Фокус“. \r\nБиляна ИВАНОВА\r\nОчаквайте подробности", "date": "2018.01.25", "title": "ПГ на ГЕРБ отлага гласуването на Истанбулската конвенция"}
{"url": "http://www.focus-news.net/news/2018/01/25/2481286/nay-golyamata-reforma-v-oblastta-na-zashtita-na-lichnite-danni-shte-bade-obsadena-na-konferentsiya-na-29-yanuari-v-ndk.html", "text": "ай-голямата реформа в областта на защита на личните данни ще бъде обсъдена на експертна конференция на тема: „GDPR София“, която ще се проведе в НДК на 29 януари (понеделник). Това съобщиха от пресцентъра на Министерство за Българското председателство на Съвета на ЕС 2018. \r\nДискусията по повод влизането в сила на Общият регламент за защита на личните данни - General Data Protection Regulation (GDPR) се провежда под патронажа на Министерството за Българското председателство на Съвета на ЕС и  организирана от Дигитална Национална Коалиция.\r\nРегламентът влиза в действие през май 2018 година по време на Българското председателство и ще стане задължителен за всеки бизнес, опериращ с лични данни. Той ще наложи съществена промяна в работата на фирми и организации, които оперират с личните данни на европейски граждани – от спазването на редица разпоредби до определянето на значителни санкции за нарушителите.\r\nGDPR е най-важната промяна в регулирането на неприкосновеността на личните данни от 20 години насам.\r\nФорумът ще открият министърът за Българското председателство на Съвета на ЕС Лиляна Павлова и министърът на транспорта, информационните технологии и съобщенията Ивайло Московски и\r\nВенцислав Караджов, председател на Комисията за защита на личните данни. Участие в събитието ще вземат представители на европейските и националните регулаторни органи, експерти в областта за защита на личните данни от правна и техническа страна, представители на бизнеса и правителството. \r\nПовече информация за събитието е публикувана в интернет в сайта: https://www.digitalalliance.bg/gdpr", "date": "2018.01.25", "title": "Най-голямата реформа в областта на защита на личните данни ще бъде обсъдена на конференция на 29 януари в НДК"}
{"url": "http://www.focus-news.net/news/2018/01/25/2481287/blagoevgrad-kmetat-na-bansko-se-sreshtna-s-predstaviteli-na-turskata-obshtina-nyulyufer.html", "text": "Кметът на Банско Георги Икономов се срещна с представители на турската община Нюлюфер, намираща се в обхвата на град Бурса. Това съобщиха от пресцентъра на Община Банско. Със заместник-кмета Наджи Кале, почетния консул на България в Бурса – Хаяти Коркмаз, общинските съветници и членове на УС на сдружението „Ардинци”, градоначалникът разговаря за възможностите за сближаване между двата града. Освен че е един от най-големите градове в Турция, в Бурса се намира голяма българска диаспора. Коментирани са също основния проблем на Банско – струпването на огромни опашки на кабинковия лифт, от който и те самите като гости на града страдат. Според турските гости проблемът с чакането на лифта ще се задълбочи и ще доведе до отлив на туристи.\r\nВ края на срещата турските общинари споделиха съпричастността си и подкрепата си за изграждането на втори лифт в ски зона Банско, както и надежда за неговото бързо изграждане.", "date": "2018.01.25", "title": "Благоевград: Кметът на Банско се срещна с представители на турската община Нюлюфер"}
{"url": "http://www.focus-news.net/news/2018/01/25/2481288/reuters-balgarskoto-pravitelstvo-izdarzha-vot-na-nedoverie.html", "text": "Българското правителство издържа след вот на недоверие в парламента, предложен от опозиционната Българска социалистическа партия, която смята, че няма прогрес в борбата срещу широкоразпространената в страната корупция, предава  Reuters.\r\n103 депутати от 240-местния парламент гласуваха в полза на предложението за сваляне на дясноцентристкото правителство, водено от министър-председателя Бойко Борисов, докато 131 се обявиха против. Вотът на недоверие бе отхвърлен лесно от управляващата партия ГЕРБ, която има мнозинство в парламента заедно със своите коалиционни партньори - „Обединените патриоти“. \r\nБългария, която в момента е поела ротационното председателство на ЕС, е сред най-корумпираните страни членки на Съюза според докладите на „Трансперънси интърнешънъл“. \r\nСоциалистите обвиняват правителството, че не прави нищо по въпроса за осъждането на високопоставените служители, уличени в корупция и че е приело закон срещу корупцията, за който смятат, че няма да постигне необходимите резултати.  Виктор Турмаков", "date": "2018.01.25", "title": "Reuters: Българското правителство издържа вот на недоверие"}
{"url": "http://www.focus-news.net/news/2018/01/25/2481289/kmetat-na-sofiya-yordanka-fandakova-byudzhetat-na-sofiya-za-2018-g-e-nad-15-mlrd-lv-i-e-dokazatelstvo-za-dobroto-finansovo-sastoyanie-na-obshtinata.html", "text": "Бюджетът на София за 2018 г. е над 1,5 млрд. лв. и е доказателство за доброто финансово състояние на общината. Това каза кметът на София Йорданка Фандъкова по време на заседанието на Столичния общински съвет, предаде репортер на Агенция „Фокус“. „Преди около месец в края на 2017 г. представихме пред СОС проекта за бюджета през 2018 г. След това се проведе и публично обществено обсъждане. Имаше достатъчно време за предложения и дискусии. Благодаря на всички колеги за това, че работиха активно за навременното изготвяне на проекта за бюджет. Подготви се един добър проект на бюджет. Днес обсъждаме проекта за бюджета на София за 2018 г. в размер на 1,5 млрд. лв., което е с 220 млн. лв. повече в сравнение с този за 2017 г. Бюджетът е едно от най-красноречивите доказателства за доброто финансово състояние на общината и общинската икономика“, заяви Фандъкова. По думите ѝ постоянният ръст, освен на усилената работа на администрацията, се дължи и на доверието от страна на гражданите и на ЕК. „Част от средствата са именно безвъзмездни европейски средства. От 2012 г. до 2017 г. имаме осигурени 184 млн. лв. повече. 661 млн. лв. са собствените приходи на СО за 2017 г. Повишихме средствата за поддържане и изграждане на уличната инфраструктура с 58 млн. лв., за образование с 18 млн. лв., за здравеопазване – 4,8 млн. лв. и за социални дейности с 4 млн. лв. Това е промяна, станала в рамките на един месец. Основните ни приоритети остават транспорт и транспортна инфраструктура, образование, енергийна ефективност и по-чиста околна среда и въздух“, допълни кметът на столицата. Според Фандъкова София е успяла да намали нивата на всички останали основни замърсители през последните години. „Предизвикателството остават фините прахови частици. Факт е, че нивата им остават сериозен проблем за нашия град въпреки намаляването на дните с превишавания. Метрото остава водещ екологичен транспорт. Спестяваме 75 000 тона вредни емисии на година“, добави тя и уточни, че през 2018 г. метрото е най-големият приоритет с финансово изражение от над 333 млн. лв. \r\n„Над 124 млн. лв. инвестираме в реконструкция на улици и булеварди. Средствата за квартални улици ще са повече от тези за основни булеварди за първа година“, заяви Фандъкова и добави, че 37 млн. лв. са за инвестиции в квартални улици. „Над 37 млн. лв. сме предвидили за ремонт на трамвайни трасета. Знаковият за годината е цялостната реконструкция на ул. „Граф Игнатиев“ и пл. „Славейков“, допълни тя. Именно с цел по-добър градски транспорт заложихме и сериозно увеличение на средствата. Предвиждаме с 9 млн. лв. да насочим към подобряването на транспорта. Очакваме над 17 млн. лв. повече да се използват за него заедно с ЦГМ. С 11 млн. лв. повишаваме средствата за чистота в столицата. За миене на улици залагаме 4,7 млн. лв., като това е ключова мярка за чистотата на въздуха, когато времето позволява. Продължаваме поддръжката на паркове и градини. Продължаваме със залесяването и озеленяването. Планираме засаждането на над 125 000 дървета по улиците и булевардите на града. Образованието продължава да бъде наш устойчив проект. Над 37 млн. лв. инвестираме в строителството и енергийна ефективност на училища и детски градини. Още близо 14 млн. лв. ще инвестираме в изграждането на детски градини и училища“, каза още Йорданка Фандъкова. \r\nЛюба АЛЕКСИЕВА", "date": "2018.01.25", "title": "Кметът на София Йорданка Фандъкова: Бюджетът на София за 2018 г. е над 1,5 млрд. лв. и е доказателство за доброто финансово състояние на общината"}
{"url": "http://www.focus-news.net/news/2018/01/25/2481290/pg-na-gerb-shte-organizira-obshtestven-debat-za-istanbulskata-konventsiya.html", "text": "Ще направим всичко възможно в тези седмици да проведем допълнителен дебат с академичната общност, с неправителствени организации, с експерти, за да разясним всичко, което е свързано с целите на Истанбулската конвенция и възможностите, които дава. Това каза на брифинг в Народното събрание председателят на ПГ на ГЕРБ и зам.-председател на партията Цветан Цветанов, предаде репортер на Агенция „Фокус“. „Не разбираме защо БСП имат двойно поведение. Преди са призовавали за приемането на Истанбулската конвенция“, коментира той.  „Обществото много сериозно е подведено за всичко, свързано с Истанбулската конвенция“, заяви Цветан Цветанов. „Нуждаем се от повече запознаване и информиране на обществеността за целите й“, изтъкна той. „Не знам дали има днес човек в България, който да не иска да защитим жените и децата от домашното насилие“, каза още Цветан Цветанов.\r\nБиляна ИВАНОВА", "date": "2018.01.25", "title": "ПГ на ГЕРБ ще организира обществен дебат за Истанбулската конвенция"}
{"url": "http://www.focus-news.net/news/2018/01/25/2481291/nad-370-000-klienti-na-chez-elektro-poluchavat-fakturite-si-onlayn-s-izbora-si-klientite-na-druzhestvoto-spestiha-32-miliona-lista-hartiya-i-682-megavatchasa-elektroenergiya.html", "text": "Статистиката показва, че през последните години все по-устойчиво нараства броя на клиентите, които предпочитат да получават сметките си по електронен път. Над 370 000 клиенти на „ЧЕЗ Електро България“ АД вече са оценили удобството, сигурността и екологичните ползи на електронната фактура. През 2017 г. отказалите се от хартиения носител на сметката за електроенергия са над 62 000. Това съобщиха от пресцентъра на „ЧЕЗ Електро България“. Предоставяната от дружеството възможност за електронна фактура позволява на клиентите да намалят използването на хартия с 8 880 000 листа годишно. От въвеждането на услугата през 2011 г. до момента, абониралите се за по-модерния и екологичен електронен вариант на фактура, дадоха своя принос в опазване на околната среда, като с избора си спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им.\r\nОсвен безспорните си екологични ползи, електронната фактура е изключително удобна за клиентите. Те я получават веднага след издаването ѝ и имат достъп до архив на месечните си  сметки за електроенергия. Електронната фактура гарантира сигурна защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия. Бързото и навременно получаване на информацията за месечните задължения,  сигурният достъп до данните по всяко време, осигуряват допълнително спокойствие и комфорт.\r\nЕлектронната фактура е напълно безплатна. Тя може да бъде заявена на корпоративния уебсайт www.cez.bg, в центровете за обслужване на клиенти на „ЧЕЗ Електро България“ АД, на телефон 0700 10 010 или в офисите на Изипей. За целта е необходимо да се предостави клиентски номер, оторизационен код и имейл адрес. След регистрацията клиентите могат да следят документите си както в електронния архив на сайта, така и на посочения от тях имейл адрес.", "date": "2018.01.25", "title": "Над 370 000 клиенти на „ЧЕЗ Електро“ получават фактурите си онлайн, с избора си клиентите на дружеството спестиха 32 милиона листа хартия и 682 мегаватчаса електроенергия"}
{"url": "http://www.focus-news.net/news/2018/01/25/2481292/vratsa-pri-spetsializirana-operatsiya-na-odmvr-sa-otkriti-30-dushi-obyaveni-za-izdirvane.html", "text": "За периода 16-21 януари 2018 г., на територията на ОДМВР-Враца е проведена специализирана полицейска операция с цел: установяване  и задържане на лица, обявени за общодържавно издирване; проверки на автоморги, магазини и складове за части втора употреба; контрол и наблюдение на лицата, представляващи интерес с оглед своевременно предотвратяване, пресичане  и разкриване на престъпления; проверки на лица, водещи скитнически начин на живот; проверки на увеселителни заведения. Това съобщиха от ОДМВР-Враца.\r\nИзвършени са проверки на 153 увеселителни заведения, 118 места за които има данни, че се събират лица приемащи наркотични вещества, 67 автопункта и обекти за продажба на авточасти втора употреба. Извършени са проверки на 939 МПС. Установени са 30 души, обявени за издирване, като между тях няма лица с влезли в сила присъди.  В посочения период да образувани 12 досъдебни производства и 10 бързи производства. Издадени са 118 предупредителни протокола по чл.65 от ЗМВР, задържани са 32 лица. За различни по вид нарушения са издадени 325 акта. \r\n В специализираната операция са участвали 236 полицейски служители.", "date": "2018.01.25", "title": "Враца: При специализирана операция на ОДМВР са открити 30 души, обявени за издирване"}
{"url": "http://www.focus-news.net/news/2018/01/25/2481293/sliven-38-godishen-mazh-ot-nova-zagora-e-zadarzhan-za-poboy-nad-67-godishen-chovek-v-selo-nauchene.html", "text": "38-годишен мъж от град Нова Загора е задържан за причиняване на телесна повреда. На 24 януари, в 12,30 часа, полицейски екип на Районно управление на МВР-Нова Загора се отзовава на сигнал от телефон 112 за пострадал мъж в село Научене при битов скандал. На място полицейските служители установяват, че в частен имот е възникнал конфликт между 38-годишния И.И. и негов 67-годишен гост. Впоследствие И.И. е нанесъл побой на 67-годишния мъж. Пострадалият е откаран в МБАЛ-Сливен и настанен за лечение. И.И. е задържан за 24 часа. По случая е образувано досъдебно производство.", "date": "2018.01.25", "title": "Сливен: 38-годишен мъж от Нова Загора е задържан за побой над 67-годишен човек в село Научене"}
{"url": "http://www.focus-news.net/news/2018/01/25/2481294/ria-novosti-yuzhna-koreya-prizova-rusiya-i-kitay-da-zasilyat-natiska-si-sreshtu-severna-koreya.html", "text": "Южнокорейският външен министър Кан Гьон-хва смята, че Китай и Русия могат да направят повече, за да осигурят съблюдаването на режима на санкциите, наложен от Съвета за сигурност на ООН по отношение на Северна Корея, включително и контролирайки съдовете, провеждащи незаконен превоз на петрол и въглища към изолираната азиатска държава, предава РИА Новости.\r\n„В момента това е задължително според последните резолюции на Съвета за сигурност на ООН: ако имате информация за незаконно претоварване от съд на съд, което е явно нарушение, трябва да го спирате“, заяви министърът. Според нея Русия и Китай като членове на Съвета за сигурност „имат основната отговорност за контрола над съблюдаването на санкциите“.\r\nСеверна Корея през 2017 г. осъществи редица ракетни изстрелвания и шесто поред ядрено изпитание. Съветът за сигурност на ООН на три пъти засили санкциите срещу Пхенян.  Виктор Турмаков", "date": "2018.01.25", "title": "РИА Новости: Южна Корея призова Русия и Китай да засилят натиска си срещу Северна Корея"}
{"url": "http://www.focus-news.net/news/2018/01/25/2481295/desislava-atanasova-gerb-pred-bsp-aktivisti-korneliya-ninova-e-deklarirala-che-partiyata-shte-zastane-zad-istanbulskata-konventsiya.html", "text": "От публикации в медиите и публикации във „Фейсбук“ на БСП активисти разбираме, че софийските социалистки и тези от Смолян, които подкрепят Истанбулската конвенция се срещат с Корнелия Нинова, която декларира, че БСП ще застане зад този документ. Това каза на брифинг в Народното събрание депутатът от ГЕРБ Десислава Атанасова, предаде репортер на Агенция „Фокус“. „Коректното политическо поведение изисква диалог, откритост и прагматичност затова предлагаме по-дългосрочно обсъждане на Истанбулската конвенция“, посочи тя. „Лицемерието, особено в политиката, е изключително вредно“, коментира Десислава Атанасова. „Доста отдавна областните съвети на БСП правят кръгли маси и инициират дебат и не само това - жените социалистки искат от лидера на БСП подкрепа за Истанбулската конвенция“, обясни тя. „Сигурно няма да ви изненадам ако ви кажа, че тази подкрепа е обещана на 11 декември в Пловдив“, заяви Атанасова. „Да внесеш подписи за провеждане на референдум лицемерно ли е или е признак на амнезия, или деменция? Колко зачиташ гласа на народа? Само преди година имаше референдум, уважаеми социалисти - помните ли?“, попита депутатът от ГЕРБ.\r\nБиляна ИВАНОВА", "date": "2018.01.25", "title": "Десислава Атанасова, ГЕРБ: Пред БСП активисти Корнелия Нинова е декларирала, че партията ще застане зад Истанбулската конвенция"}
{"url": "http://www.focus-news.net/news/2018/01/25/2481296/vratsa-76-godishna-zhena-ot-grada-e-stanala-zhertva-na-telefonna-izmama-s-830-dolara-55-evro-i-220-lv.html", "text": "На 24 януари 2018г. в 14:43 часа в Районно управление на МВР-Враца е получено съобщение от 76-годишна жена от град Враца, която съобщила, че е оставила в подлеза до Втора градска поликлиника-Враца, сумата от 830 долара, 55 евро, 220 лв., след като била подведена от телефонно обаждане от непознат мъж, който  я убедил, че ще съдейства на МВР за залавяне на група измамници. Това съобщиха от ОДМВР-Враца. Образувано  е досъдебно производство.", "date": "2018.01.25", "title": "Враца: 76-годишна жена от града е станала жертва на телефонна измама с 830 долара, 55 евро и 220 лв."}
{"url": "http://www.focus-news.net/news/2018/01/25/2481297/volen-siderov-obedineni-patrioti-blagodarim-na-koalitsionnite-si-partnyori-koito-ni-poslushaha-da-otlozhat-spornata-tema-za-istanbulskata-konventsiya.html", "text": "Благодарим на коалиционните си партньори, които ни послушаха да отложат спорната тема за Истанбулската конвенция.  Това каза председателят на ПГ на „Обединени патриоти“ Волен Сидеров по време на брифинг в Народното събрание, предаде репортер на Агенция „Фокус“ . Сидеров припомни, че на предишен брифинг от групата са посъветвали ГЕРБ да оттеглят тази тема, тъй като има по-важни за българите. „Това го приемам като стъпка в повишаването на коалиционната култура\", заяви Сидеров и припомни, че през последните седмици е имало някои търкания между ГЕРБ и „Обединени патриоти“. Според него това е правилното отношение. По думите му явно има натиск от вън, но решението на ГЕРБ правилно. „Нека да има много повече мнения и тогава да се вземе най-правилното решение“, заяви Сидеров. Сидеров подчерта, че патриотите са против насилието над жени и деца.\r\n\"Много е важно как ще бъде формулиран въпросът при един референдум за Истанбулската конвенция. Ако не сме наясно с въпроса, който ще формулираме на референдум, няма логика да обсъждаме дали има, или няма нужда. По принцип сме за пряката демокрация, но в предишните парламенти групата на АТАКА предложи поправки в Закона за референдумите, това да става по по-демократичен начин“, заяви Сидеров. Според него ще има смисъл от подобен референдум, ако бъдат направени тези промени. \r\nЗам.-председателят на групата Искрен Веселинов заяви, че вчера Народното събрание е приело конвенция от 1970 г. за минималната работна заплата. „Мисля, че един подобен срок ще бъде подходящ нашето общество да узрее и за Истанбулската конвенция“, заяви Веселинов. \r\nДепутатът Славчо Атанасов от ПГ на „Обединени патриоти“ коментира, че няма как в тази конвенция да се съгласят с пет от нейните 81 члена. „Пет члена на практика променят цялата й същност“, допълни депутатът.\r\nДеница КИТАНОВА", "date": "2018.01.25", "title": "Волен Сидеров, „Обединени патриоти“: Благодарим на коалиционните си партньори, които ни послушаха да отложат спорната тема за Истанбулската конвенция"}
{"url": "http://www.focus-news.net/news/2018/01/25/2481298/lovech-do-1700-chasa-shofyorite-tryabva-da-se-dvizhat-s-povisheno-vnimanie-po-pat-i-4-s-sopot-paten-vazel-ablanitsa-poradi-remontni-deynosti.html", "text": "До 17.00 часа шофьорите трябва да се движат с повишено внимание по път I-4 с. Сопот - пътен възел Абланица, поради ремонтни дейности. Това съобщиха от пресцентъра на Агенция \"Пътна инфраструктура\".", "date": "2018.01.25", "title": "Ловеч: До 17.00 часа шофьорите трябва да се движат с повишено внимание по път I-4 с. Сопот - пътен възел Абланица, поради ремонтни дейности"}
{"url": "http://www.focus-news.net/news/2018/01/25/2481299/predsedatelyat-na-narodnoto-sabranie-tsveta-karayancheva-shte-prisastva-na-vrachvaneto-na-traditsionnite-godishni-nagradi-sirak-skitnik.html", "text": "Председателят на Народното събрание Цвета Караянчева ще присъства на връчването на традиционните годишни награди \"Сирак Скитник\" за 2017 г. Тържественият концерт-церемония по случай 83-тата годишнина на Българското национално радио ще се състои на 25 януари 2018 г. от 19.00 часа в Първо студио на радиото. Това съобщиха от пресцентъра на Народното събрание.", "date": "2018.01.25", "title": "Председателят на Народното събрание Цвета Караянчева ще присъства на връчването на традиционните годишни награди \"Сирак Скитник\""}
{"url": "http://www.focus-news.net/news/2018/01/25/2481300/tsvetan-tsvetanov-gerb-istanbulskata-konventsiya-tryabva-da-bade-prieta-v-ramkite-na-predsedatelstvoto.html", "text": "В рамките на Българското председателство Истанбулската конвенция трябва да бъде приета. Това каза на брифинг в Народното събрание председателят на ПГ на ГЕРБ и зам.-председател на партията Цветан Цветанов, предаде репортер на Агенция „Фокус“. „Трябва да има прозрачност и информираност при гласуването“, заяви той. „Убеден съм, че в Председателството на България е съвсем закономерно да приемем Истанбулската конвенция, но ще направим необходимия дебат със всички заинтересовани страни“, посочи той. „17-18 държави вече са я ратифицирали, до момента, в който я подложим на гласуване в парламента, държавите ще бъдат над 20“, обясни Цветанов. \r\nБиляна ИВАНОВА", "date": "2018.01.25", "title": "Цветан Цветанов, ГЕРБ: Истанбулската конвенция трябва да бъде приета в рамките на Председателството"}
{"url": "http://www.focus-news.net/news/2018/01/25/2481301/pregled-na-osnovnite-temi-v-balkanskiya-pechat-agentsiya-fokus.html", "text": "Турският министър на въпросите, свързани с ЕС, Омер Челик ще замине на 25 януари в Брюксел, за да проведе срещи с вицепредседателя на ЕК Франс Тимерманс и с върховния представител на Европейския съюз по въпросите на външните работи и политиката на сигурност Федерика Могерини, по време на които ще обсъди отношенията между ЕС и Турция, пише  Hurriyet.\r\nТурция се кандидатира за членство в ЕС през 1987 г. и преговорите за присъединяване започнаха през 2005 г. Въпреки това преговорите са забавени заради съпротивата на Кипър, и възраженията на Германия и Франция. За да получи членство Турция трябва успешно да приключи преговорите по 35 глави, които изискват реформи и приемане на европейските стандарти. \r\n***\r\n Хърватия, Латвия и Словения са отбелязали значителен ръст на хотелските нощувки през 2017 г., според данните на Евростат, цитирани от   Total Croatia News.\r\nПрез 2017 г. броят на нощувките в хотелите в ЕС е достигнал до 3,2 милиарда, което е ръст от 5,1% в сравнение с 2016 г. Хърватия е отбелязала през 2017 г. 86,1 млн. нощувки, от които 80,2 са били на чуждестранни туристи, с което бележи ръст от 10,6% за една година.  В Словения ръстът е 11,3%. \r\nПочти всяка страна от ЕС е отбелязала ръст на туристическите нощувки с изключение на Люксембург, където има спад от 0,6% или 15 хил. нощувки за периода. \r\n***\r\n Петдесетина доброволци от непризнатата Севернокипърска турска република ще участват в операция „Маслинова клонка“ на турската армия в сирийския регион Африн, пише  Cyprus Mail.\r\nСпоред доклади на медиите от северната част на острова „50 членове на асоциация, поддържаща идеите на Рауф Денкташ (президент на признатата единствено от Турция Севернокипърска турска република от 1976 до 2005 година) са се записали доброволци да се бият в операция „Маслинова клонка“ на Турция“. Водачът на асоциацията Латиф Акчия заяви, че решението му е необходимо, защото „националните интереси не могат да бъдат подкрепяни единствено с думи“. \r\nТурското решение да се справи с кюрдските „Отряди на народната самоотбрана“ в Африн предизвика реакции след като местният турскоезичен вестник „Африка“ публикува статия, сравняваща операцията в Сирия с окупирането на северната част на острова. Това предизвика протести в началото на седмицата, след които прозорците на редакцията бяха разбити. \r\nПрезидентът на непризнатата Севернокипърска турска република Мустафа Акънджъ заяви, че насилието е неприемливо и нарече протестиращите „провокатори, които искат да ни разделят“. \r\n***\r\nДиректорът на МВФ Кристин Лагард заяви, че пенсиите в Гърция са значително по-високи от средното за ЕС, пише  Protothema.\r\n„Пенсиите са твърде високи и Гърците трябва да се справят с това. Намаляването на съществуващите пенсии е трудна политическа дилема“, заяви Лагард.  „Какво ли е необходимото ограничение за мрежата на социалната сигурност?“, зададе въпрос тя. \r\nДнес тя ще се срещне по време на Световния икономически форум в Давос с гръцкия министър-председател Алексис Ципрас.  Въпросите за пенсиите и дали Фондът е готов да се намеси в спасителната програма на Гърция ще бъдат най-вероятно обсъдени между двамата. \r\n***", "date": "2018.01.25", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/01/25/2481302/veliko-tarnovo-okrazhnata-prokuratura-povdigna-obvinenie-i-zadarzha-za-72-chasa-saprug-instseniral-samoubiystvo-na-zhena-si.html", "text": "Окръжна прокуратура-Велико Търново повдигна обвинение и задържа за 72 часа съпруг, инсценирал самоубийство на жена си. Това съобщиха от пресцентъра на Апелативна прокуратура-Велико Търново.\r\nНа 19 януари 2018г. в Районно управление на МВР-Свищов е постъпил сигнал за самоубийство на Мария К. на 72 години, в необитаем имот в с.Българско Сливово, общ. Свищов.\r\n При извършените оглед на местопроизшествие и аутопсия е констатирано, че смъртта на жената е причинена насилствено. Въпреки инсценировката за самоубийство на пострадалата, в резултат на извършените оперативно-издирвателни мероприятия и процесуално-следствени действия е установено, че смъртта е настъпила насилствено.\r\nУстановен е и извършителят на  тежкото умишлено престъпление  - лицето Ламби К. на 77 год. – съпруг на убитата. Деянието е извършено при възникнал скандал между двамата съпрузи и нанесен побой, като Ламби К. е задушил жената, чрез притискане с ръка на носа и устата. Мотивът е ревност и гняв. След което е направил инсценировка , за да придаде вид, че жената се е самообесила.\r\nС постановление на наблюдаващ прокурор в Окръжна прокуратура- Велико Търново  извършителят на престъплението е привлечен към наказателна отговорност за престъпление по чл.115 от НК. Задържан за срок до 72 часа. Предстои да бъде внесено искане за вземане на МНО „Задържане под стража“ в ОС-В.Търново по отношение на обвиняемия.\r\nРазследването по случая продължава под ръководството на Окръжна прокуратура Велико Търново.", "date": "2018.01.25", "title": "Велико Търново: Окръжната прокуратура повдигна обвинение и задържа за 72 часа съпруг, инсценирал самоубийство на жена си"}
{"url": "http://www.focus-news.net/news/2018/01/25/2481303/dobrich-regionalniyat-istoricheski-muzey-shte-raboti-za-populyarizirane-na-voenno-grobishte-muzey-kato-kulturno-istoricheski-obekt-svarzan-s-vremeto-na-parvata-svetovna-voyna.html", "text": "Регионалният исторически музей (РИМ) - Добрич ще работи за популяризиране на Военно гробище - музей като обект, свързан с времето на Първата световна война. Това заяви Надежда Иванова, уредник в музея и координатор на международен проект, чиято основна цел е включване на обекти в града в туристически маршрути с културно-историческа стойност, също опазване и популяризиране на културното наследство от времето на Първата световна война, предаде кореспондентът на Радио „Фокус” – Варна.  „За нас ще е добре да популяризираме този обект, защото както съществува път на коприната, на виното, така според мен е добре да бъде съставен и един маршрут, който да включва всякакви такива обекти от времето на Първата световна война. Това е една от целите на проекта. В целия Дунавски регион тези обекти да бъдат маркирани, да бъдат популяризирани“, посочи Надежда Иванова. \r\nТя допълни, че това, с което РИМ – Добрич може да се похвали, е възможността да бъде закупена техника. Става дума за изключително модерна мултимедия, триизмерна, с възможност за интерактивно участие. С нея ще бъдат популяризирани проекта, неговите дейности и съответно обектите във всички страни партньори. Сред тях са Словения, България, Румъния, Австрия, Германия и други европейски страни. В дейностите РИМ- Добрич акцентира на работата с ученици и млади хора. Предвидено е също монтиране на тъч скрийн във Военно гробище – музей. Така всеки посетител на база съществуващите данни, която непрекъснато се развива, ще има възможност да научи за подобни обекти в Европа или да провери името на свой родственик, загинал по време на Първата световна война, къде е била кончината му, къде е бил погребан. Това е информация, събирана през годините от експертите на РИМ в добруджанския град, посочи Надежда Иванова. Тя допълни, че голям принос в тази работа има историкът Радослав Симеонов, дългогодишен изследовател и уредник на Военно гробище – музей, сега главен експерт  по военните паметници в Министерство на отбраната. \r\n„Надявам се всичко това, което правим, да е една малка, първа, но много важна стъпка и усилията не само на музея, но и на Общината да продължават да са насочени в тази посока и да можем да се похвалим догодина с един голям инфраструктурен проект, който наистина да върне Военно гробище във вида, който то заслужава“, отбеляза Надежда Иванова. Регионалният исторически музей в Добрич е партньор в дейностите на още няколко европейски страни, които работят също в посока на популяризиране на исторически обекти,  свързани с времето на Първата световна война. От миналата година са в ход дейности за обновяване инфраструктурата на Военно гробище - музей. Надеждите са, че този обект ще промени статута си и ще стане недвижима културна ценност с национално значение, а в едно по-далечно бъдеще желанието е да бъде включен и в списъка на ЮНЕСКО.\r\nЖулиета НИКОЛОВА", "date": "2018.01.25", "title": "Добрич: Регионалният исторически музей ще работи за популяризиране на Военно гробище - музей като културно-исторически обект, свързан с времето на Първата световна война"}
{"url": "http://www.focus-news.net/news/2018/01/25/2481304/veliko-tarnovo-sadat-postanovi-zadarzhane-pod-strazha-po-otnoshenie-na-belaruski-grazhdanin-napadnal-politsay-v-rayona-na-s-mishemorkov-han.html", "text": "По искане на Районна прокуратурата- Велико Търново, съдът наложи мярка за неотклонение задържане под стража по отношение на беларуски гражданин, нападнал полицай. Това съобщиха от пресцентъра на Апелативна прокуратура-Велико Търново.\r\nПрокуратурата е привлякла Дмитрий С. в качеството на обвиняем за това, че на 21 януари 2018 г.,  на път ІІ-55, в района на с. Мишеморков хан, общ. Велико Търново причинил  средна телесна повреда  на полицейски орган -  мл.автоконтрольор сектор „Пътна Полиция„ при ОД на МВР Велико Търново при и по повод изпълнение на службата му, изразяваща се в мозъчно сътресение, протекло със загуба на съзнание, което е довело до разстройство на здравето,  временно опасно за живота му. Престъпление по чл. 131, вр. чл. 129 от НК. \r\nИ за това, че на 21 януари 2018 г.,   на път ІІ-55, по направление гр.  Гурково – гр. Велико Търново, между км. 32 +600 и  км.28+200, в района на с. Мишеморков хан, общ. Велико Търново извършил непристойни действия, грубо нарушаващи обществения ред и изразяващи явно неуважение към обществото, като деянието се отличава с изключителна дързост и цинизъм и е съпроводено  със съпротива срещу орган на властта, изпълняващ задължения по опазване на обществения ред и е извършено и при управление на МПС. Престъпление по чл. 325 от НК.\r\nПреценено е, че от събраните до момента доказателства може да се направи обосновано предположение за авторството на деянието в лицето на Дмитрий С. и е налице опасност да се укрие или да извърши друго престъпление.\r\nРазследването продължава под ръководството на ВТРП.", "date": "2018.01.25", "title": "Велико Търново: Съдът постанови задържане под стража по отношение на беларуски гражданин, нападнал полицай в района на с. Мишеморков хан"}
{"url": "http://www.focus-news.net/news/2018/01/25/2481305/reuters-spored-silvio-berluskoni-antonio-tayani-bi-bil-prekrasen-izbor-za-sledvasht-ministar-predsedatel-na-italiya.html", "text": "Бившият министър-председател на Италия Силвио Берлускони подкрепи председателя на Европейския парламент Антонио Таяни като силен кандидат за следващ премиер на страната след парламентарните избори на 4 март, предава  Reuters.\r\nТаяни е бивш европейски комисар и член на партия „Италия, напред“ на Берлускони. Самият бивш премиер, който не може да се кандидатира за министър-председател, поради ограничения, свързани със съдебна присъда, заяви, че има трима възможни кандидати предвид, но спомена единствено Таяни.\r\n„Ако е възможно да имаме Таяни за министър-председател, това би било отличен избор. Винаги е показвал пълна лоялност към нашите принципи и идеи, както и към мен“, заяви Берлускони. Виктор Турмаков", "date": "2018.01.25", "title": "Reuters: Според Силвио Берлускони Антонио Таяни би бил „прекрасен избор“ за следващ министър-председател на Италия"}
{"url": "http://www.focus-news.net/news/2018/01/25/2481306/tsvetan-tsvetanov-gerb-absolyutno-nesastoyatelno-e-tvardenieto-za-natisk-za-glasuvaneto-na-istanbulskata-konventsiya.html", "text": "Абсолютно несъстоятелно е твърдението за някакъв натиск. Това каза на брифинг в Народното събрание председателят на ПГ на ГЕРБ и зам.-председател на партията Цветан Цветанов в отговор на въпрос дали има натиск за приемането на Истанбулската конвенция и изпращал ли е Бойко Борисов СМС-и на депутати, предаде репортер на Агенция „Фокус“. „Всяка парламентарна група има своите информационни канали, с които да може да информира народните представители“, посочи той. „Имаме група и когато има предстоящо важно гласуване, и необходимост от допълнителна подкрепа от колеги в кулоарите на парламента, просто прочитат СМС и влизат, за да гласуваме“, обясни Цветан Цветанов. Според него това е нормална парламентарна практика, която я има в европейския парламент и във всички развити демокрации. „Когато има теми, по които може да се създаде определено погрешно тълкуване за разнобой в парламентарната група, съвсем закономерно и нормално е ръководството на партията и ПГ да информира народните представители за това какво ще предприемем в седмичната програма на парламента и в това няма нищо укоримо“, коментира Цветан Цветанов.\r\nБиляна ИВАНОВА", "date": "2018.01.25", "title": "Цветан Цветанов, ГЕРБ: Абсолютно несъстоятелно е твърдението за натиск за гласуването на Истанбулската конвенция"}
{"url": "http://www.focus-news.net/news/2018/01/25/2481307/veliko-tarnovo-koloni-ot-izchakvashti-avtomobili-ima-na-gkpp-svishtov.html", "text": "Колони от изчакващи автомобили има на ГКПП – Свищов, интензивността на трафика е нормална. Това съобщи за Радио „Фокус“ – Велико Търново управителят на съоръжението Никола Попов. Той уточни, че изчакващи има и от румънска страна. Въпреки това, Попов подчерта, че курсовете се осъществят на време и няма сериозни проблеми на границата с Румъния при Свищов.", "date": "2018.01.25", "title": "Велико Търново: Колони от изчакващи автомобили има на ГКПП – Свищов"}
{"url": "http://www.focus-news.net/news/2018/01/25/2481308/blagoevgrad-kmetat-d-r-atanas-kambitov-poseti-domovete-na-parvite-dve-bebeta-za-2018-g-v-grada.html", "text": "Кметът на Благоевград д-р Атанас Камбитов посети домовете на първите две бебета за 2018 г. в града.  Той зарадва младите семейства с подаръци.Това съобщиха от пресцентъра на Община Благоевград. Малката Сияна, родена в болница „ПУЛС“, получи мултифункционален стол за хранене. Семейството на Мартин пък, който изплака в родилното отделение на МБАЛ – Благоевград, получи стол за кърмене. Кметът Камбитов връчи на двете бебета и грамоти „Бебе на Благоевград за 2018 г.“\r\n„Пожелавам на двете деца най-вече здраве, защото то е най важно. Нека растат безгрижно и щастливо.“, каза кметът д-р Камбитов.  \r\nМалката Сияна е първото момиченце, родено за 2018  . Тя се роди с ръст 51 см. и тегло 3100 кг. Мартин пък е първото момче за тази година. Той се роди с ръст 53 см. и тегло 3450 кг. И двете деца са първи рожби в семействата. \r\nОбщина Благоевград пожелава на щастливо детство, светло бъдеще и винаги да бъдат първи сред първите.", "date": "2018.01.25", "title": "Благоевград: Кметът д-р Атанас Камбитов посети домовете на първите две бебета за 2018 г. в града"}
{"url": "http://www.focus-news.net/news/2018/01/25/2481309/sazdava-se-operativen-shtab-za-preventsiya-na-afrikanskata-chuma-po-svinete.html", "text": "Оперативен щаб към Министерство на земеделието, храните и горите ще обсъжда и предлага мерки за превенция във връзка с опасността от навлизане на африканката чума по свинете на територията на страната. Това реши на свое заседание от 24 януари Ловният съвет към Изпълнителна агенция по горите (ИАГ), ръководено от председателя на съвета инж. Григор Гогов, изпълнителен директор на ИАГ, съобщиха от пресцентъра на ИАГ. \r\n„Проблемът съществува не само у нас, но и в много европейски страни, където вече са предприети мерки. Задача на оперативния щаб е да изготви комплекс от превантивни мерки, реално изпълними в конкретен времеви график. Превантивната програма трябва да предложи бързи и адекватни действия за борба с болестта по дивите свине,  които ще бъдат разгледани на следващото заседание на Ловния съвет на 13 февруари“, подчерта Атанас Добрев, зам.-министър на МЗХГ, който взе участие в заседанието. \r\nНа заседанието на Ловния съвет бяха дебатирани и приети част от превантивните мерки за борба с болестта, предложени от БАБХ и ИАГ, които  предвиждат намаляване на цената на разрешителното за индивидуален лов на дива свиня от 30 на 1 лв., както и промяна в ценоразписа за организиран ловен туризъм в Република България където цените на отстреляни диви свине до една и до две години при индивидуален лов се намаляват с 50%. \r\nОсвен представители на МЗХГ и ИАГ, в заседанията на щаба ще участват и представители на БАБХ, Лесотехническия университет, НЛРС-СЛРБ, БЛРС и представител на професионалната ловна асоциация.", "date": "2018.01.25", "title": "Създава се оперативен щаб за превенция на африканската чума по свинете"}
{"url": "http://www.focus-news.net/news/2018/01/25/2481310/meta-makedoniya-spored-yohanes-han-ministar-predsedatelite-na-makedoniya-i-na-gartsiya-sa-demonstrirali-smelost-viziya-i-darzhavnichestvo.html", "text": "Европейският комисар по разширяването и политиката за съседство Йоханес Хан смята, че  вчерашната среща на македонския министър-председател Зоран Заев с гръцкия му колега Алексис Ципрас за много добра новина, предава македонската медия “Мета“.\r\n\"Срещата между Алексис Ципрас и Зоран Заев е много добра новина. Показва кураж, визия и държавничество. Решаването на дългогодишния спор ще бъде полезно и за двете страни, региона и Европа \", смята Хан.\r\nЗаев и Ципрас в кулоарите на Световния икономически форум в Давос заявиха, че окончателното решение на спора за името трябва да бъде прието от двете страни и че ще се ангажират с мерки за изграждане на доверието. \r\nЗаев подчерта, че Македония няма териториални претенции към Гърция и допълни, че ще промени името на летището в Скопие от „Александър Велики“ на „Приятелство“.  Виктор Турмаков", "date": "2018.01.25", "title": "„Мета“ (Македония): Според Йоханес Хан министър-председателите на Македония и на Гърция са демонстрирали смелост, визия и държавничество"}
{"url": "http://www.focus-news.net/news/2018/01/25/2481311/natovareno-e-dvizhenieto-po-glaven-pat-i-8-ot-plovdiv-za-belovo-i-kostenets.html", "text": "Натоварено е движението по главен път I-8 от Пловдив през Пазарджик за Белово и Костенец, предаде репортер на Радио „Фокус“ – Пазарджик. Движат се много товарни автомобили и в двете посоки. Патрул на „Пътна полиция“ е разположен на разклона за село Маро Конаре, както и на изхода на Пазарджик в посока село Звъничево. Пътните настилки са сухи.\r\nАлбена ЖИЛЕКОВА", "date": "2018.01.25", "title": "Натоварено е движението по главен път I-8 от Пловдив за Белово и Костенец"}
{"url": "http://www.focus-news.net/news/2018/01/25/2481312/euronews-nay-malko-trima-dushi-sa-zaginali-pri-zhelezopatnata-katastrofa-kray-milano.html", "text": "При железопътната катастрофа край Милано, по данни на местната противопожарна команда, са загинали между трима и петима души, предава  Euronews.\r\nДържавната железопътна компания „Феровие дело Стато“ съобщава в официално свое заявление, че регионалния влак е дерайлирал на гара Пиолтело на около 40 км. от Милано. \r\nСпоред местни медии няколко души са пострадали при инцидента на пътническия влак, пътуващ от Кремона към Милано. Спасителните екипи все още се опитват да спасят хората, които са все още блокирани във влака. Причините за катастрофата все още се изучават.  Виктор Турмаков", "date": "2018.01.25", "title": "Euronews: Най-малко трима души са загинали при железопътната катастрофа край Милано"}
{"url": "http://www.focus-news.net/news/2018/01/25/2481313/direktorat-na-obshtinska-biblioteka-d-r-ivan-bogorov-karlovo-vrachi-na-radio-fokus-plovdiv-sertifikat-za-nay-dobro-satrudnichestvo-prez-2017.html", "text": "Директорът на Общинска библиотека „Д-р Иван Богоров”-Карлово Мирослав Колев връчи на редактора на Радио „Фокус”-Пловдив Цветана Тончева „Сертификат за най-добро сътрудничество през 2017 година”. Колев пристигна в редакцията на радиото в Пловдив, за да донесе лично наградата.\r\nБиблиотеката в Карлово раздава ежегодно призовете на партньорите, с които работи ефективно през годината. Според него успехите на библиотеката се дължатна добрата работа и позитивното отношение на хората. В ефира на Радио „Фокус” Пловдив прозвучаха поредица от интервюта, с които медията направи достояние на широк кръг от слушатели дейността на институцията в Карлово. Библиотеката е водеща в региона с нестандартните си инициативи, насочени най-вече към децата, с цел да възпитава у тях любов към четенето.\r\n„И през 2018 г. си пожелаваме още повече добри партньори и човеци, които благородно да ни подкрепят”, каза Мирослав Колев.", "date": "2018.01.25", "title": "Директорът на Общинска библиотека „Д-р Иван Богоров”-Карлово връчи на Радио „Фокус”-Пловдив „Сертификат за най-добро сътрудничество през 2017”"}
{"url": "http://www.focus-news.net/news/2018/01/25/2481314/zhelyo-boychev-bsp-sas-74-podpisa-vnesohme-iskane-za-provezhdane-na-referendum-za-istanbulskata-konventsiya.html", "text": "Със 74 подписа внесохме искане за провеждане на референдум за Истанбулската конвенция, а след изявлението на ГЕРБ това допитване е още по-наложително. Това каза пред журналисти зам.-председателят на ПГ на „БСП за България“ Жельо Бойчев след внасяне на подписката за референдум по Истанбулската конвенция, предаде репортер на Агенция „Фокус“. „ПГ на БСП преди малко внесе в деловодството на НС искане за провеждане на референдум с конкретен въпрос: „Подкрепяте ли Народното събрание на Република България да ратифицира конвенцията на Съвета на Европа за превенция и борба с насилието над жените и домашното насилие?\". От изявлението на ГЕРБ стана ясно, че въпросът се отлага, но ще бъде гледан до края на председателството. Така че този референдум става още по-наложителен. Предвид това, че правителството и мнозинството се провалиха в усилията да проведат обществена дискусия и разяснения по този въпрос, считаме, че един референдум и предшестващата него обществена кампания и дискусия ще даде отговор на многото въпроси, пред които сме поставени, четейки тази Истанбулска конвенция\", заяви депутатът от БСП. Според него в крайна сметка властта в България произтича от народа, принадлежи на народа и трябва да се управлява в негово име. „Считаме, че така даваме възможност той да се произнесе по този важен обществен въпрос“, допълни зам.-председателят на ПГ на „БСП за България“.\r\nДеница КИТАНОВА", "date": "2018.01.25", "title": "Жельо Бойчев, БСП: Със 74 подписа внесохме искане за провеждане на референдум за Истанбулската конвенция"}
{"url": "http://www.focus-news.net/news/2018/01/25/2481315/prof-bozhidar-dimitrov-istorik-prezidentat-e-prav-che-parlamentarnata-republika-e-atrofirala-no-tova-se-e-sluchilo-oshte-ot-samoto-y-sazdavane-prez-v-vek-predi-novata-era.html", "text": "Парламентарната република е атрофирала и това е нейно свойство от самото й създаване в 5 век преди новата ера. И не случайно аз съм подел борба за промяна на общественото устройство в страната. Това коментира за Агенция „Фокус“ историкът проф. Божидар Димитров по повод отчета на президента Румен Радев за свършеното през първата година от мандата му, по време на който държавният глава обяви, че парламентарната република е атрофирала заради рекордно ниското доверието в Народното събрание. „Отчетът на президента, някой правилно отбеляза, че всъщност е отчет какво не е свършило и какво лошо е свършило правителството на ГЕРБ и много малко беше какво президентът е свършил“, посочи проф. Димитров. „Но не бива да му се сърдим чак толкова много по една проста причина. Правомощията на президента са крайно ограничени във всяко едно отношение. Той няма право дори на законодателни инициативи. И не случайно аз съм подел борба за промяна на общественото устройство в страната. Тоест за смяна на формата на управление на парламентарната република с президентска република“, коментира проф. Димитров. По думите му изказването на държавния глава, че парламентарната република е атрофирала, е едно от верните неща, които той е отбелязал в речта си, но това всъщност е станало много отдавна – още със създаването й. „Тя е атрофирала и това е нейно свойство от самото й създаване в 5 век преди новата ера. Първата парламентарна република – Атинската е атрофирала за 30-40 години. В България пълната атрофия е станала в периода 1923-34 година и не случайно, когато е направен Деветнадесетомайският преврат, е въведена форма на лично, царско управление. Народът е бил доволен, щастлив, а България е отбелязала най-големият ръст във всяко едно отношение“, посочи още проф. Божидар Димитров.  \r\nВесела АЛЕКСАНДРОВА", "date": "2018.01.25", "title": "Проф. Божидар Димитров, историк: Президентът е прав, че парламентарната република е атрофирала, но това се е случило още от самото й създаване - през V век преди новата ера"}
{"url": "http://www.focus-news.net/news/2018/01/25/2481316/plovdiv-zhitelite-na-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии. Това съобщиха за Радио „Фокус“ – Пловдив от ВиК-Пловдив. Без вода до 16.00 часа днес са населените места Войнягово, Устина, както и втората вилна зона на територията на село Храбрино.\r\nЕкипите отстраняват възникнали аварии и в градовете Асеновград, Карлово и Пловдив. До 16.00 часа днес ще е нарушено водоподаването в района на улиците „Рилска“ и „Пере Тошев“ в Асеновград, а до 15.00 часа – в района на ул. „Отец Паисий“ в град Карлово. Без вода днес са също живущите в района до улиците „Достоевски“ и „Дамян Балабанов“ в Пловдив, както и в близост до блок №156 в пловдивския квартал „Тракия“.\r\nТони МИХАЙЛОВ", "date": "2018.01.25", "title": "Пловдив: Жителите на три села в областта са с нарушено водоподаване заради аварии"}
{"url": "http://www.focus-news.net/news/2018/01/25/2481317/makfaks-makedoniya-balgarskoto-pravitelstvo-otselya-vot-na-nedoverie.html", "text": "Правителството на България, която в момента е ротационен председател на Съвета на ЕС, оцеля вот на недоверие, състоял се по молба на опозиционните социалисти, предава македонската медия „Макфакс“.\r\nОпозицията, като аргумент за искането, цитира липсата на напредък в борбата срещу корупцията в страната.\r\nВ парламента, който има 240 места, 103 депутати гласуваха за свалянето на правителството, докато 131 се обявиха срещу. Виктор Турмаков", "date": "2018.01.25", "title": "„Макфакс“ (Македония): Българското правителство оцеля вот на недоверие"}
{"url": "http://www.focus-news.net/news/2018/01/25/2481318/navarshvat-se-68-godini-ot-smartta-na-doncho-lazarov-soytariev-izvesten-oshte-kato-daskala.html", "text": "Навършват се 68 години от смъртта на Дончо Лазаров Сойтариев, известен още като „Даскала“. За Радио „Фокус“ – Пирин Сотир Иванов, директор на Исторически музей – Петрич, каза, че Андон Сойтариев е един от онези революционери, просветители и политически дейци от периода до 1912 година, които са свързани с района, но не са с произход от град Петрич. „Дончо Лазаров Сойтариев всъщност е от Тиквешко, той е роден в село Ваташа. Завършва Българското педагогическо училище в Скопие, както и много видни просветители и революционни дейци, които са си родом от Петрич“, добави Сотир Иванов. По думите му в края на XIX и началото на XX век Македоно-одринската революционна организация и Българската екзархия се обединяват в една обща цел. „Те се стремят да направят цялото това етническо поле, населено с българи, в Македония и Одринска Тракия една цялостна територия и независимо от рожденото си място, когато един човек показва заложби той може да бъде поставен в по-важен политически или образователен център“, каза още Сотир Иванов. Той допълни, че целта е тази общност да се чувства едно цяло и да има солидарността, която се формира около големите лидери.\r\nЛивия НИНОВА", "date": "2018.01.25", "title": "Навършват се 68 години от смъртта на Дончо Лазаров Сойтариев, известен още като „Даскала“"}
{"url": "http://www.focus-news.net/news/2018/01/25/2481319/shumen-prieha-otcheta-za-sastoyanieto-na-obshtinskata-sobstvenost-rezultatite-ot-neynoto-upravlenie-za-2017-godina.html", "text": "Общинските съветници приеха отчета за състоянието на общинската собственост в Шумен резултатите от нейното управление за 2017 година, предаде репортер на Радио „Фокус“-Шумен. По време на заседанието на Общинския съвет със „за“ гласуваха 36 съветници, нула „против“ и нула „въздържал се“. Съставените към края на миналата година актове за общинска собственост са 5031 броя. В община Шумен са актувани като публична общинска собственост 13 язовира. През 2017 година са отдадени под наем 10 водоема, като постъпленията от наеми за тях са 27 613.70 лв. с ДДС. Проведени са търгове за отдаване под наем на 92 общински имота, по които са сключени 57 договора за отдаване под наем, 7 наема подлежат за сключване през 2018 година. Постъпленията от наеми и лихви в общинския бюджет са 405 323.46 лв без ДДС, от които приходите от наем на земя са 190 357.98 лв., от наем на стационарни обекти - 212 290.74 лв. без ДДС, от лихви за просрочване - 2 674.74 лв. \r\nНа безимотни и малоимотни граждани са отдадени 1 393 дка общинска земеделска земя, като постъпленията от наеми за календарната 2017 година са в размер на 24 870 лв. Площта на отдадените под наем земеделски земи чрез търг е 2 527 дка, а постъпленията от наем са 132 883 лв. За същата стопанска година земите, отдадени под аренда са 840 дка, а арендните вноски са в размер на 26 146 лв. След извършена ревизия за ползването на земеделските земи  от общинския поземлен фонд е установено, че незаконно се обработват 271 дка, за които е платен наем в троен размер, постъпленията от които са 20 117 лв. За индивидуално ползване са предоставени 4 843 дка общински пасища, мери и ливади, от които са постъпили 43 602 лв. За миналата година Община Шумен е реализирала приходи от разпореждане с имоти или части от имоти- частна общинска собственост общо в размер на 3 808 766.47 лв.\r\nИвелина ИВАНОВА", "date": "2018.01.25", "title": "Шумен: Приеха отчета за състоянието на общинската собственост резултатите от нейното управление за 2017 година"}
{"url": "http://www.focus-news.net/news/2018/01/25/2481320/kaloyan-pargov-bsp-sofiya-otkakto-gerb-upravlyava-obshtinskite-savetnitsi-sme-priturka-i-gumen-pechat-na-resheniyata-na-tsyalata-administratsiya.html", "text": "Наистина това, което казаха са сухи цифри и числа, което ни казва, че всичко е окей, както се казва в една песен, която слушах скоро по „Шоуто на Слави“. За съжаление, откакто ГЕРБ управлява в Столична община имаме модел, в който ние като общински съветници сме притурка и гумен печат на всички решения на цялата администрация. Това каза общинският съветник от БСП и лидер на градската структура на партията Калоян Паргов по време на заседанието на Столичния общински съвет, предаде репортер на Агенция „Фокус“. „Отказвам да става съучастник в тази ваша игра – да се оправдавате с това, че общинският съвет е виновен. Днешният акт е акт, в който ще отпечатаме вашите документи да се харчат парите на софиянци с тези приоритети. Бюджетът звучи рекордно – над 1,5 млрд. лв., но ако се вгледаме какво има в тях, ще видим, че отново тук днес ще спорим за 100-150 млн. лв. да правим политика, всичко останало е държавна, делегирана или общинска отговорност като издръжка Когато говорим за рекорден бюджет, гледайки макрорамката на държавата, повишаването на минималната работна заплата, е нормално да коригираме нашият бюджет нагоре, защото така сме задължени“, заяви Паргов. Той уточни, че върне общинските съветници една година по-назад, когато ясно от БСП са казали кои части на приходната част на бюджет 2017 нарочно са били подценени, за да се отчете уж големи резултати. „Те се случиха. За 10 години, колеги от ГЕРБ, имахте цялата власт и подкрепа да решите изцяло поне един проблем на столицата. Като изключим изграждането на метрото в София, кажете ми кой проблем  на София изцяло решихте с тези рекордни бюджети. Има една тенденция, която става вече дразнеща и за хората, а тя е, че общината обикновено върви след проблемите. Когато казваме, че планираме, ясно трябва да си даваме сметка дали вървим пред проблемите или просто вървим след тях. Много често се опитваме да заметем и проблемите под килима. Миналата година беше емблематичен протест на хората в кв. „Манастирски ливади-изток“. Докато изградим там тази детска градина, децата ще тръгнат на училище“, заяви Паргов.\r\nЗа мръсния въздух той уточни, след 7 години, инвестирайки над 630 млн. лв., има  пет пъти по-мръсен въздух. „В бюджета трябва да има концентриран израз на тези мерки. Този проблем ще става все по-отчетлив и много трудно решим. Ще подкрепим мерките, но заявиха как – ударно да ударим проблема. Ще стигнат ли тези пари да миете моята и вашата олижа, г-жо Фандъкова всеки месец. Не мисля, че увеличените пари за квартални улички до края на този мандат ще можем поне наполовина да решим. Как да подкрепим този бюджет? Ще бъдем с чиста съвест да не подкрепим за пореден път един и същ бюджет. Този бюджет не решава нито един проблем на София“, каза още Калоян Паргов.\r\nЛюба АЛЕКСИЕВА", "date": "2018.01.25", "title": "Калоян Паргов, БСП-София: Откакто ГЕРБ управлява общинските съветници сме притурка и гумен печат на решенията на цялата администрация"}
{"url": "http://www.focus-news.net/news/2018/01/25/2481321/burgas-elektromobilite-v-grada-shte-badat-markirani-sas-spetsialen-stiker.html", "text": "Електромобилите в Бургас ще бъдат маркирани със специален стикер, който ще позволява на контролиращите инспектори да ги разпознават по-лесно от останалите коли. Това съобщиха от пресцентъра на Община Бургас.\r\nСпоред наредбите на Община Бургас, собствениците на такъв тип превозни средства са освободени от такса за паркиране в целия обхват на зоната за платено паркиране. Това е една от мерките, с които Община Бургас насърчава опазването на околната среда.\r\nСпециалните стикери ще се издават безплатно. За тази цел всеки собственик трябва да подаде заявление по образец и да представи копие от свидетелството за регистрация на превозното средство в офиса на ОП „Транспорт“ на ул. „Александровска“ 106.\r\nБроят на електромобилите в Бургас продължава да се увеличава. За удобство на техните водачи Община Бургас изгради две зарядни станции, които се намират в подлеза на Операта и на общинския паркинг на ул. „Гурко“. Те са за безплатно използване.\r\nВ изпълнение на своята стратегия за опазване на природата и използването на зелена енергия, Община Бургас закупи и два електромобила, които замениха две използвани досега коли с бензинови двигатели.", "date": "2018.01.25", "title": "Бургас: Електромобилите в града ще бъдат маркирани със специален стикер"}
{"url": "http://www.focus-news.net/news/2018/01/25/2481322/zhozef-dol-enp-v-momenta-ima-prozorets-na-vazmozhnost-da-se-razreshi-spora-za-imeto-mezhdu-makedoniya-i-gartsiya.html", "text": "Председателят на групата на Европейската народна партия Жозеф Дол изрази надежда за „взаимно приемливо решение“ в спора за името между Македония и Гърция. Той приветства „прозореца за възможност“ за разрешаването на продължаващия вече десетилетия спор между двете държави и допълни, че иска твърди резултати, предава EURACTIV.\r\nДол отправи думите си в ключов за преговорите момент. Те обаче вървят в разрез с мнението на членуващата в ЕНП гръцка партия „Нова демокрация“, която твърди, че решаването на въпроса трябва да се отложи.\r\n„Надявам се, че взаимно допустимо решение ще бъде открито и ние приветстваме този прозорец на възможност, който може да доведе до твърди резултати“, заяви Дол. \r\nМинистър-председателите на Македония и на Гърция Зоран Заев и Алексис Ципрас успяха да постигнат напредък при решаването на спора за името по време на срещата си в кулоарите на Световния икономически форум в Давос.  Виктор Турмаков", "date": "2018.01.25", "title": "Жозеф Дол, ЕНП: В момента има прозорец на възможност да се разреши спора за името между Македония и Гърция"}
{"url": "http://www.focus-news.net/news/2018/01/25/2481323/vesela-lecheva-bsp-predlozhenieto-na-ekaterina-zaharieva-za-referendum-podkrepyame-ili-ne-domashnoto-nasilie-e-izkrivyavane-na-debata.html", "text": "Предложението на вицепремиера Екатерина Захариева за референдум подкрепяме или не домашното насилие е изкривяване на дебата. Това каза пред журналисти зам.-председателят на ПГ на „БСП за България“ Весела Лечева след внасяне на подписката за референдум по Истанбулската конвенция, предаде репортер на Агенция „Фокус“.  Зам.-председателят на ПГ на „БСП за България“ Жельо Бойчев добави, че няма народен представител, който да не подкрепи мерки срещу домашното насилие и припомни, че парламентарната група на партията още миналата седмица е внесла промени в законодателството в тази насока. \r\nДеница КИТАНОВА", "date": "2018.01.25", "title": "Весела Лечева, БСП: Предложението на Екатерина Захариева за референдум подкрепяме или не домашното насилие е изкривяване на дебата"}
{"url": "http://www.focus-news.net/news/2018/01/25/2481324/v-ministerstvoto-na-vanshnite-raboti-shte-bade-otbelyazan-mezhdunarodniyat-den-v-pamet-na-zhertvite-na-holokosta-27-yanuari.html", "text": "В Министерството на външните работи (МВнР) ще бъде отбелязан Международният ден в памет на жертвите на Холокоста, предаде репортер на Агенция \"Фокус\". 27 януари е обявен за Международен ден в памет на жертвите на Холокоста с резолюция 60/7 на Общото събрание на ООН от 1 ноември 2005 г. Дата е подбрана, тъй като на този ден през 1945 г. е освобождаването на концлагеристите от лагера в Освиенцим (Аушвиц),  Полша. По повод на  възпоменателния ден, Министерството на външните работи на Република България е подготвило Възпоменателна програма. Тя се реализира  в партньорство с  посолството на Държавата Израел в България, посолството на Съединените американски щати  в България и Организацията на евреите в България (ОЕБ) „Шалом” . \r\nСъбитието ще се проведе на 26 януари тази година, петък, в сградата на МВнР. То ще започне с обръщение на заместник митистър-председателя и министър на външните работи Екатерина Захариева. Ще последва откриване на изложба, озаглавена \"Отвъд дъгата\" на Министерството на външните работи на Израел, посветена на дипломати от различни страни, спасявали евреи по време на Холокоста и обявени от \"Яд Вашем\" за \"праведници на света\". Изложбата ще бъде представена от Иман Амаша, заместник-ръководител и временно управляващ израелската дипломатическа мисия и Людмила Димитрова, директор на Държавния културен институт към Външно министирство. \r\nЩе бъдат обявени имената на спечелили стипендии на  Българо-американската образователна комисия \"Фулбрайт\" от посланика на САЩ Негово превъзходителство Ерик Рубин. \r\nНакрая ще бъдат връчени почетен знак и сертификат в рамките на кампанията на ОЕБ \"Шалом\": \"75 години - незабравените лица на спасението\" от председателя на организацията д-р Александър Оскар и писателя Виктор Барух.  \r\nОчаква се на събитието да присъстват представители на българската държавност, гражданското общество и др. \r\nНикола ПЕТКОВ", "date": "2018.01.25", "title": "В Министерството на външните работи ще бъде отбелязан Международният ден в памет на жертвите на Холокоста - 27 януари"}
{"url": "http://www.focus-news.net/news/2018/01/25/2481325/zhelyo-boychev-bsp-gerb-pokazaha-che-ne-mogat-da-organizirat-obshtestven-debat-po-temata-za-istanbulskata-konventsiya.html", "text": "ГЕРБ  показаха, че не могат да организират обществен дебат по темата за Истанбулската конвенция. Това каза пред журналисти зам.-председателят на ПГ на „БСП за България“ Жельо Бойчев след внасяне на подписката за референдум по Истанбулската конвенция, предаде репортер на Агенция „Фокус“. „Имаме проблем с това, че българското народно представителство се принуждава да гласува тази конвенция без към нея да бъде предоставян пояснителният доклад. Ние ще изискаме този пояснителен доклад да бъде качен на страницата на Народното събрание. Имаме проблем да гласуваме конвенция, която няма придружаващия доклад, който именно да отговори на въпроса в кои закони и по какъв начин трябва да бъде отразено евентуалното ратифициране на тази конвенция, защото тя има наднационално значение като законодателен акт“, допълни Бойчев. Той поясни, че  има проблем с това,че всички вероизповедания се противопоставят на тази ратификация на конвенцията. „В момента има много тежка обществена реакция в българското общество по този въпрос. Имаме проблем с това, че приемането на тази конвенция от Министерски съвет не предшестваше такъв дебат. Беше скрит с ясното съзнание, че тази конвенция разделя българското общество. С ясното съзнание, че тя ще провокира такъв дебат, беше направен опит тя да бъде прикрита. Имаме проблем с това, че ГЕРБ в рамките на една седмица три пъти промениха мнението си. От това, че я ратифицираха тайно, до след това - твърдението, че няма да бързат. След това я внесоха и казаха: „Бързо ще я приемем“, до днешната реакция, която \"отново ще слушаме хората и ще провеждаме дебат“, заяви Бойчев. \r\nДеница КИТАНОВА", "date": "2018.01.25", "title": "Жельо Бойчев, БСП: ГЕРБ показаха, че не могат да организират обществен дебат по темата за Истанбулската конвенция"}
{"url": "http://www.focus-news.net/news/2018/01/25/2481326/tass-benyamin-netanyahu-shte-pristigne-v-moskva-na-29-yanuari.html", "text": "По данни на канцеларията на израелското правителство министър-председателят на страната Бенямин Нетаняху ще посети Москва на 29 януари, предава  ТАСС.\r\n„Министър-председателят Бенямин Нетаняху ще посети на 29 януари Москва“, пише в официално заявление. По данни на канцеларията той ще проведе среща с руския президент Владимир Путин. \r\nНа 1 януари прессекретарят на Кремъл Дмитрий Песков съобщи, че Путин и Нетаняху в рамките на телефонен разговор се са договорили да проведат среща, „за да обсъдят настоящите въпроси от двустранните отношения и да обменят мнения по различните международни и регионални въпроси“. Виктор Турмаков", "date": "2018.01.25", "title": "ТАСС: Бенямин Нетаняху ще пристигне в Москва на 29 януари"}
{"url": "http://www.focus-news.net/news/2018/01/25/2481327/veliko-tarnovo-uvelichenie-na-bezrabotitsata-v-kraya-na-minalata-godina-otchita-direktsiya-byuro-po-truda.html", "text": "Увеличение на безработицата в края на миналата година отчита Дирекция „Бюро по труда“ – Велико Търново. Регистрираните безработни лица за месец декември 2017-та са били  2 290 души. Това съобщи пред журналисти директорът на „Бюро по труда“ – Велико Търново Обрешко Нечев, предаде репортер на Радио „Фокус“ – Велико Търново. Той уточни, че по традиция най-много безработни има в община Велико Търново – 1 585, в община Елена те са 443, а в община Златарица – 262. \r\n„Ръстът на безработицата спрямо предходния месец със 77 души или 3.5%. В сравнение с месец декември на 2016 година се наблюдава спад с 208 души  или 8.3%. Ръстът е с 0.2 пункта в сравнение с ноември 2017-та година, а спрямо декември 2016 година има спад с 0.4 пункта“, обобщи още Обрешко Нечев. Средното равнище на безработица в региона през декември е било 6.8%, а това за страната – 7.1%. Входящият поток от безработни лица, новорегистрирани и с възстановена регистрация, се състои от 368 души. Спрямо ноември 2017-та спадът е с 43 лица. Изходящият поток е от 291 човека, като тук намалението е с 16 човека, спрямо предходния месец. \r\n„От тях 283 души са постъпили на работа, 7 души са отпаднали поради наложена санкция от Дирекцията във връзка с неизпълнение плана за действие, отказ от предложено им работно място и други и един е отпаднал поради причини като смяна на местожителство, пенсиониране“, поясни още директорът. Той обобщи, че входящият поток от безработни бележи превес над изходящия, което води до увеличение на безработицата във Великотърновски регион.\r\nПо думи на Нечев петима души са се борили за едно работно място в областта през декември 2017-та г. Той уточни, че заявените свободни позиции за региона са 202. Те са с 28 по-малко, в сравнение с ноември 2017-та година и са разпределени както следва за община Велико Търново – 190, за Елена – 11 и за Златарица – 1. „Заявени свободни работни места на първичен трудов пазар са 187, от които в частния сектор – 150. От всички тези места – 169 са за лица без квалификация, 17 – за специалисти и само едно място за лице с работническа професия. Вакантните позиции по програми за заетост са били 14, а по активни мерки за заетост – само една“, допълни директорът. Общият брой на заетите места за миналия месец е бил 184, което е с 31 по-малко спрямо ноември 2017-та. „168 от тях са на първичния трудов пазар, при 188 за предходния месец. От тях  123 -в частния сектор, 8 – за лица с работническа професия, 22 – за специалисти, 138 – за лица без квалификация“, посочи още Обрешко Нечев.\r\nТой каза също, че хора без квалификация са най-търсените работници на трудовия пазар в общините Велико Търново, Елена и Златарица в края на миналата година. Нечев уточни, че почти всички регистрирани в бюрата по труда работодатели са заявили нужда от служители. „Статистиката сочи, че се търсят лица без квалификация, това са обявените свободни работни места с най-голям дял, има криза за общи работници. Трудно е да се каже обобщено защо, но може би регистрираните работодатели извършват дейност в сектори, където не се изисква някаква особена квалификация“, допълни Нечев. Относно образователният ценз на търсещите работа лица, най-много са тези със средно образование – 52%. Следва групата на хората с висше образование – 27 % и на последно място са тези с основно и по-ниско образование – 21%.  Обрешко Невеч посочи още, че нова трудова борса, подготвена от Бюрото по труда, ще се проведе вероятно в края на март или началото на месец април.\r\nЛуиза ТРАНЧЕВА", "date": "2018.01.25", "title": "Велико Търново: Увеличение на безработицата в края на миналата година отчита Дирекция „Бюро по труда“"}
{"url": "http://www.focus-news.net/news/2018/01/25/2481328/afp-donald-tramp-pristigna-v-shveytsariya-za-da-uchastva-na-svetovniya-ikonomicheski-forum-v-davos.html", "text": "Президентът на САЩ Доналд Тръмп се приземи на летището в Цюрих, за да участва на провеждания в Давос Световен икономически форум, предава  AFP.\r\nТръмп се прехвърли на хеликоптер, за да приключи пътуването си до алпийския курорт, където световният политически и икономически елит очаква да разбере от него за неговата програма „Америка на първо място“.  Виктор Турмаков", "date": "2018.01.25", "title": "AFP: Доналд Тръмп пристигна в Швейцария, за да участва на Световния икономически форум в Давос"}
{"url": "http://www.focus-news.net/news/2018/01/25/2481329/inzh-daniel-panov-kmet-na-veliko-tarnovo-poetapno-prez-nastoyashtata-godina-shte-bade-vazlozheno-izgrazhdaneto-na-yuzhniya-trotoar-na-ul-lazurna.html", "text": "Поетапно през настоящата година ще бъде възложено изграждането на южния тротоар на ул. „Лазурна“ във Велико Търново. Това съобщи кметът на инж. Даниел Панов по време на днешното заседание на Общински съвет, предаде репортер на Радио „Фокус“ – Велико Търново. Той припомни, че при изграждането на жилищните сгради в района не е била изградена вертикалната им планировка, както и прилежащите техническа инфраструктура – подходи, подпорни стени, тротоари и други.Кметът обясни, че в някой участъци на ул. „Лазурна“ откосът от южната страна на улицата към жилищните сгради е стръмен и има денивелация между уличната настилка и подходите на жилищните блокове. За направата на тротоара се налага проектиране и строителство на подпорна стена, което по думите на Панов съществено ще оскъпи  тази тротоарна настилка. \r\n„Въпреки това Община Велико Търново има предвид необходимостта от подобряване на състоянието на техническата инфраструктура в кв. „Бузлуджа“ и кв. „Зона Б“, като при изпълнението на програмата през настоящата година за текущ ремонт на улици и тротоари във Велико Търново, поетапно в размер на осигуреното финансиране, ще възложи изграждането на южния тротоар“, посочи инж. Даниел Панов. Той допълни, че приоритетно е изграждането на подход към Дома за стари хора „Венета Ботева“. Проектното предложение за него е внесено за допълнително финансиране. „По-добре кв. „Зона Б“ да бъде отпушен от още един край. Надявам се, че тази година ще имаме финансиране, за да бъде възложен този път“, допълни кметът. \r\nПанов посочи, че необходимостта от подобряване на пътната безопасност и актуализиране на организацията на движение на ул. „Лазурна“ ще бъде разгледана на заседание на Общинската комисия по организация и безопасност и на движението. Набелязаните мерки ще бъдат възложени за изпълнение. Той съобщи, че след приключване на зимния сезон и трайно подобряване на метеорологичните условия през пролетта ще започне полагането на хоризонталната пътна маркировка във Велико Търново, включително на ул. „Лазурна“ за подобряване на пътната безопасност.\r\nНадежда КРЪСТЕВА", "date": "2018.01.25", "title": "Инж. Даниел Панов, кмет на Велико Търново: Поетапно през настоящата година ще бъде възложено изграждането на южния тротоар на ул. „Лазурна“"}
{"url": "http://www.focus-news.net/news/2018/01/25/2481330/lyubomir-hristov-kmet-na-shumen-s-500-lv-nay-malko-shte-bade-sanktsionirana-vsyaka-ot-snegopochistvashtite-firmi-za-nepochistenite-ulitsi.html", "text": "С 500 лв. най-малко ще бъде санкционирана всяка от снегопочистващите фирми за непочистените улици, заяви кметът на Шумен Любомир Христов по време на сесията на Общинския съвет, в отговор на въпрос на общинския съветник Веселин Пенчев, предаде репортер на Радио „Фокус“-Шумен. На 15 януари след оглед на уличната мрежа, кметът на Шумен се закани да глоби трите фирми, защото не са реагирали навреме и са закъснели с почистването на града , въпреки предварително изпратените писма от администрацията с  изискване  да се организират дежурства и обходи за преценка на ситуацията и привеждане в готовност на машините и почистването на улиците да започне веднага при необходимост. Кметът на Шумен посочи, че в следващите дни  фирмите са започвали обработка на улиците още от 3,30 часа сутрин.\r\nИвелина ИВАНОВА", "date": "2018.01.25", "title": "Любомир Христов, кмет на Шумен: С 500 лв. най-малко ще бъде  санкционирана всяка от снегопочистващите фирми за непочистените улици"}
{"url": "http://www.focus-news.net/news/2018/01/25/2481331/obshtina-bansko-samo-za-edin-uikend-4500-avtomobila-navlizat-v-natsionalen-park-pirin.html", "text": "Само за един уикенд 4500 автомобила са навлезли в пределите на НП „Пирин”. Това бе установено след направена проверка от служители на Национален парк „Пирин”. Това съобщиха от пресцентъра на Община Банско. \r\n„Едно от задълженията на публичните власти е спазването на екологичното законодателство и подпомагане поддържането на околната среда. В тази връзка и в контекста на многократно заявяваната твърда позиция на български „екологични” организации против изграждането на най-щадящия природата транспорт – лифтовия, оповестяваме горните данни за броя на МПС, навлезли на територията на Пирин. Всички ние добре знаем, особено след сериозното замърсяване на въздуха в столицата, че то идва вследствие на два основни фактора – вредните емисии от изгорелите автомобилни газове и битовото горене. Не е необходимо да бъдеш тесен специалист, за да разбереш разликата между достъпа до планината посредством лифтове и достъпа посредством автомобили. Заявил съм позицията на местната администрация за създаване на данъчни облекчения за потребителите на екологични горива за битово отопление на територията на общината. Още през 2013 година съм заявил позицията си и по отношение присъствието на автомобили в парк „Пирин”. Единственото, което ме озадачава в случая е, че т.нар. „еколози” следваше сами да търсят тази логика при категоричното си отричане на възможността за изграждане на втори лифт в ски зона Банско. Държавата и общината са на своето място, защитавайки обществения интерес – давайки възможност за развитие на един планински регион по начин, който да не ощетява природните дадености. А къде точно се позиционират т.нар. „еколози” и дали защитават Пирин или зад този гръмък лозунг се крие нещо по-прозаично, оставям всеки сам да прецени за себе си. Това, което знам като градоначалник е, че ще търся варианти и добри европейски практики за ограничаване на достъпа на автомобили до парк „Пирин”, които да предложа на държавните органи за реализация. Това, което знам е, че ще продължавам да работя в посока създаването на официална статистика за броя на МПС, движещи се по общинския път Банско – х. Вихрен чрез монтирането на интелигентно видеонаблюдение. Такава статистика има сериозна стойност за изготвянето на обективни анализи при определяне политиката на управление на националните паркове. Това, което знам е, че уплътняването на ски-зона Банско с допълнително лифтово стопанство, не би нарушило баланса в планината. Далеч по-вредно е излъчването на вредни емисии от едно натоварено шосе насред Пирин”, заяви кметът на Банско Георги Икономов по повод изнесената информация.", "date": "2018.01.25", "title": "Община Банско: Само за един уикенд 4500 автомобила навлизат в Национален Парк „Пирин”"}
{"url": "http://www.focus-news.net/news/2018/01/25/2481332/haskovo-dokumentalniyat-film-dimitrovgrad-70-godini-po-kasno-s-avtor-zhoro-tornev-be-predstaven-v-dimitrovgrad.html", "text": "Документалният филм \"Димитровград - 70 години по-късно\" с автор Жоро Торнев бе представен в Димитровград вчера. Премиерата събра известният режисьор, екипът на филма, кметът на община Димитровград Иво Димов, общественици и граждани. Това съобщиха от пресцентъра на Община Димитровград.\r\n„Историята ми с този филм е една от най-странните в кариерата ми. В началото по скоро ми бе конфликтно и трябваше да търся баланс в душата си заради темата. Голям конфликт бе за мен да се изправя срещу изключителното си отрицание към социализма, като идеология. Да погледна един град, продукт на социализма, в контекста на днешния ден. Но докато правех филма, моето отношение към Димитровград се промени. Това за пръв път ме накара да се замисля колко важно е човек да не вярва на митове, докато не изпита сам, каквато и да е теза в този живот”, сподели пред препълнената зала режисьорът Жоро Торнев. \r\n„Преди 2 години се събрахме с екипа, за да планираме програмата за 70-годишнината на Димитровград и решихме, че един такъв филм трябва да е сред проектите. Искахме да покажем динамичното и различно развитие на града” каза кметът. Той допълни, че филмът дава различен ракурс и принос за това има Жоро Торнев, който със своя критичен и различен поглед е дал допълнителен тласък на продукцията. \r\nКато най-добрият филм правен за Димитровград с много правдив и човешки прочит, определиха филма присъстващите в залата. Млади зрители споделиха, че филмът им е дал самочувствие. \r\nФилмът „Димитровград – 70 години по-късно“ представя историята на Димитровград със строителите бригадири, уникалната архитектура, поета Пеньо Пенев и динамичното развитие на града. Във него могат да се видят архивни кадри и актуални интервюта с различни обществени фигури. Предстои 25 минутният филм да бъде разпространен и преведен на английски език.", "date": "2018.01.25", "title": "Хасково: Документалният филм \"Димитровград - 70 години по-късно\" с автор Жоро Торнев бе представен в Димитровград"}
{"url": "http://www.focus-news.net/news/2018/01/25/2481333/reuters-irlandskiyat-ministar-predsedatel-zayavi-che-iska-sporazumenie-norvegiya-plyus-s-velikobritaniya-sled-brekzit.html", "text": "Ирландският министър-председател Лео Варадкар заяви, че страната му иска отношенията на Великобритания с ЕС да бъдат по-близки от неговите отношенията му с Норвегия, но за това трябва да има специално споразумение, защото подобни отношения биха били безпрецедентни, предава  Reuters.\r\n„Смятам, че ще има специфично споразумение за Великобритания. Ирландия иска да сме колкото се може по-близки и да имаме „Норвегия плюс“, но смятам, че трябва да се впуснем в детайлите какво би значело това“, заяви Варадкар в кулоарите на Световния икономически форум в Давос. \r\nПо-рано главният преговарящ на ЕС за Брекзит Мишел Барние заяви, че бъдещото търговско споразумение между ЕС и Великобритания трябва да бъде подобно на тези, които Съюзът има с Канада и Норвегия. Но според Варадкар нито канадският, нито норвежкият модел ще са подходящи за Великобритания.\r\n„Великобритания трудно може да се сравни с Норвегия, която е относително малка страна или с Канада, която е на друг континент“, заяви министър-председателят.  Виктор Турмаков", "date": "2018.01.25", "title": "Reuters: Ирландският министър-председател заяви, че иска споразумение „Норвегия плюс“ с Великобритания след Брекзит"}
{"url": "http://www.focus-news.net/news/2018/01/25/2481334/stoyan-mirchev-bsp-tsvetan-tsvetanov-izlaga-za-poreden-pat-bezogledno-za-istanbulskata-konventsiya.html", "text": "Цветан Цветанов излъга за пореден път безогледно за Истанбулската конвенция, да не забравяме, че България е осъждана 7 пъти в Страсбург заради него. Това каза пред журналисти народният представител от ПГ на „БСП за България“ Стоян Мирчев  по повод думите на председателя на ПГ на ГЕРБ Цветан Цветанов, че единствената цел на Истанбулската конвенция е да се бори с насилието над жени и домашното насилие, а не да въвежда трети пол, предаде репортер на Агенция „Фокус“. „Тъй като имам обяснителния доклад, като член на Комисията по вероизповеданията, ще ви кажа само един факт,  който е в точка 53 от Конвенцията, а там се гласи следното: “, каза Мирчев и посочи, че в този текст за изброени хората, които попадат под защитата на конвенцията. Той допълни,  че там пише още: . „Цветан Цветанов за пореден път си позволи да лъже. Да не забравяме, че България за това е осъждана 7 пъти в Страсбург. Да престане да лъже българите, защото това е недопустимо в тази конкретна ситуация. Това показва обединението на всички религии в България и на всички партии от ляво до дясно срещу тази конвенция“, коментира Мирчев. Той попита още към кой от трите пола се определя Цветан Цветанов.\r\nДеница КИТАНОВА", "date": "2018.01.25", "title": "Стоян Мирчев, БСП: Цветан Цветанов излъга за пореден път безогледно за Истанбулската конвенция"}
{"url": "http://www.focus-news.net/news/2018/01/25/2481335/plenumat-na-vss-utvardi-byudzheta-na-sadebnata-vlast-za-2018-godina-planiranite-prihodi-sa-v-razmer-na-116-mln-lv.html", "text": "Пленумът на Висшия съдебен съвет (ВСС), на основание чл. 2, ал. 7 от Закона за държавния бюджет на Република България за 2018 г. утвърди бюджета на съдебната власт и бюджетите на органите на съдебната власт за 2018 г. Това съобщиха от пресцентъра на ВСС. Пленумът утвърди Указания за изпълнението на бюджета на съдебната власт за 2018 г., които още бъдат изпратени до органите на съдебната власт.\r\nПланираните приходи в бюджета на съдебната власт за 2018 г. са в размер на 116 000 000 лв., в т. ч. :\r\n- приходи от съдебни такси – 102 000 000 лв.;\r\n- приходи и доходи от собственост – 2 058 000 лв.;\r\n- глоби, санкции и наказателни лихви – 8 042 000 лв.;\r\n- други приходи – 3 900 000 лв.\r\nПланираните разходи са в размер на 591 120 000 лв., от които 575 650 000 лв. за текущи разходи и 14 870 000 лв. за капиталови разходи.\r\nБюджетните взаимоотношения са в размер на 475 120 000 лв.\r\nПленумът на ВСС утвърди бюджетите на органите на съдебната власт за 2018 г., като същите ще бъдат представени в Министерски съвет, Сметната палата и Министерство на финансите при спазване на определения законов срок.\r\nВ чл. 2, ал. 2 от Закона за държавния бюджет за 2018 година са определени бюджетните разходи на органите на съдебната власт – ВСС, ВКС, ВАС, ПРБ, НИП, ИВСС и Съдилищата на Република България, както следва:\r\n- ВСС - 32 487,5 хил. лв.;\r\n- ВКС - 17 562,7 хил. лв.;\r\n- ВАС -  14 760,5 хил. лв.;\r\n- ПРБ - 221 715,5 хил. лв.;\r\n- НИП - 2 961,9 хил. лв.;\r\n- ИВСС - 6 843,4 хил. лв.;\r\n- Съдилища - 294 188,5 хил. лв.;\r\n- Резерв за неотложни и непредвидени разходи - 600,0 хил. лв.\r\nСпоред касовия отчет за изпълнение на бюджета към 31.12.2017 г. неусвоените целево отпуснати средства през 2017 г. за основни ремонти са в размер на 12 115 158 лв., за придобиване на сгради – 866 000 лв.1 884 818 лв. за обзавеждане и оборудване на сградата на бул. „Ген. Скобелев“ 0 23, за текущи ремонти 75 890 лв. и др. Въз основа на посочените данни и преценка на реалната необходимост и реалната възможност за усвояване на средства за основни ремонти, освен неусвоените средства през 2017 г., с които още бъдат коригирани бюджетите на ОСВ, след предложения от комисия „Управление на собствеността“, по бюджета за 2018 г. е предложено да бъдат утвърдени 7 000 000 лв. за основни ремонти.\r\nОстатъкът от средствата от наличност по сметки от предходни години е в размер на 17 697 715 лв., в т.ч. 14 млн. лв. преходни обекти, преходни доставки. Съгласно ЗДБРБ за 2018 г. ВСС може да изразходва средства от наличности по сметки от предходни години за покриване на неотложни разходи на органите на съдебната власт, в случай че не се нарушава бюджетното салдо по държавния бюджет. В рамките на посочената сума ще бъдат използвани неусвоените средства през 2017 г., които са отпуснати с целеви характер. След корекция по бюджетите на органите на съдебната власт с размера на целево отпуснатите средства през 2017 г., ще е налице остатък в размер на около 3,6 млн. лв., който след решения на Пленума на ВСС ще може да се ползва за покриване на неотложни разходи, в т.ч. за обезщетения по КТ, ЗСВ, ЗОДОВ и др. текущи разходи.", "date": "2018.01.25", "title": "Пленумът на ВСС утвърди бюджета на съдебната власт за 2018 година, планираните приходи са в размер на 116 млн. лв."}
{"url": "http://www.focus-news.net/news/2018/01/25/2481336/dobrich-obshtinata-otchita-izpalnenie-na-programata-za-upravlenie-za-vtorata-godina-ot-mandat-2015-2019-godina.html", "text": "Община град Добирич отчита изпълнение на Програмата за управление за втората година от мандат 2015-2019 година, предаде кореспондентът на Радио „Фокус” – Варна. Като основни приоритети в работата са откроени открито и динамично управление, развитие и модернизация на инфраструктурата, подобряване привлекателността и качеството на живот в общината, постигане на условия за развитие на конкурентноспособна икономика, основана на прозрачно управление и ясни правила и сигурност. \r\nОбщината реализира разнородни дейности за постигане на тези цели. В резултат на доброто сътрудничество със синдикалните организации през миналата година бе присъдена наградата на Синдиката на българските учители „Най-добър социален партньор за 2017 г. „ на кмета на Добрич. Общината е партньор на инициативата „Глобален Добрич“, която получи от Националното сдружение на общините в Република България награда „Активни граждани“. В резултат на инициативата в добруджанския град всеки четвъртък се провежда Фермерски базар, който се радва на интерес и все по-голяма популярност. Освен това в рамките на „Глобален Добрич“ са сформирани работни групи по „ресори“ – образование, култура, икономика, които имат за задача да решават наболели проблеми. \r\nАктуализирана е Програмата на общината за финансиране на граждански инициативи в полза на местната общност. През миналата година Община град Добрич е осигурила 10 000 лв. за подпомагане на такива проекти. Те са свързани с дейности от сферата на здравеопазването, културата и социалния живот. През втората година от мандата Общината е обявила над 20 публични обсъждания на проекти за нормативни актове и други документи. Разработен е нов модул на сайта на администрацията – „Анкета“, чието прилагане е съвременна форма за проучване мненията и нагласите на общността по актуални въпроси. \r\nАдминистрацията е повишила  прозрачността в своята работа чрез публикуване на огромен обем от данни и регистри в отворен формат, в съответствие с изискванията на нормативната база у нас. Общината зае 10-то място в Рейтинга на активната прозрачност на Програма „Достъп до информация“ сред всички 265 общини в страната и 17-то място сред всички 567 български администрации. През миналата година Общината получи и друг приз – „Най-добра администрация“ за прозрачно прилагане на Системата за финансово управление и контрол. Наградата е връчена от Стопанската академия в Свищов. \r\nОптимизирана е организацията на работа на общинските дейности. През 2017 година Общината е включена в групата администрации, реални участници в електронния обмен на документи. Подобрена е дейността на търговските дружества с общинско участие и на едноличните дружества, собственост на Общината, като е засилен текущият контрол. Увеличен е броят на електронните услуги, предлагани чрез уебсайта. Разкрита и ефективно работеща е е-услугата „Прием в детските заведения на Община град Добрич“. Тя съдържа два модула – за детски градини и за детски ясли. Чрез модула „Подай сигнал за нередности“ са получени 239 сигнала през миналата година. Продължава ползването на вече съществуващи е-услуги, като записания за приемни дни на ръководството, подаване на сигнали и предложения и др. \r\nОбработени са получени по електронната поща над 1140 заявления за услуги, запитвания, писма и предложения. Все повече задължени лица се възползват от въведените след 2013 година нови услуги – уеб базиран модул, позволяващ онлайн проверка на задълженията към общината, внедрени са ПОС терминални устройства за директни плащания с дебитни и кредитни карти, издадени в страната, общината има договори с посредници за разплащане из цялата страна. Общината е разширила обема на предлаганите електронни административни услуги с цел улеснение на гражданите и на бизнеса – онлайн се излъчват заседанията на Общинския съвет, което дава възможност за проследяване в реално време. Създаден е модел на активна комуникация и индивидуален подход към проблемите, запитванията и сигналите на граждани. \r\nВсяка седмица на \"Фейсбук\" страницата на общината се реализира „Виртуална приемна“ за приемане на сигнали и предоставяне на отговори. Провеждат се също така изнесени приемни на кмета в отделни жилищни квартали на Добрич. За първи път отчетът за двете години работа на екипа е направен под формата на публично общоградско обсъждане. И това са само част от дейностите в изпълнение на Програмата. \r\nЖулиета НИКОЛОВА", "date": "2018.01.25", "title": "Добрич: Общината отчита изпълнение на Програмата за управление за втората година от мандат 2015-2019 година"}
{"url": "http://www.focus-news.net/news/2018/01/25/2481337/4-chlenno-semeystvo-s-tursko-grazhdanstvo-e-postradalo-pri-katastrofata-kray-novi-han.html", "text": "При катастрофа край Нови хан, на автомагистрала \"Тракия\" е пострадало 4-членно семейство с турско гражданство. Те са приети в спешното отделение на УМБАЛ \"Св. Анна\", съобщиха от лечебното заведение. Бащата (на 42 г.) е с фрактура на гръдна кост, фрактура на 11-и и 12-и прешлен и фрактура на лява слепоочна кост. Той е стабилизиран. Майката (на 32 г.) е без сериозни наранявания. При удара, детето им (на 8 г.) е изхвърчало през предния прозорец на автомобила. То все още се преглежда. Мъж на 26 години, техен племенник, също е приет за лечение, като и неговите прегледи не са приключили към момента. \r\nОт болничното заведение уточниха, че водачът и пътниците не са употребявали алкохолни или наркотични вещества.", "date": "2018.01.25", "title": "4-членно семейство с турско гражданство е пострадало при катастрофата край Нови хан"}
{"url": "http://www.focus-news.net/news/2018/01/25/2481338/binali-yaldaram-v-afrin-sa-likvidirani-poveche-ot-300-kyurdski-boytsi.html", "text": "Министър-председателят на Турция Бинали Йълдъръм съобщи, че въоръжените сили на страната са ликвидирали повече от 300 души по време на операцията в сирийската област Африн, предава РИА Новости.\r\n„Днес е шестият ден от операция „Маслинова клонка“. Ликвидирани са повече от 300 терористи. Нашата операция се провежда в рамките на закона и ние защитаваме не само собствените си граници, но и сигурността на цяла Европа“, заяви Йълдъръм.\r\nТой определи като неприемливо, че „една страна членка на НАТО защитава границите си от терористична заплаха, докато другите страни членки на Алианса снабдяват терористите с оръжие“, имайки предвид военната помощ, оказвана от САЩ за кюрдите в Сирия. \r\nПравителството на страната провежда операция против кюрдските „Отряди за народна самоотбрана“ в региона. Организацията е смятана за терористична от правителството в Анкара.  Виктор Турмаков", "date": "2018.01.25", "title": "Бинали Йълдъръм: В Африн са ликвидирани повече от  300 кюрдски бойци"}
{"url": "http://www.focus-news.net/news/2018/01/25/2481339/mvr-na-balgaro-gratskata-granitsa-trafikat-e-normalen-na-vsichki-kontrolno-propuskatelni-punktove.html", "text": "На българо-гръцката граница трафикът е нормален на всички контролно-пропускателни пунктове. Това съобщи за Радио „Фокус“ – Пирин дежурен служител в МВР. \r\nЛора КАЛЧЕВА", "date": "2018.01.25", "title": "МВР: На българо-гръцката граница трафикът е нормален на всички контролно-пропускателни пунктове"}
{"url": "http://www.focus-news.net/news/2018/01/25/2481340/pazardzhik-zemedelski-proizvoditeli-izlizat-na-protest-v-grada-sreshtu-ednodnevnite-trudovi-dogovori-na-1-fevruari.html", "text": "Земеделски производители от село Юнаците ще излязат на поредния си протест на 1 февруари срещу еднодневните трудови договори, съобщи за Радио „Фокус“ – Пазарджик Стоян Кузев, кмет на населеното място. Митингът ще се проведе на пл. „К. Величков“ в Пазарджик в първия ден на месец февруари от 14.00 часа, като датата е символична – началото на стопанската година на Трифон Зарезан. Ще бъдат  прочетени  исканията на земеделците, както и техните  предложения  за промяна. Подобни  прояви ще се проведат по едно и  също  време  в  различни градове в страната. Недоволството е насочено конкретно към чл. 114а от Кодекса на труда, който регламентира  еднодневните  трудови  договори.\r\nАлбена ЖИЛЕКОВА", "date": "2018.01.25", "title": "Пазарджик: Земеделски производители излизат на протест в града срещу еднодневните трудови договори на 1 февруари"}
{"url": "http://www.focus-news.net/news/2018/01/25/2481341/sliven-byudzhetat-na-obshtinata-za-2018-g-be-priet-ot-obshtinskiya-savet-s-parametri-103-092-170-lv.html", "text": "С 26  гласа „за“ , 7 „против” и 4 „въздържал се Общинският съвет прие на днешното си заседание бюджета на Община Сливен за тази година, предаде репортер на Радио „Фокус“ – Сливен.\r\n103 092 170 лв. са параметрите на бюджета.  Приходите от  местни дейности са 46822902 лв. при първоначално планирани за 2017 г. 52228936 лв. Намалението е с 10,4 %. Данъкът върху недвижимите имоти е намален с 9,2 %, данък върху превозните средства – увеличение с 10,5 %,  данък при придобиване на имущество – увеличение с 31,3 % и туристически данък – увеличение с 37,5 %.\r\nРазходите, общо за местните дейности са в размер на 46822902 лв. Предвижда се местните разходи да се намалят спрямо първоначалния план за 2017 г. с 10,4 %. Финансовият ангажимент по отношение на здравеопазването е 4898179 лв. Спрямо началния план за 2017 г. тези разходи се увеличават с 10,9 %.\r\nОбщо за социалните услуги през годината ще се изразходват 7737789 лв. при 7308595 лв. за 2017 г., увеличението е с 5,9 %.\r\nСъс средства от Европейския съюз се предвижда да се финансират капиталови разходи в размер на 429462 лв., от тях 285997 лв. за Рехабилитация и благоустрояване на река Асеновска; 141732 лв. за Рехабилитация, благоустрояване и обновяване на обществени озеленени площи в кв. „Република” и дрУГИ.\r\nС други средства се предвижда да се финансират капиталови разходи в размер на 7002934 лв., в т.ч.: 50134 лв. за изграждане на ул. „Верила”, 1000000 лв.за основен ремонт и технологично възстановяване на улична настилка в Сливен и населени места в общината; 1592868 лв. за отваряне на ул. „Г.С.Раковски“, 2065826 лв. – реконструкция на кръстовище бул. „Братя Миладинови“ – бул. „Хр.Ботев“ – бул. „Георги Данчев“ – бул. „Бургаско шосе“ – ул. „Радой Ралин“ (п.в. „Розова градина) и 1 800 000 лв. за благоустрояване по бул. „Хаджи Димитър“ и други.\r\n„Цифрите го показват, че всяка година увеличаваме процента на изпълняемост на приходите и разходите. Надявам се това да продължи и през 2018 година. Вървим по този път, по който бях обещал преди две години, община Сливен да има изпълним бюджет. Това, което е заложено в бюджета всички да сме сигурни, ме то ще бъде 100% изпълнено.”, коментира  кметът на Сливен Стефан Радев.\r\nКметът съобщи, че за изграждане на кръгово кръстовище „Розова градина” е подписан договорът и изпълнителят работи по проектирането, за пробива на ул. „Раковска” е избрана фирма-изпълнител, предстои подписване на договор. Към 01 януари 2018 г. остатъчният размер на главниците по заеми – безлихвен от централния бюджет и облигационен е 30 000 000 лв.\r\nЛюдмила ЙОРГОВА", "date": "2018.01.25", "title": "Сливен: Бюджетът на Общината за 2018 г. бе приет от Общинския съвет, с параметри 103 092 170 лв."}
{"url": "http://www.focus-news.net/news/2018/01/25/2481342/reuters-italianskata-politsiya-zadarzha-31-dushi-kray-rim-v-ramkite-na-antimafiotska-operatsiya.html", "text": "Полицията в Рим съобщи, че е арестувала 31 души по подозрение за връзки с мафията край Остия – крайморско предградие, което е „гореща точка“ за големите разследвания срещу организираната престъпност в италианската столица, предава  Reuters.\r\n„31 членове на мафиотски клан, за който се смята, че е контролиран от фамилията Спада, са задържани след операции, започнали на разсъмване в Остия“, съобщава полицията. Още един заподозрян е издирван. \r\nКметът на Рим Вирджиния Раги благодари на полицията, прокуратурата и на МВР за арестите. „Рим получи нов дъх живот с операцията срещу клана Стада в Остия. Заедно ще кажем не на престъпността“, заяви тя от профила си в социалната мрежа „Туитър“.  Виктор Турмаков", "date": "2018.01.25", "title": "Reuters: Италианската полиция задържа 31 души край Рим в рамките на антимафиотска операция"}
{"url": "http://www.focus-news.net/news/2018/01/25/2481343/plovdiv-74-godishna-zhena-e-s-opasnost-za-zhivota-sled-kato-e-bila-blasnata-ot-avtomobil-na-peshehodna-pateka.html", "text": "74-годишна жена е с опасност за живота, след като е била блъсната от автомобил на пешеходна пътека в Пловдив. Това съобщи за Радио „Фокус“ – Пловдив говорителят на Областната дирекция на МВР. Сигналът за инцидента е подаден в 20.20 часа снощи. Според подадената информация, на кръстовище между бул. „Източен“ и ул. „Богомил“ в Пловдив лек автомобил „Рено“ е предприел десен завой, отнел е предимството и е ударил пресичаща на пешеходна пътека 74-годишна жена. Пострадалата е настанена в болница в много тежко състояние и с опасност за живота. Алкохолната проба на 33-годишната шофьорка на колата е отрицателна.  По случая е образувано досъдебно производство.\r\nТони МИХАЙЛОВ", "date": "2018.01.25", "title": "Пловдив: 74-годишна жена е с опасност за живота, след като е била блъсната от автомобил на пешеходна пътека"}
{"url": "http://www.focus-news.net/news/2018/01/25/2481344/veliko-tarnovo-77-godishen-mazh-ot-selo-balgarsko-slivovo-e-obvinen-v-ubiystvoto-na-72-godishnata-si-sapruga.html", "text": "77-годишен мъж от село Българско Сливово е обвинен в убийството на 72-годишната си съпруга. Това съобщиха от пресцентъра на Областна дирекция на МВР – Велико Търново. На 19 януари тази година в полицейското управление в Свищов е получен сигнал за намерена обесена жена в необитаем имот в село Българско Сливово. От проведените действия по разследването е установено, че следи от обесване няма. Установени са множество кръвонасядания и травми по цялото тяло. То е изпратено за аутопсия във великотърновската болница, където е установено, че смъртта е настъпила в следствие на асфикция. По случая е започнато досъдебно производство. От назначените множество експертизи, разпити на свидетели и проведен следствен експеримент е установено, че извършител на тежкото престъпление е Л. К., съпруг на убитата. Вчера след доклад на материалите в прокуратурата той е привлечен, като обвиняем. Задържан е за 72 часа.", "date": "2018.01.25", "title": "Велико Търново: 77-годишен мъж от село Българско Сливово е обвинен в убийството на 72-годишната си съпруга"}
{"url": "http://www.focus-news.net/news/2018/01/25/2481345/meta-makedoniya-spored-srabskiya-ministar-predsedatel-evropeyskata-integratsiyata-na-stranite-ot-zapadnite-balkani-vazhna-za-badeshteto-na-regiona.html", "text": "Според сръбския министър-председател Ана Бърнабич европейската интеграция на страните от Западните Балкани е важен фактор за бъдещето на региона, предава македонската медия “Мета“.\r\nТя подчерта, че Сърбия е дълбоко и искрено ангажирана към европейската интеграция, защото, според нея, \"страната споделя европейските ценности и идеи за дългосрочен мир, просперитет и стабилност\".\r\nБърнибич добави, че изборите през миналата година в Германия, Франция и Холандия показват, че повечето граждани са ангажирани с европейските ценности, както и с икономическото и вътрешното развитие на Съюза.\r\nСръбският министър-председател изрази надежда, че въпреки всички предизвикателства тази година Европейският съюз ще бъде по-силен и по-конкурентоспособен. Виктор Турмаков", "date": "2018.01.25", "title": "„Мета“ (Македония): Според сръбския министър-председател европейската интеграцията на страните от Западните Балкани  важна за бъдещето на региона"}
{"url": "http://www.focus-news.net/news/2018/01/25/2481346/ministerstvoto-na-vanshnite-raboti-shte-otbelezhi-mezhdunarodniya-den-za-vazpomenanie-na-zhertvite-ot-holokosta.html", "text": "Международният ден за възпоменание на жертвите от Холокоста ще бъде отбелязан в Министерството на външните работи на 26 януари от 11.00 часа със специална програма, която ще бъде открита от заместник министър-председателя по правосъдната реформа и министър на външните работи Екатерина Захариева. Това съобщиха от пресцентъра на министерството.\r\nЩе бъде представена изложбата \"Отвъд дълга\" - проект на Световния център за възпоменание на жертвите от Холокоста \"Яд Вашем\" и подготвена за показване в България от посолството на Израел и Държавния културен институт към министъра на външните работи. \r\nЕкспозицията разказва за делото на 36 дипломати от 21 държави, спасили стотици евреи от депортация в лагерите на смъртта. За тези свои действия \"Яд Вашем\" ги обявява за праведници на света и връчва специален медал, гравиран с надписа: От признателния народ на Израел: който спаси един живот, спасява цяла Вселена\". \r\nСпециално участие в програмата на събитието ще има и посланикът на САЩ в София Ерик Рубин, който ще обяви имената на спечелилите стипендии \"Благодарност към Скандинавия\" на Българо-американската образователна комисия \"Фулбрайт\". \r\n В рамките на програмата по отбелязване на Международния ден за възпоменание на жертвите от Холокоста ще бъде отбелязано началото на кампанията по отбелязване на 75-та годишнина от спасяването на българските евреи. По този повод Председателят на Организацията на евреите в България \"Шалом\" д-р Алек Оскар и писателят Виктор Барух ще връчат почетен знак и сертификат  на Съюза на българските писатели и на Председателя на Висшия съдебен съвет Ралица Негенцова в рамките на кампанията на \"Шалом\" \"75 години - незабравените лица на спасението\".", "date": "2018.01.25", "title": "Министерството на външните работи ще отбележи Международния ден за възпоменание на жертвите от Холокоста"}
{"url": "http://www.focus-news.net/news/2018/01/25/2481347/mrrb-osiguryava-200-mln-lv-za-razvitie-na-turisticheskite-atraktsii.html", "text": "Министерството на регионалното развитие и благоустройството (МРРБ) осигурява 200 млн. лв. за развитие на туристическите атракции по Оперативна програма „Региони в растеж“ 2014-2020 г. Вчера Управляващият орган на оперативната програма публикува проект на Насоки за кандидатстване по процедура за предоставяне на безвъзмездна финансова помощ „Развитие на туристически атракции“. Това съобщиха от пресцентъра на МРРБ. Допустими кандидати са Министерството на културата, общини, институции на вероизповеданията и техни местни поделения, които са юридически лица.  Това е първата схема по ОПРР, която е изцяло с  комбинирано финансиране – чрез кредит и субсидия,  тъй като проектите по нея ще реализират приходи. \r\n100 млн. лв. от средства се финансират чрез финансов инструмент, посредством финансови посредници, избрани от Фонда на фондовете, и 100 млн. лв. – чрез безвъзмездни средства по процедура „Развитие на туристически атракции“.  Проектите трябва да са насочени към консервация, опазване и популяризиране на културното и религиозно наследство от национално и световно значение. Те ще се осъществяват посредством комбинация от финансиране с безвъзмездни средства и от финансов инструмент (под формата на нисколихвено кредитиране), след извършване на оценка на бизнес плана от страна на финансовия посредник. Безвъзмездната финансова помощ може да бъде предоставяна на проектен принцип по предложение на фонд-посредника, отпускащ нисколихвено кредитиране, след оценка на жизнеспособността на идеята и ефектите за постигане на икономическа активност и заетост като основни цели на ОПРР. \r\nПроцедурата цели създаването на цялостни туристически продукти за обекти на културното наследство от национално и световно значение. В този смисъл ще бъдат подкрепяни интегрирани проекти, включващи не само дейности по консервация и опазване на съответния обект на културното наследство, но и дейности по неговото популяризиране и развитие, които привличат значителен брой туристи. \r\nМаксималният размер на безвъзмездна помощ по проект може да достигне до 50% от общата стойност на комбинираното финансиране в зависимост от извършения от финансовия посредник анализ на жизнеспособността (бизнес плана) и  анализ на риска. \r\nПредложения и коментари по проекта на Насоки за кандидатстване могат да се изпращат в срок до 23.02.2018 г. (включително) по официален път или на електронна поща: oprd@mrrb.government.bg.", "date": "2018.01.25", "title": "МРРБ осигурява 200 млн. лв. за развитие на туристическите атракции"}
{"url": "http://www.focus-news.net/news/2018/01/25/2481348/dzhumhuriet-tramp-obarna-vnimanie-na-erdogan-za-izvanrednoto-polozhenie-neka-turtsiya-da-se-darzhi-vnimatelno-i-predvidlivo.html", "text": "В телефонния разговор с турския президент Реджеп Тайип Ердоган президентът на САЩ Доналд Тръмп му е обърнал внимание на продължаващото извънредно положение в страната и настоял Анкара „да се държи внимателно и предвидливо по въпроса”, пише вестник „Джумхуриет”.\r\n От своя страна Ердоган е поискал от Вашингтон незабавно да прекрати въоръжените си доставки за сирийските кюрди. Основна точка в дневния ред на разговора е била операцията на турските въоръжени сили „Маслинова клонка” в района на сирийския град Африн. Говорителят на турския президент – Ибрахим Калън, както и външният министър Мевлют Чавушоглу, оповестиха, че телефонният разговор е осъществен по молба на Вашингтон. \r\nМеждувременно от турското Президентство уточниха, че писменото съобщения на Белия дом не отразява точно същността на проведения разговор. Посочва се по-специално, че Тръмп не е споменал за тревогата си от нарастващото напрежение и не е засегнал извънредното положение в Турция, посочва още „Джумхуриет”. Георги Димов", "date": "2018.01.25", "title": "\"Джумхуриет\": Тръмп обърна внимание на Ердоган за извънредното положение: Нека Турция да се държи внимателно и предвидливо"}
{"url": "http://www.focus-news.net/news/2018/01/25/2481349/sofiya-dvizhenieto-po-pat-i-1-sofiya-pernik-pri-s-vladaya-se-izvarshva-v-edna-lenta-poradi-avariral-avtomobil.html", "text": "Движението по път I-1 София - Перник при с. Владая се извършва в една лента поради аварирал автомобил. Това съобщиха от пресцентъра на Агенция \"Пътна инфраструктура\".", "date": "2018.01.25", "title": "София: Движението по път I-1 София - Перник при с. Владая се извършва в една лента поради аварирал автомобил"}
{"url": "http://www.focus-news.net/news/2018/01/25/2481350/pregled-na-mezhdunarodnite-novini-do-13-chasa-agentsiya-fokus.html", "text": "Председателят на групата на Европейската народна партия Жозеф Дол изрази надежда за „взаимно приемливо решение“ в спора за името между Македония и Гърция. Той приветства „прозореца за възможност“ за разрешаването на продължаващия вече десетилетия спор между двете държави и допълни, че иска твърди резултати.\r\nДол отправи думите си в ключов за преговорите момент. Те обаче вървят в разрез с мнението на членуващата в ЕНП гръцка партия „Нова демокрация“, която твърди, че решаването на въпроса трябва да се отложи.\r\n„Надявам се, че взаимно допустимо решение ще бъде открито и ние приветстваме този прозорец на възможност, който може да доведе до твърди резултати“, заяви Дол. \r\nМинистър-председателите на Македония и на Гърция Зоран Заев и Алексис Ципрас успяха да постигнат напредък при решаването на спора за името по време на срещата си в кулоарите на Световния икономически форум в Давос. \r\n***  Президентът на Франция Еманюел Макрон заяви по време на Световния икономически форум в Давос, че „се нуждаем от по-силна Европа“.\r\n“Франция е завърна в ядрото на Европа“, заяви Макрон по време на речта си в Давос. Той допълни, че „не може да има френски успех без европейски успех“ и поиска по-силно и по-добро сътрудничество в ЕС. „Нуждаем се от силна Европа – това е абсолютно ключово“, смята президентът. \r\nСъщевременно Макрон поиска от ЕС „да извърши реформи в ЕС“ и допълни, че Съюзът трябва да „поправи някои краткострочни въпроса по енергетиката, цифровизацията, миграцията и инвестициите“. \r\n„Тази година ще трябва да променим десетгодишната стратегия за Европа, защото при настоящата среда континентът има отговорност и роля за игра очи в очи с Китай и САЩ“, убеден е президентът. Макрон допълни, че „европейската визия по отношение на свободата, правосъдието, справедливостта и индивидуалните права е уникална“ и че „подобен баланс между тези ценности“, съществува единствено в Европа. \r\n*** Президентът на САЩ Доналд Тръмп се приземи на летището в Цюрих, за да участва на провеждания в Давос Световен икономически форум.\r\nТръмп се прехвърли на хеликоптер, за да приключи пътуването си до алпийския курорт, където световният политически и икономически елит очаква да разбере от него за неговата програма „Америка на първо място“. \r\n*** Най-малко двама души са загинали, а други десет са сериозно пострадали, след като регионален влак дерайлира край северния италиански град Милано.\r\n„Около 100 души са претърпели леки наранявания“, съобщи Кристина Корбета, служител от местните спешни служби. Причините за инцидента все още не са ясни. \r\n*** Изявлението на Белия дом относно телефонния разговор на турския президент Реджеп Тайип Ердоган с държавния на САЩ Доналд Тръмп не отразява точно съдържанието на разговора им, заяви турски източник в четвъртък.\r\n„Президентът Тръмп не споделя никакви\" опасения относно ескалиращото насилие \"по отношение на продължаващата военна операция в Африн\", е изказването на Тръмп според турския източник. \r\n„Дискусията на двамата лидери на операция „Маслинова клонка“ беше ограничена до обмен на мнения\", допълва събеседникът на агенцията.\r\nПо-рано в изявление на Белия дом бе казано, че държавният глава на САЩ Доналд Тръмп е изискал от турския си колега Реджеп Тайип Ердоган да ограничи настъплението на армията си срещу кюрдския анклав в Сирия.\r\nВ рамките на телефонен разговор, американският президент е призовал Ердоган да „деескалира“ атаката срещу Африн и е изразил загриженост относно „деструктивната и фалшива“ антиамериканска реторика, която идва от страна на Турция.\r\n*** В сутрешните часове на четвъртък, 25 януари, руски риболовен кораб с 21 души на борда изчезна във водите на Японско море.\r\nСъгласно разпространените данни, плавателният съд е изпратил сигнал за бедствие, след което връзката с него е прекъснала.\r\nНа мястото на инцидента са изпратени топлоход и два хеликоптера. Към района е изпратен и самолет със спасители. \r\nИзточник уточни, че на борда на кораба е имало както руски, така и чуждестранни граждани. Съдбата им към момента остава неизвестна.\r\n***", "date": "2018.01.25", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/01/25/2481351/ministar-tsetska-tsacheva-provede-poredna-rabotna-sreshta-s-predstaviteli-na-sindikata-na-sluzhitelite-v-zatvorite-v-balgariya-i-sindikat-ohrana.html", "text": "Министърът на правосъдието Цецка Цачева проведе поредна работна среща с представители на Синдиката на служителите в затворите в България (ССЗБ) и Синдикат „Охрана“. Това съобщиха от пресцентъра на министерството.\r\nНа нея тя информира участниците в срещата, че след получаване на писмо от синдикалните организации на 16 януари т.г., с което се поставя въпросът за актуализиране на бюджета на Министерството на правосъдието, то е препратено същия ден по компетентност към Министерството на финансите. \r\nПравосъдният министър припомни, че разпределението на средства става само в бюджетната рамка и служителите в двете специализирани дирекции - Главна дирекция „Изпълнение на наказанията“ (ГДИН) и Главна дирекция „Охрана“ (ГДО), вече са получили 5 % увеличение на основното си възнаграждение от 1 януари 2018 г., съгласно утвърдения държавен бюджет за тази година.\r\nВ края на срещата министърът на правосъдието заяви отново своята позиция, че ще продължава да отстоява виждането си за равнопоставено третиране на структурите в сектор „Сигурност“.  \r\nНа разговорите присъстваха още ресорният заместник-министър на правосъдието проф. Николай Проданов, главният секретар на ведомството Стоян Стоянов,  главните  директори на ГДИН Свилен Цветанов и на ГДО Георги Жеков.", "date": "2018.01.25", "title": "Министър Цецка Цачева проведе поредна работна среща с представители на Синдиката на служителите в затворите в България и Синдикат „Охрана“"}
{"url": "http://www.focus-news.net/news/2018/01/25/2481352/veliko-tarnovo-obshtinskiyat-savet-prie-byudzhet-2018-na-obshtinata-76-403-038-leva-e-byudzhetnata-ramka.html", "text": "Общински съвет – Велико Търново гласува на днешното си заседание Бюджет 2018 на Общината, предаде репортер на Радио „Фокус“ – Велико Търново. Бюджетната рамка за тази година беше приета с 27 гласа „за“, 2 – „въздържал се“ и 4 „против“. Против гласуваха общинските съветници от групата на БСП. Според тях в бюджета не са планирани средства за актуализиране на транспортната схема, изграждане на паркоместа и инвестиции за селищата извън града. От Реформаторски блок разделиха финансовата рамка на Общината за 2018 година на няколко панела. В първия панел те поставиха нещата, за които са удовлетворени – изграждане на детска градина в кв. „Зона Б“, ремонт на покрива на ОУ „Димитър Благоев“, изграждане на игрище в Спортното училище, ремонт на пътя от жп гарата до СБАЛПФЗ „Д-р Трейман“, въвеждането на електронен билет за всички туристически обекти във Велико Търново и видеонаблюдение в ключови зони. Вторият панел  те кръстиха „надежда за…“, като в него включиха изграждането на транспортна схема, а третият панел е под името „важно“, като в него влизат Старото военно училища и пряк път между кварталите „Картала“ и „Варуша“. Повече от час и половина продължиха дебатите по бюджетната рамка и инвестиционната програма на Общината.\r\n76 403 038 лева е бюджетната рамка на Община Велико Търново за 2018 година. Делегираните от държавата дейности са в размер на 40426 775 лева, а местните дофинансирани дейности – 32 976 263 лева. Взаимоотношенията с централния бюджет са в размер на 40 438 446 лева, като в това число освен общата допълваща субсидия от 36 731 346 лева. Тя е със 17% повече спрямо миналата година. Трансферите за местни дейности от 2 112 400 лева и целевата субсидия за капиталови разходи от 1 594 700 лева. Налице е увеличение на средствата във всички функции. С 20,31% повече са средствата за образование в Бюджет 2018 на Община Велико Търново. Бюджетът за функция „образование“ тази година е 22 835 948 лева. 32 355 567 милиона лева е размерът на Инвестиционната програма на Община Велико Търново за 2018 година. Тя включва много обекти от образователната инфраструктура. Предвижда се извършване на основни и частични ремонти на училища в изпълнение на програмата за енергийна ефективност. Ще бъдат изградени и нови образователни инфраструктури. За първи път от 40 години насам ще бъде изградена нова детска градина в кв. „Зона Б“. Включени са дейности по изграждане и ремонт на съществуваща пътнотранспортна инфраструктура, в това число и моста при село Шемшево. Предвиждат се и ремонти на съществуваща и изграждане на нова спортна инфраструктура, както и ремонти на църкви.", "date": "2018.01.25", "title": "Велико Търново: Общинският съвет прие Бюджет 2018 на Общината, 76 403 038 лева е бюджетната рамка"}
{"url": "http://www.focus-news.net/news/2018/01/25/2481353/bdzh-osiguryava-4-000-dopalnitelni-mesta-vav-vlakovete-mezhdu-sofiya-i-pernik-za-mezhdunarodniya-festival-na-maskaradnite-igri-surva-pernik.html", "text": "На 27-и и 28-и януари „БДЖ - Пътнически превози” ЕООД ще осигури 4 000 допълнителни места във влаковете, които се движат между София и Перник. Това съобщиха от пресцентъра на БДЖ. Увеличаването на броя на вагоните и мотрисите за влаковете между двата града се прави за удобство на всички, които желаят да посетят Международния фестивал на маскарадните игри „Сурва”, който ще се проведе в гр. Перник през периода 26 - 28 януари 2018 г.\r\nС увеличени състави ще се движат следните влакове:\r\n•Бързият влак № 5621 от София за Благоевград, който заминава от Централна гара София в 07:40 ч. и пристига в Перник в 08:33 ч.;\r\n•Бързият влак № 5622 от Благоевград за София, който тръгва от Благоевград в 16:05 ч. и пристига в Перник в 17:36 ч. Влакът заминава от Перник в 17:38 ч. и пристига в София в 18:36 ч.;\r\n•Бързият влак № 6620 от Кюстендил за София, който тръгва от Кюстендил в 07:05 ч. и пристига в Перник в 08:57 ч. Влакът заминава от Перник в 09:04 ч. и пристига в София в 09:53 ч.;\r\n•Бързият влак № 6621 от София за Кюстендил, който заминава от София в 08:00 ч. и пристига в Перник в 08:55 ч.;\r\n•Крайградският пътнически влак № 50208 от Перник за София, който тръгва от Перник в 10:00 ч. и пристига в София в 10:50 ч.;\r\n•Крайградският пътнически влак № 50275 от София за Перник, който заминава от Централна гара София в 11:00 ч. и пристига в Перник в 11:45 ч.;\r\n•Крайградският пътнически влак № 50274 от Перник за София, който тръгва от Перник в 13:00 ч. и пристига в София в 13:50 ч.;\r\n•Крайградският пътнически влак № 50207 от София за Перник, който заминава от Централна гара София в 15:20 ч. и пристига в Перник в 16:07 ч.;\r\n•Крайградският пътнически влак № 50279 от София за Радомир, който тръгва от София в 16:05 ч. и пристига в Перник в 17:15 ч.;\r\n•Крайградският пътнически влак № 50278 от Перник за София, който заминава от Перник в 17:00 ч. и пристига в София в 17:57 ч.\r\nЗа осигуряване на допълнителна възможност за пътуване с влак между София и Перник, на 27-и и 28-и януари извънредно ще се движат следните шест влака:\r\n•Крайградският пътнически влак № 50275 от София за Перник, който заминава от Централна гара София в 11:00 ч. и пристига в Перник в 11:45 ч.;\r\n•Крайградският пътнически влак № 50274 от Перник за София, който тръгва от Перник в 13:00 ч. и пристига в София в 13:50 ч.;\r\n•Крайградският пътнически влак № 50279 от София за Радомир, който тръгва от София в 16:05 ч. и пристига в Перник в 17:15 ч.;\r\n•Крайградският пътнически влак № 50278 от Перник за София, който заминава от Перник в 17:00 ч. и пристига в София в 17:57 ч.;\r\n•Крайградският пътнически влак № 50281 от София за Перник, който тръгва от София в 17:25 ч. и пристига в Перник в 18:12 ч.;\r\n•Крайградският пътнически влак № 50280 от Перник за София, който заминава от Перник в 19:10 ч. и пристига в София в 20:00 ч.\r\nЦената на билет за пътуване от София до Перник е 2.30 лв. Притежателите на железопътни карти ползват намаление от крайната цена, като за тези клиенти билетът е на стойност 1.35 лв. „БДЖ - Пътнически превози” ЕООД предлага и еднодневни карти за неограничено пътуване между София и Перник в рамките на един ден. Цената на картата е 4 лв.\r\nКлиентите на националния железопътен превозвач могат да получат подробна информация за разписанията на влаковете от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2018.01.25", "title": "БДЖ осигурява 4 000 допълнителни места във влаковете между София и Перник за Международния фестивал на маскарадните игри „Сурва” - Перник"}
{"url": "http://www.focus-news.net/news/2018/01/25/2481354/euronews-nivoto-na-sena-v-parizh-dostiga-opasni-ravnishta.html", "text": "Метеорологичната служба на Франция обяви „оранжев код“ за опасност за наводнения в 15 департамента на страната, където нивото на реките е достигнало опасни показатели заради проливните дъждове, предава  Euronews.\r\nОчаква се в Париж река Сена да продължи да се покачва до събота. „Лувърът“ е затворил своите изложби в подземните нива на музея като предпазна мярка. „Кризисен екип следи ситуацията“, съобщава управата на обекта. \r\nШест железопътни станции, разположени до реката, включително „Сен Мишел“ и тази в Латинския квартал, са затворили врати.\r\nЖителите на Париж и туристите са посъветвани да странят от бреговете на Сена, за да не бъдат отнесени.  Виктор Турмаков", "date": "2018.01.25", "title": "Euronews: Нивото на Сена в Париж достига опасни равнища"}
{"url": "http://www.focus-news.net/news/2018/01/25/2481355/gabrovo-uvolnena-e-distsiplinarno-direktorkata-na-doma-za-detsa-s-uvrezhdaniya-v-grada-sled-skandala-s-nasilie-nad-mladezhite.html", "text": "Уволнена е дисциплинарно директорката на дома за деца с увреждания в Габрово, след скандала с насилие над младежите. Това се случи със специално издадена заповед от кмета на община Габрово Таня Христова, с която тя освободи ръководителя на Центъра за настаняване от семеен тип за деца и младежи с увреждания „Хризантема“ 27 Маринела Лазарова. Документът й бе връчен днес, съобщиха от пресцентъра на Община Габрово. В момента се извършва процедура по предаване и приемане на имуществото на Центъра. В позицията на кметицата се подчертава, че тя ще настоява служителите, позволили си непристойно поведение към децата, да понесат наказателна отговорност.\r\nОт Община Габрово припомнят още, че по повод междуличностния конфликт в екипа на Центъра за настаняване от семеен тип за деца и младежи с увреждания „Хризантема“ 27 са изискани обяснения от ръководителя на Центъра. В тях има данни за насилие над деца. Незабавно на 15 януари 2018 година е сезирана Районна прокуратура – Габрово и Държавна Агенция за закрила детето, с молба за спешна проверка и предприемане на действия по компетентност от страна на двете институции.\r\nДопълнително ще бъде направена индивидуална оценка за здравния и социалния статус на всяко от децата.", "date": "2018.01.25", "title": "Габрово: Уволнена е дисциплинарно директорката на дома за деца с увреждания в града, след скандала с насилие над младежите"}
{"url": "http://www.focus-news.net/news/2018/01/25/2481356/prof-bozhidar-dimitrov-istorik-redno-e-makedonskoto-pravitelstvo-da-krasti-ya-bulevard-ya-magistrala-ya-letishte-na-men-zaradi-prinosa-za-razvenchavane-na-lazhite-im.html", "text": "Редно би било да кръстят я булевард, я магистрала, я летище на името на Божидар Димитров, който направи доста с книгите, статиите и филмите си за развенчаване на македонските лъжи. Това коментира за Агенция „Фокус“ историкът проф. Божидар Димитров по повод решението на македонския министър-председател Зоран Заев след срещата с гръцкия му колега Алексис Ципрас в Давос, да бъде преименувано международното летище в Скопие, което сега се нарича „Александър Велики“, както и магистралата към него на „Приятелство“ в знак на добра воля да се разреши по-бързо спорът за името на Република Македония. Според историка смяната на имена, която е предприел Зоран Заев, само косвено засяга нас. „Зоран Заев го прави, за да се хареса на гърците и гръцкото правителство да се съгласи с едно от имената, предложени от Матю Нимиц, които съдържат името Македония с прилагателно – северна, южна, лява, дясна, горна, вардарска и т.н. Аз миля, че нищо не може да застави гърците да сменят формата на името на републиката. Не знам какво предлагат те. За сега използват понятието Бивша югославска република Македония - БЮРМ, или Република Скопие“, посочи проф. Димитров, като уточни, че Република Скопие се използва по-скоро в медиите и разговорно, докато официално гърците се придържат към името, под което е призната от повечето държави в света – БЮРМ. „При тази вълна от преименувания македонското правителство трябва да мисли не само за Гърция, но и за нас. Ако иска да се хареса на българите и на България с цел по-бързо съставяне на Комисията, която ще изработи новите учебници и новите концепции за историята на Македония, редно би било да кръстят я булевард, я магистрала, я летище на името на Божидар Димитров, който направи доста с книгите, статиите и филмите си за развенчаване на македонските лъжи“, заяви още историкът, като припомни, че на континента Антарктида вече има залив, 6 пъти по-голям от Созополския, който е кръстен от Организацията на обединените нации на него.\r\nВесела АЛЕКСАНДРОВА", "date": "2018.01.25", "title": "Проф. Божидар Димитров, историк: Редно е македонското правителство да кръсти я булевард, я магистрала, я летище на мен, заради приноса за развенчаване на лъжите им"}
{"url": "http://www.focus-news.net/news/2018/01/25/2481357/godishniyat-otchet-na-programata-za-razvitie-na-turizma-prez-2017-g-beshe-predstaven-po-vreme-na-rabotna-sreshta-na-konsultativniya-savet-po-turizam-v-obshtinata.html", "text": "Годишният отчет на Програмата за развитие на туризма през 2017 г. беше представен по време на работна среща на Консултативния съвет по туризъм в Община Сливен. Това съобщиха от пресцентъра на Общината. Участниците обсъдиха проект на предложение до Общинския съвет за прехвърляне на неразходвани финансови средства от бюджета за 2017 г., към бюджета за 2018 г.\r\nОбсъдени бяха и предложения за тази година. Предвиждат се дейности по изграждане, оборудване и функциониране на културно-туристически информационен център, ще бъдат поставени информационни табели в централната градска част и на всички входни и изходни пътни артерии на Сливен, както и указателни табели за всички културно-исторически обекти. Заложено е и изработването на рекламни материали и видео клипове за природните забележителности и туристически обекти в Сливен.\r\nПрез годината ще бъдат организирани събития и мероприятия с местно и национално значение.", "date": "2018.01.25", "title": "Годишният отчет на Програмата за развитие на туризма през 2017 г. беше представен по време на работна среща на Консултативния съвет по туризъм в Общината"}
{"url": "http://www.focus-news.net/news/2018/01/25/2481358/ministar-predsedatelyat-boyko-borisov-provede-telefonen-razgovor-s-prezidenta-na-turtsiya-redzhep-tayip-erdogan.html", "text": "Министър-председателят Бойко Борисов проведе телефонен разговор с президента на Турция Реджеп Тайип Ердоган. Това съобщиха от правителствената информационна служба.\r\nДвамата обсъдиха идеята за организиране на среща в България между лидерите на европейските институции и на Турция. Премиерът Борисов посочи, че такава среща може да способства нормализирането на диалога между ЕС и Турция, което е от взаимен интерес.\r\nПрезидентът Ердоган поздрави министър-председателя с официалния старт на Българското председателство на Съвета и му пожела то да е успешно както за Съюза, така и за страните от региона.", "date": "2018.01.25", "title": "Министър-председателят Бойко Борисов проведе телефонен разговор с президента на Турция Реджеп Тайип Ердоган"}
{"url": "http://www.focus-news.net/news/2018/01/25/2481359/rrotothemagartsiya-liderat-na-nova-demokratsiya-kiriakos-mitsotakis-nyama-da-pozvolya-da-se-delyat-gartsite-za-da-se-obedinyavat-skopyanite.html", "text": "Лидерът на \"Нова Демокрация\" Кириакос Мицотакис заяви, че \"няма да позволи гърците да се разделят, за да се обединяват скопяните\", предава електронното издание на гръцкия вестник \"Рrotothema\" като се позовава на резултатите от завършилото заседание на ръководството на най-голямата опозиционна партия за определяне на политиката й спрямо преговорите за името между Гърция и Македония.\r\nСпоред Мицотакис до сегашната позиция на Гърция се е стигнало след като всички депутати от управляващата партия \"Сириза\" са се съгласили да признаят Скопие под името Република Македония, но това не дава основание неидентифицираният патриотизъм да се заменя с екстремен национализъм.\r\nЛидерът на \"Нова Демокрация\" декларира, че няма да участва в разговори за постигане на съгласие по казуса с името, \"докато Скопие не се обвърже с промяна на конституцията.\"", "date": "2018.01.25", "title": "\"Рrotothema\"(Гърция): Лидерът на \"Нова Демокрация\" Кириакос Мицотакис: Няма да позволя да се делят гърците, за да се обединяват скопяните"}
{"url": "http://www.focus-news.net/news/2018/01/25/2481360/reuters-turtsiya-smyata-che-za-momenta-bezopasnite-zoni-v-siriya-ne-tryabva-da-se-obsazhdat.html", "text": "Турският външен министър Мевлют Чавушоглу заяви, че не е правилно САЩ и страната му да обсъждат евентуалните „безопасни зони“ в Сирия, докато проблемите между съюзниците в НАТО не бъдат разрешени, предава  Reuters.\r\nПо-рано местни медии цитираха Чавушоглу, заявил, че държавният секретар на САЩ Рекс Тилърсън е предложил 30-километрова „безопасна зона“ край границата на Турция със Сирия.\r\n„Имаме загуба на доверие със САЩ през последния период. Докато доверието не бъде  наложено отново, не е правилно подобни неща да бъдат обсъждани“, смята турският министърът.  Виктор Турмаков", "date": "2018.01.25", "title": "Reuters: Турция смята, че за момента „безопасните зони“ в Сирия не трябва да се обсъждат"}
{"url": "http://www.focus-news.net/news/2018/01/25/2481361/vechermakedoniya-universitetski-profesor-preporacha-prezidenta-premiera-i-vseki-edin-obiknoven-grazhdanin-na-makedoniya-da-nauchat-albanski-ezik.html", "text": "Университетският професор Башким Селмани препоръча на президента, на премиера и на всеки един обикновен гражданин на Македония да научат албански език, за да могат да комуникират с етническите албанци в страната, пише скопския вестник \"Вечер\", като се позовава на участие на Селмани в рубриката \"Зиг-Заг\" на телевизия \"Art Channel\".\r\nСпоред Селмани \"след като бившият и настоящият президент на страната са избрани с гласовете на етническите албанци, няма как сега да се оспорва законът за езиците или правото на същите тези етнически албанци да използват майчиния си език в отношенията с държавните и обществените институции.\"\r\nПо тази причина университетският преподавател смята, че няма нищо по-нормално от това президентът, премиерът и обикновените македонски граждани \"да научат албански език, за да си комуникират с албанците\", още повече когато се намират в райони, в които етническите албанци са над 20 % от населението.", "date": "2018.01.25", "title": "\"Вечер\"(Македония): Университетски професор препоръча президента, премиера и всеки един обикновен гражданин на Македония да научат албански език"}
{"url": "http://www.focus-news.net/news/2018/01/25/2481362/za-prav-pat-balgarski-predstavitel-uchastva-v-godishnata-nauchna-sesiya-na-kitayskata-meditsinska-asotsiatsiya-i-kongres-na-kitayskite-lekari-v-pekin.html", "text": "За пръв път български представител участва в Годишната научна сесия на Китайската Медицинска Асоциация и Конгрес на китайските лекари в Пекин. Доц. д-р Андрей Кехайов – президент на Югоизточноевропейския Медицински Форум, ще представи България по лична покана на зам. Председателя и Главен Секретар на Китайската Медицинска Асоциация К. Рао. Това съобщиха от Сдружение \"Български лекар. Събитието се провежда в периода 25-27 януари 2018 г. в Националния център за наука и технологии в Пекин и в него ще вземат участие представители на медицинските асоциации от САЩ, Русия, Япония, Тайланд, Пакистан, Казахстан, Великобритания, Хонг Конг и други. \r\nВ работната програма на форума са включени научни доклади на водещи експерти в областта на неврохирургията и офталмологията, хирургията, вътрешните болести, психиатрията, педиатрията, семейната медицина, медицинското образование и медицинската етика и други. Ще се дискутира текущия изследователски статус  на диагностичния и терапевтичен напредък в тези области на медицината.Темите на академичните семинари са развитието  на медицинската наука,  външния обмен на научни знания, практики  и сътрудничество между участниците.\r\nДоц. д-р Андрей Кехайов ще изнесе доклад за ролята и същността на съсловните организации на лекарите в България, тяхната организационна структура и различни форми на участие за решаване на проблемите на българското здравеопазване. В своето експозе Доц. д-р Кехайов ще представи и дейността, целите и ролята на Югоизточноевропейският Медицински Форум, като една от най-бързо  развиващите се организации сред научните медицински среди в тази част от Европейския континент. \r\nВ рамките на събитието Доц. д-р Андрей Кехайов ще проведе двустранни срещи с ръководството на Китайската Медицинска Асоциация и с представителите на другите медицински организации, ще обсъди проблемите на съсловните организации, ще обмени опит и мнения.", "date": "2018.01.25", "title": "За пръв път български представител участва в Годишната научна сесия на Китайската Медицинска Асоциация и Конгрес на китайските лекари в Пекин"}
{"url": "http://www.focus-news.net/news/2018/01/25/2481363/kaloyan-pargov-bsp-sofiya-zashto-darzhavata-da-ne-pomisli-da-napravim-zavod-za-proizvodstvo-na-elektromobili-v-balgariya.html", "text": "Защо държавата да не помисли да направим завод за производство на електромобили в България? Това каза пред журналисти общинският съветник от БСП и лидер на градската структура на партията Калоян Паргов в Столичния общински съвет, предаде репортер на Агенция „Фокус“. „Сега при минус 7 градуса ще мием ли? Предложих през тази година да закупим електромобили за всички, за цялата администрация на Столична община и ние съветниците също, кой колкото може, да минава, за да даваме пример. 40% от проблема е битовото потребление. Въпреки енергийните помощи, се използват неекологични горива, например въглища, които са с високо съдържание за сяра. Администрацията е на терен и трябва да глобява. Трябва да се раздават екогорива, но не от пелетите с китайско лепило. „Топлофикация“ е в технически фалит. Колкото повече метро, толкова по-малко автомобили, но виждаме, че всяко домакинство има със сигурност по един автомобил. Трябва да започнем да налагаме санкции както в Лондон. Налагаме висока такса за влизане в центъра и това е, особено на регистрирани автомобили преди 2006 г., както е в Лондон, и строим буферни паркинги“, заяви Паргов. По думите му в бюджета има над 400 млн. лв. за екология. „Защо държавата да не помисли да направим завод за производство на електромобили в България? Ще създадем поминък и ще бъдем водещи с една нова технология. Просто давам идея. По-същественото, което не намира подкрепа е екологичен фонд, който да се формира от приходите в общината и който да използваме за удряне на проблема в сърцето, а не с байпас мерки. Трябва да стимулираме потребителите, които са извън „Топлофикация“, да ползват екологични горива“, обясни той. Калоян Паргов уточни, че са предложили повече измервателни станции. „За „Красна поляна“ проблемът не се решава чрез расистки изказвания, а чрез целенасочена, образователна, социална политика, както и социална адаптация на тези хора в обществото. Но не на тумби, не на катуни, а да бъдат накарани да са в обществото. Категорично няма да подкрепим бюджета, защото се прави повече от 15-20 години по един и същи начин от едни и същи хора в тази администрация. Единственото, което сполучихме, е метрото в София. Оттук нататък обаче имаме много по-тежки проблеми. С този рекорден бюджет, софиянци да знаят, че само със 100-150 млн. лв. от него реално ще решават проблеми, всичко друго е издръжка. Нито ще асфалтираме по-малки улички в по-голямата част“, добави той. \r\n„Съгласен съм един квартал за една година да оправим, но няма такова нещо. Клъвнато е оттук-оттам и накрая най-големият проблем е, че Столична община вместо да предвижда проблемите и да ги потушава още в зародиш, тя чака хората да излязат на протест, да искат оставки, да негодуват и чак тогава се намесваме. Това не е управление. Мисля, че с този рекорден бюджет имаме пари да закупим на цялата администрация по един електромобил, в който да има и надпис „Аз искам по-чиста София и по-чист въздух“, каза още Калоян Паргов. \r\nЛюба АЛЕКСИЕВА", "date": "2018.01.25", "title": "Калоян Паргов, БСП-София: Защо държавата да не помисли да направим завод за производство на електромобили в България"}
{"url": "http://www.focus-news.net/news/2018/01/25/2481364/filip-hamand-v-davos-uslugite-tryabva-da-sa-chast-ot-sporazumenieto-za-brekzit.html", "text": "Британският министър на финансите Филип Хамънд заяви, че услугите, особено тези във финансовата сфера, трябва да присъстват в търговското споразумение между страната му и Великобритания след Брекзит, пише Washington Post.\r\nПо време на речта си пред Световния икономически форум в Давос Хамънд заяви, че единствено възможно споразумение „ще е такова, справедливо за всички“. „Споразумение, включващо стоките, но не и услугите, не може да е честно. Няма никога да е привлекателно за Великобритания“, допълни той.\r\nМинистърът допълни, че невъзможността да се сключи споразумение след Брекзит, включващо и финансовите услуги, ще вреди и на Великобритания, и на ЕС.  Виктор Турмаков", "date": "2018.01.25", "title": "Филип Хамънд в Давос: Услугите трябва да са част от споразумението за Брекзит"}
{"url": "http://www.focus-news.net/news/2018/01/25/2481365/mon-v-404-uchilishta-v-stranata-e-preustanoven-uchebniyat-protses-poradi-visoka-zabolevaemost.html", "text": "Поради висока заболеваемост в 404 училища в страната днес не се провеждат учебни занятия. Това съобщиха от пресцентъра на Министерството на образованието и науката (МОН). На 25 и 26 януари 121 училища в област Стара Загора ще бъдат в грипна ваканция. \r\nВ област Бургас 138 училища са в грипна ваканция до 29 януари.\r\nВ Софийска област няма да има учебни занятия в 98 училища.\r\nВ област Видин няма да учат в 17 училища.\r\nВ област Хасково няма да има занятия в 14 училища – ОУ „Христо Ботев“ - с. Крепост, ОУ „Васил Левски“ - с. Ябълково, ОУ „Д. Матевски“ - град Меричлери, ОУ „Христо Смирненски“ в село Радиево и 10 училища в Димитровград.\r\nВ област Габрово е обявена грипна ваканция за 6 училища – СУ „М. Райкович“ и ПГИ „Рачо Стоянов“ в град Дряново, ОУ „Проф. П.Н.Райков“, СУ „П.Р. Славейков“ и НГПИ „Тревненска школа“ в град Трявна, както и ОУ „В.Левски“ – с. Плачковци\r\nВ област Кюстендил до 26 януари няма да има занятия в 7 училища - ОУ“ Н. Вапцаров“, СУ „Хр. Ботев“ и ПГ в гр. Бобов дол, ОУ „Хр. Ботев“ - село Невестино, НУ „Св. Св. Кирил и Методий“ в Раждавица, ОУ „Хр. Павлович“ и СУ „Св. Климент Охридски“  в град Дупница.\r\nНяма да има занятия и в ОУ „П.К.Яворов“ и ОУ „Св.Св. Кирил и Методий“ в гр. Стралджа, област Ямбол,  и в СУ „Св. св. Кирил и Методий“ в град Криводол, област Враца.", "date": "2018.01.25", "title": "МОН: В 404 училища в страната е преустановен учебният процес, поради висока заболеваемост"}
{"url": "http://www.focus-news.net/news/2018/01/25/2481366/gratskiyat-vanshen-ministar-kotsias-slozhihme-kray-na-iredentizma.html", "text": "След края на срещата между премиерите на Гърция и Македония, Алексис Ципрас и Зоран Заев, гръцкият външен министър Никос Коциас обяви в профила си в Twitter края на иредентизма в отношенията между двете страни.\r\nПостът на министъра гласи: \"Тяхната инерция доведе до изграждане на иредентистки Александровци. Нашата външна политика слага край на иредентизма. Народът ще види и ще отсъди. Условията се създават от нашата активност, а не от глупава инерция.\"", "date": "2018.01.25", "title": "Гръцкият външен министър Коциас: Сложихме край на иредентизма"}
{"url": "http://www.focus-news.net/news/2018/01/25/2481367/pernik-kmetat-vyara-tserovska-prie-ofitsialno-survakarskiya-lik-preminal-prez-15-te-detski-gradini-v-traditsionnata-detska-maskaradna-shtafeta.html", "text": "И тази година традицията беше спазена кметът на Перник Вяра Церовска прие официално сурвакарския лик, преминал през 15-те детски градини в традиционната Детска маскарадна щафета. Празничната проява е част от проявите предхождащи 27-ия Международния фестивал на маскарадните игри „Сурва“. Това съобщиха от Община Перник.\r\nЩафетата завърши в детска градина №14 „Славейче“, където децата и техните учители бяха подготвили автентичен спектакъл.\r\nНа празника присъства и заместник- кметът по образование и култура Севделина Ковачева, както и директори на детски заведения от цялата община. \r\nМалките сурвакари благословиха за здраве и берекет и със страховити маски гониха лошотията от детската градина. Малчуганите очароваха всички с хубави песни и танци, които изпълниха. Те показаха на гостите, че традицията на Сурва е жива, че тя ревниво се съхранява и се предава на поколенията в нашия град. \r\nКметът на Перник Вяра Церовска поздрави малчуганите и техните преподаватели за прекрасната организация.\r\n„Благодаря ви, мили деца, истински ни развълнувахте, искрено ни зарадвахте, донесохте много настроение. Направихте днешния ден изключително красив и началото на „Сурва“ много специално“, с тези думи се обърна към малките възпитаници на градината Вяра Церовска и благодари на всички преподаватели. \r\nПо традиция директорът на ДГ „Славейче“ Мария Маджарска предаде на градоначалника маската, а след това всички директори на градини бяха удостоени с диплом за участие в маскарадната щафета.", "date": "2018.01.25", "title": "Перник: Кметът Вяра Церовска прие официално сурвакарския лик, преминал през 15-те детски градини в традиционната Детска маскарадна щафета"}
{"url": "http://www.focus-news.net/news/2018/01/25/2481368/shqiptarjaalbaniya-albaniya-shte-otvori-dosietata-na-polititsite-satrudnicheli-na-udba-tsru-i-kgb.html", "text": "През настоящата година правителството възнамерява да отвори досиетата на политиците, които са сътрудничели на югославската УДБА, ЦРУ и КГБ, пише електронното издание на \"Shqiptarja\", като се позовава на правителствено прессъобщение. \r\nСпоред изданието с отварянето на досиетата се цели както запознаване на гражданите с профила на сътрудниците, работили за чужди тайни служби, така и създаването на възможност за водене на съдебни дела от страна на засегнатите от разсекретената информация.\r\nПроучвателната дейност е възложена на съществуващата Комисия по отваряне на досиетата на бившата тайна полиция Sigurimi и на Държавния архив на Албания.\r\n\"Shqiptarja\" цитира мнението на експерта по сигурността и бивш служител на Sigurimi, Луян Побрати, според който в Албания сред предстоящите за разкриване досиета най-голям е броят на сътрудници УДБА, въпреки че по време на управлението на Демократическата партия много от архивите са били унищожени.", "date": "2018.01.25", "title": "\"Shqiptarja\"(Албания): Албания ще отвори досиетата на политиците, сътрудничели на УДБА, ЦРУ и КГБ"}
{"url": "http://www.focus-news.net/news/2018/01/25/2481369/gd-granichna-politsiya-intenziven-e-trafikat-za-tovarni-avtomobili-na-izhod-prez-granichnite-punktove-kapitan-andreevo-lesovo-i-kulata.html", "text": "Интензивен е трафикът за товарни автомобили на изход през граничните пунктове „Капитан Андреево“, „Лесово“ и „Кулата“, съобщиха от ГД \"Гранична полиция\". На ГКПП \"Кулата\" движението е натоварено и на вход. Данните са към 13.30 часа. На българо-сръбската, българо-македонската граница и българо-румънската граница трафикът е нормален на всички гранични контролно-пропускателни пунктове.", "date": "2018.01.25", "title": "ГД \"Гранична полиция\": Интензивен е трафикът за товарни автомобили на изход през граничните пунктове „Капитан Андреево“, „Лесово“ и „Кулата“"}
{"url": "http://www.focus-news.net/news/2018/01/25/2481370/evrodepudatat-emil-radev-prizova-za-poveche-gavkavost-v-srokovete-pri-proiznasyaneto-na-natsionalnite-parlamenti-otnosno-evrozakonodatelstvoto.html", "text": "Правото на националните парламенти за контрол върху прилагането на принципа на субсидиарност за новите законодателни предложения води до подобрение на отношенията им с институциите на Европейския съюз. Тази позиция евродепутатът от ГЕРБ/ЕНП Емил Радев изрази по време на дебат в правната комисия на Европейския парламент за годишните доклади на Европейската комисия относно субсидиарността и пропорционалността за 2015 и 2016 г. Това съобщиха от пресцентъра на ПП ГЕРБ. Като наблюдаващ докладчик от страна на Европейската народна партия българският евродепутат призова своите колеги да се обърне по-специално внимание на „предложенията за повече гъвкавост в 8-седмичния срок, в който националните парламенти прилагат наблюдение по отношение на спазването на принципа на субсидиарност“.\r\n„Важно е да имаме качествено и ефикасно законодателство относно въпросите, по които\r\nЕвропейският съюз може да постигне истински напредък и да даде добавена стойност. Трябва Европа да бъде силна и да реагира там, където е нужно“, обяви Емил Радев. Той обърна внимание и на решението на Европейския парламент да не взема участие в специално създадената от Европейската комисия работна група, посветена на субсидиарността и пропорционалността. В доклада на Европейския парламент се приветства нарастващият интерес на различните действащи лица към европейската политика. През 2014 г. новите механизми, създадени чрез REFIT, са дали възможност за по-голямо участие на националните парламенти в законодателния процес. Подчертава се, че Комисията продължава да прилага своята програма за по-добро регулиране и че за разлика от последния годишен доклад за 2014 г. резултатите от тези ангажименти са видими. Обръща се внимание на факта, че тези принципи могат да бъдат нарушени, с което да послужат на евроскептични цели, като се подчертава, че институциите на ЕС трябва да бъдат бдителни, за да се избегне този риск и да му се противодейства.", "date": "2018.01.25", "title": "Евродепудатът Емил Радев призова за повече гъвкавост в сроковете при произнасянето на националните парламенти относно еврозаконодателството"}
{"url": "http://www.focus-news.net/news/2018/01/25/2481371/anadolu-agency-sedem-kyurdski-boytsi-sa-zaloveni-po-vreme-na-turskata-operatsiya-v-afrin.html", "text": "Според източници на турските сили за сигурност седем кюрдски бойци са задържани по време на настоящата военна операция в сирийския регион Африн, предава  Anadolu Agency.\r\n„Трима от седемте задържани са откарани в арест в турската провинция Хатай“, съобщи източникът, говорещ при условие за анонимност.\r\nСпоред турския генерален щаб операция „Маслинова клонка“ цели да установи сигурност и стабилност по границите на Турция и да защити сирийския народ от жестокостта на терористите.  Виктор Турмаков", "date": "2018.01.25", "title": "Anadolu Agency: Седем кюрдски бойци са заловени по време на турската операция в Африн"}
{"url": "http://www.focus-news.net/news/2018/01/25/2481372/kyustendil-normalno-se-osashtestvyava-preminavaneto-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП – „Гюешево”. Това съобщи за Радио „Фокус” – Кюстендил дежурният на българо-македонския граничен пункт. Трафикът към този час на деня е слабо натоварен. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.01.25", "title": "Кюстендил: Нормално се осъществява преминаването през ГКПП – „Гюешево”"}
{"url": "http://www.focus-news.net/news/2018/01/25/2481373/kanal-5makedoniya-sled-tri-chasova-sreshta-v-davos-zaev-smenyame-imeto-na-letishteto-i-na-magistralata-v-skopie-tsipras-reshenieto-za-imeto-e-erga-omnes.html", "text": "Македонското правителство ще преименува летището в Скопие, което вече няма да се нарича \"Александър Македонски\", а магистралата няма да бъде повече \"Филип Македонски\", а ще се казва \"Приятелство\".\r\nГърция ще оттегли блокадата за членството на Македония в Адриатическо-Йонийската инициатива, а гръцкият парламент ще ратифицира втория етап от Договора за Асоциация и стабилизиране между Македония и Европейския съюз, подписан преди четиринадесет години.\r\nТова са първите видими резултати от три часовата среща на премиерите на Гърция и Македония, Алексис Ципрас и Зоран Заев, проведена в рамките на форума в Давос, предава скопската телевизия \"Канал 5\".\r\nТелевизията цитира думите на гръцкият министър-председател, че решението за името трябва да бъде Erga omnes за всеобхватна употреба, като паралелно се продължи работата по разширяване на сътрудничеството в сферата на енергетиката, транспорта и за отварянето на нов ГКПП \"Преспа\".\r\nСпоред македонския премиер Заев \"решението трябва да се гарантира националното достойнство и идентичността на нашите народи и е крайно време е да се намери решение, което да има ключово значение за перспективите на Македония за членство ЕС и НАТО.\"", "date": "2018.01.25", "title": "\"Канал 5\"(Македония): След три часова среща в Давос: Заев: Сменяме името на летището и на магистралата в Скопие, Ципрас: Решението за името е Erga omnes"}
{"url": "http://www.focus-news.net/news/2018/01/25/2481374/makfaks-makedoniya-podari-samneniya-za-zalozhena-bomba-e-zatvoren-granichen-punkt-mezhdu-harvatiya-i-sloveniya.html", "text": "Граничният пункт Кастел - Драгоница между Хърватия и Словения в Истрия е затворен поради подозрение, че бомба е била поставена в преминаващ автобус. Пунктът е закрит за движение, предава македонската медия  “Макфакс“.\r\nСпоред полицейската дирекция на словенския град Копер граничният пункт е затворен от сутринта и  до този момент не може да се предвиди колко дълго ще продължи разследването. Виктор Турмаков", "date": "2018.01.25", "title": "„Макфакс“ (Македония): Подари съмнения за заложена бомба е затворен граничен пункт между Хърватия и Словения"}
{"url": "http://www.focus-news.net/news/2018/01/25/2481375/burgas-unishtozhen-e-koroziral-snaryad-otkrit-v-zemlishteto-na-selo-prisad.html", "text": "На 25 януари 2018 г. на телефон 112 е получен сигнал от кмета на село Присад, община Созопол, за открит в землището на селото предмет, наподобяващ снаряд. Това съобщиха от пресцентъра на Военноморските сили.\r\nСлед получен факс от областния управител на област Бургас и положителна резолюция на началника на отбраната, формированието за разузнаване, извличане, транспортиране и унищожаване на невзривени боеприпаси от състава на флотилия бойни и спомагателни кораби с ръководител капитан Иван Карчев извършва преход до района, където е открит снаряда, и извършва опознавателни дейности. \r\nСпециалистите класифицират открития боеприпас като 75 мм артилерийски снаряд с взривател, който е силно корозирал и не подлежи на транспортиране.\r\nСъгласно изискванията на нормативните документи, боеприпасът е унищожен на място, с отцепване на района и при стриктно спазване на мерките на безопасност.", "date": "2018.01.25", "title": "Бургас: Унищожен е корозирал снаряд, открит в землището на село Присад"}
{"url": "http://www.focus-news.net/news/2018/01/25/2481376/kmetat-na-sofiya-yordanka-fandakova-za-9-godini-sme-postroili-90-novi-sgradi-za-detski-gradini.html", "text": "Гордея се, че за последните 9 години сме построили 90 нови сгради за детски градини. Това каза кметът на София Йорданка Фандъкова по време на заседанието на Столичния общински съвет, предаде репортер на Агенция „Фокус“. „Благодаря за продължителния дебат. Определено още с първото изказване Паргов изказа много сериозни усилия да намерят аргументи, за да отхвърлят бюджета. Прието е опозицията де бъде против бюджета. Не разбирам защо е точно така. Защото, ако сте против – против какво? На практика не чух против кои от политиките за обектите сте. Чух обаче една обида, че кметът и екипът му са си позволили да го подготвят. Имаме определена ясна визия за изпълнение на програма. Изключително благодаря на общинския съвет и на всички съветници, които са активни с предложения, идеи и конкретни критики. Над 3 млн. лв. инвестираме в разширяването на училища. Почти 19 млн. лв. са инвестициите в енергийна ефективност на сгради и училища“, заяви Фандъкова. Тя уточни, че е чула и друго – откровени манипулации, почиващи на неистински данни. „Г-н Паргов заяви, че въздухът е 5 пъти по-мръсен. Това е неприемливо, защото всички данни показват съвсем друго. Имаме ясен проблем с нивата и превишенията в определени дни на фини прахови частици. Не ми беше ясно едно твърдение, че сме променили наредба, за да местим протести. Никой не може да ме обвини в това, че без основателни причини, каквото и да било съм местила. Смятам, че всеки има право където и както пожелае да изрази своето мнение“, допълни тя. Според нея тезите на БСП странно съвпадат с тезите на Иво Божков. „Гордея се, че за последните 9 години сме построили 90 нови сгради за детски градини. Да се политизира темата образование, правилата са ясни, контролът е изключително строг. Неслучайно беше уволнена директорка на детска градина. Във всички изказвания не чух по-различни приоритети от заложените в бюджета. Смятам, че инвестициите в спорта са част от инвестициите в образованието. Имаме добра възможност да инвестираме повече в образование, спорт и квартални улици. Имаме още възможности да инвестираме в тях, както и да подкрепяме конкретни идеи на районните кметове“, каза още Йорданка Фандъкова и добави, че очаква голяма подкрепа за бюджета на София за 2018 г. \r\nЛидерът на БСП-София Калоян Паргов заяви, че Фандъкова повтаря грешки на едно минало време. „Първият ни сблъсък с вас беше с детските градини преди 10 години. Нашето предложение е за съвсем чисто нови градини с терени, а не достроявани“, подчерта той. \r\nКметът на София уточни, че 90-те сгради за детски градини са нови, а не достроявани. По думите ѝ дострояваните са извън тази бройка. \r\nЛюба АЛЕКСИЕВА", "date": "2018.01.25", "title": "Кметът на София Йорданка Фандъкова: За 9 години сме построили 90 нови сгради за детски градини"}
{"url": "http://www.focus-news.net/news/2018/01/25/2481377/makedoniya-proruskata-partiya-edinna-makedoniya-poiska-magistralata-filip-makedonski-da-se-preimenuva-na-genotsid-v-pamet-na-zhertvite-v-egeyska-makedoniya.html", "text": "Партия \"Единна Македония\", поиска магистралата \"Филип Македонски\" да се преименува от правителството на \"Геноцид\", в памет на подложените на геноцид македонци от Егейска Македония през последните две столетия, предава скопското електронно издание А1 ON.\r\nВ официалното съобщение на партията, която през уикенда се преименува от Народно движение за Македония на \"Единна Македония\" и се обяви за стратегически съюз с Русия, като единствено спасение за териториалната цялост на Македония, се казва, че \"отстъпките направени от Заев в Давос са антимакедонски и антицивилизационни\".\r\nОт партията смятат, че по време на преговорите гръцкият премиер се подигравал с Македония. Агенция \"Фокус\" припомня:\r\nНа 22 януари македонската партия \"Национално движение за Македония\" смени името си на \"Единна Македония\" и се обяви за \"стратегически съюз на Македония с Русия\". Лидер на организацията е Янко Бачев, а негов заместник е бившият българин Стефан Влахов-Мицов.", "date": "2018.01.25", "title": "Македония: Проруската партия \"Единна Македония\" поиска магистралата \"Филип Македонски\" да се преименува на \"Геноцид\", в памет на жертвите в Егейска Македония"}
{"url": "http://www.focus-news.net/news/2018/01/25/2481378/evrodeputatat-eva-maydel-gerbenp-srednata-vazrast-na-uchitelite-u-nas-e-50-godini-tryabva-da-rabotim-za-privlichane-na-mladi-uchiteli.html", "text": "Средната възраст на учителите в България е 50 години, което ни изправя пред все по-остър недостиг всяка следваща година. Затова мерките за привличане на млади хора в учителската професия трябва да са приоритетни. Представеният днес в европарламента проект от министъра на образованието и науката Красимир Вълчев е стъпка в тази посока и беше подкрепен от ключови евродепутати в сферата на образованието от Белгия, Ирландия, Румъния и Чехия. Това заяви българският евродепутат от ГЕРБ/ЕНП Ева Майдел, която бе домакин на специална тематична среща в Европарламента в Брюксел между евродепутати и министър Вълчев и заместник-министър Деница Сачева, съобщиха от пресцентъра на ПП ГЕРБ. \r\nМинистър Вълчев и фондация „Заедно в час“ представиха общия пилотен проект \"Нов път за нови таланти в обучението\",  финансиран по Програма \"Еразъм\". Той е насочен към привличането и обучаването на младежи за учителската професия и е в партньорство с организации в Австрия, Румъния, Латвия и баския регион в Испания. Евгения Пеева, изпълнителен директор на \"Заедно в час\", и Нели Колева, координатор на пилотния проект, поясниха, че той има за цел да обучи над 560 учители в следващите пет години.  \r\nНа срещата в Европейския парламент присъстваха евродепутати, които работят активно в сферата на образованието и младежките политики - българските представители Асим Адемов (ГЕРБ/ЕНП), Филиз Хюсменова (ДПС/АЛДЕ), Светослав Малинов (ДСБ/ЕНП), Георги Пирински (БСП/СиД) и техни колеги от Ирландия - Шон Кели (ЕНП), Белгия - Том Ванденкенделаре (ЕНП), Румъния – Емилиан Павел (СиД), Чехия– Томас Здечовски (ЕНП). \r\n„Най-голямото предизвикателство пред системата на българското образование в момента е недостигът на учители и необходимостта да отговорим на нуждите на децата от най-уязвимите групи. Утрешните инвестиции в добро образование започват с днешната инвестиция в българските учители.“ заяви министър Вълчев по време на срещата.\r\n„Проектът е първият по рода си в европейски мащаб, който категорично доказва, че всички печелят, когато професионалисти от различни сфери с висока мотивация се влеят в учителската професия. Печелят учениците, които получават достъп до мотивирани преподаватели. Печелят училищните колективи, които получават нов заряд и възможност да споделят опит. Печели цялата образователна система, която привлича най-подготвените.“ коментира Евгения Пеева от Заедно в час \r\nТематичната срещата е част от приоритетната работа на българския евродепутат Ева Майдел. Тя бе докладчик за групата на ЕНП по плана на Еврокомисията за нови умения 2030. Майдел също така е организатор и патрон на редица проекти в България, насърчаващи осъвременяването на образователната система и съинициатор на обединението „Образование България 2030”, Визията на обединението е до 2030 г. българското образование да осигурява равен достъп до възможности за развитие и обучение в крак с 21 век за младите хора в България.", "date": "2018.01.25", "title": "Евродепутатът Ева Майдел, ГЕРБ/ЕНП: Средната възраст на учителите у нас е 50 години, трябва да работим за привличане на млади учители"}
{"url": "http://www.focus-news.net/news/2018/01/25/2481379/voice-of-america-svetovnite-eliti-v-davos-se-gotvyat-za-programata-amerika-na-parvo-myasto-na-donald-tramp.html", "text": "Президентът на САЩ Доналд Тръмп пристигна на Световния икономически форум  Давос – първото посещение на американски държавен глава на събитието от Бил Клинтън насам през 2000 г., предава  Voice of America.\r\nАнализаторите смятат, че част от посетителите се готвят на сблъсък между различните визии за глобалната икономика. Очаква се Тръмп да представи програмата си „Америка на първо място“, според която САЩ ще поставят мита върху част от вноса и ще искат предоговаряне на световните търговски споразумения. Другите глобални сили, включително Европа, Китай и Япония на свой ред призовават към по-свободна търговия. \r\nОрганизаторите се надяват на срещата да се намери помирение между противостоящите си гледни точки.\r\n„Силно вярваме в диалога и вярвам, че фактът, че президентът на САЩ е тук ще открие дискусията за по-справедлива глобализация“, смята Борге Бренде, председател на Световния икономически форум.  Виктор Турмаков", "date": "2018.01.25", "title": "Voice of America: Световните елити в Давос се готвят за програмата „Америка на първо място“ на Доналд Тръмп"}
{"url": "http://www.focus-news.net/news/2018/01/25/2481380/rzi-sliven-nablyudava-se-uvelichavane-na-zabolelite-ot-grip-i-ostri-respiratorni-zabolyavaniya-prez-poslednite-dni-v-oblastta-no-ne-sa-dostignati-epidemichni-stoynosti.html", "text": "Наблюдава се увеличаване на заболелите от грип и остри респираторни заболявания през последните дни в Сливенска област, но не са достигнати епидемични стойности – съобщиха от Регионалната здравна инспекция (РЗИ). Регионалното оперативно бюро по борба с грипа и острите респираторни (ОРЗ) oбсъди епидемиологичната обстановка в областта и взе решение проследяването на заболяемостта от грип и ОРЗ да продължи до края на седмицата. За поставяне на точна диагноза и провеждане на правилно лечение е необходимо посещение при личния лекар или консултация със специалист – подчертаха от РЗИ.\r\nПо данни на Националния център по заразни и паразитни болести, през третата седмица на януари нивото на интензивност на епидемичния процес в страната нараства. Отчетена е обща заболяемост от 189,49 на 10 000 души при 177,68 за предходната седмица. През същия период заболяемостта в Сливенска област е била 145 на 10 000 души при граница от 217 на 10 000 души.\r\nПрез тази седмица грипна епидемия бе обявена в съседните на Сливен области Стара Загора и Бургас. На 24 януари – в Бургас, след като бяха регистрирани 236 случая на 10 000 души, при граница от  225 души.", "date": "2018.01.25", "title": "РЗИ-Сливен: Наблюдава се увеличаване на заболелите от грип и остри респираторни заболявания през последните дни в областта, но не са достигнати епидемични стойности"}
{"url": "http://www.focus-news.net/news/2018/01/25/2481381/stolichniyat-obshtinski-savet-prie-byudzheta-na-sofiya-za-2018-g.html", "text": "Столичният общински съвет прие бюджета на София за 2018 г., предаде репортер на Агенция „Фокус“. Общинските съветници гласуваха с 42 гласа „за“, 14 „против“ и 0 „въздържали се“. \r\nПо време на дебатите общинският съветник Иван Таков от БСП заяви, че бюджетът е заченат в лъжа. „Общинските съветници бяхме прелъстени и измамени. Единственото достойнство на бюджета, което чух е, че бил рекордно голям. Поставихте и друг рекорд – най-голямото неизпълнение на вашата гордост – на инвестиционната програма. 210 млн. лв. са неизразходваните средства. Това е поредният бюджет, в който липсва цялостна стратегия за развитието на София. Този бюджет за нас не е добър и затова няма да го подкрепим“, заяви той. \r\nКметът на София Йорданка Фандъкова заяви, че бюджетът на София за 2018 г. е над 1,5 млрд. лв. и е доказателство за доброто финансово състояние на общината. „Преди около месец в края на 2017 г. представихме пред СОС проекта за бюджета през 2018 г. След това се проведе и публично обществено обсъждане. Имаше достатъчно време за предложения и дискусии. Благодаря на всички колеги за това, че работиха активно за навременното изготвяне на проекта за бюджет. Подготви се един добър проект на бюджет. Днес обсъждаме проекта за бюджета на София за 2018 г. в размер на 1,5 млрд. лв., което е с 220 млн. лв. повече в сравнение с този за 2017 г.“, заяви Фандъкова. \r\nЛидерът на БСП-София Калоян Паргов заяви, че ще бъдат с чиста съвест да не подкрепят за пореден път един и същ бюджет, тъй като той не решава нито един проблем на София. \r\nПредседателят на финансовата комисия Орлин Алексиев му отговори: „личи си, г-н Таков, че не сте яли кекс снощи“. \r\nВойслав Тодоров от „Сердика (АБВ, Български соациалдемократи) допълни, че има повече пари, но ги харчат за ежедневни разходи, а не за инвестиции. „Разходите по чистота са важни, но те са нещо, което минава и заминава. Имаме слабо планиране на приходите на общината“, коментира той. \r\nИво Божков от Реформаторския блок заяви, че нещата не трябва да се приемат лично. „Вслушайте се във всяка една критика, защото няма безгрешни хора.  Бюджетът на София е оценка на начина на управление на града. Моята оценка и на хората, които няма да подкрепят този бюджет е, че София се управлява зле. 10 години след като заварихте проблема с местата в детските градини, 10 години по-късно се влиза с връзки. Трафикът на коли е неовладян. Тази политика на общината е провал, защото безпристрастните и точни статистики показват потребителите на градския транспорт намаляват. Софиянци не предпочитат градския транспорт за придвижване, защото той не е достатъчно удобен и евтин от алтернативата кола“, коментира Божков. \r\nНиколай Стойнев от ГЕРБ в реплика заяви, че парите на общината са гарантирани. \r\nПредседателят на групата на ГЕРБ Малина Едрева уточни, че няма недостиг в детските градини и че автомобилите са скъпи. По думите ѝ услужливо се пропуска, че с градския транспорт може да се пътува и с карти, не само с еднократен билет. \r\nТрайчо Трайков от Реформаторския блок посочи, че това е третият бюджет, който се дискутира. „Аз и много други дадохме доверие на първия бюджет. Пред следващата година видяхме какво може да се подобри и подкрепихме създаването на работната група за това какво трябва да залегне в бюджета. Бюджетът е безопасен продукт на хора, които си разбират от занаята. Идеята е да може да се обобщят по-големи политики, финансово изразени от големи групи от хора от града. Ето това не виждам все още как става“, добави той. \r\nЗам.-председателят на Столичния общински съвет от групата на БСП Милка Христова заяви, че не се е променила технологията на съставянето на бюджета. „За поредна година научавам за основни разчети от медиите. Нормално ли е  да получа на 15 януари бюджета, да внеса промени на 18 януари и да ми бъде казано, че съм закъсняла. Само преди 1 година се обединихме, че тази година трябва да бъде различна“, коментира Христова и добави, че запазена марка се е превърнало лепенето на павета в София. Тя обаче открои, че Столична община определено се е обърнала с лице към лечебните заведения. „Бюджетът има и своите силни страни, но за съжаление слабостите са много повече“, заключи Милка Христова. \r\nМалина Едрева добави, че няма друг кмет, който налага такива санкции и гаранции за обектите. \r\nЗам.-кметът на София д-р Тодор Чобанов заяви, че никога в историята в този град не са се строили толкова много детски градини и училища, както през последните години. По думите му броят на децата е достигнал до 48 300. Той уточни, че целта им е да разпределят равномерно детските градини и ясли. \r\nВ началото на заседанието Симеон Славчев от Политическа група 5 предложи мерките за въздуха да се отчитат и обсъждат всяка седмица, както и да бъде създадена екополиция, чрез която ще може бързо и лесно да се приложат тези мерки.   \r\nЛюба АЛЕКСИЕВА", "date": "2018.01.25", "title": "Столичният общински съвет прие бюджета на София за 2018 г."}
{"url": "http://www.focus-news.net/news/2018/01/25/2481382/evrodeputatat-georgi-pirinski-nalozhitelna-e-kachestvena-promyana-na-evropeyskiya-semestar.html", "text": "Евродепутатът Георги Пирински, в качеството си на докладчик в сянка на Групата на социалистите и демократите, взе участие днес в обсъждането на проектостановището на Комисията по регионално развитие на ЕП относно Годишния обзор на растежа за 2018 г. - първи етап в ежегодната процедура на т.нар. Европейски семестър, при който държавите членки представят на Европейската комисия (ЕК) своите бюджетни програми и проекти за структурни реформи за предстоящия едногодишен период. Това съобщиха от пресофиса на евродепутата.\r\nВ изказването си Пирински подчерта, че отразената и в тазгодишния Обзор досега следвана икономическа и кохезионна политика въобще не решава множеството проблеми, свързани с растящите неравенства в Европейския съюз, застрашаващи самото му бъдеще. Налаганата от ЕК политика на резки бюджетните ограничения в съчетание с т.нар. структурни реформи всъщност задълбочи проблема за преодоляване на тези неравенствата в Съюза. Ето защо е наложително още тазгодишният Семестър да претърпи качествена промяна, като в това число в пълна степен отрази и приоритетите на Европейския стълб за социални права.\r\nПо-конкретно, според Пирински, това означава да се гарантира приоритет на публичните инвестиции, с цел на практика да се осигури преодоляване на растящата бедност и социално изключване, преди всичко в най-изоставащите региони. Наложително е също да се постигне ускорено повишаване на заплатите и доходите като основен фактор за това по-високите темпове на растеж да се съчетават с осезаемо повишаване на жизненото равнище на голямото мнозинство граждани на всички държави членки на Европейския съюз.", "date": "2018.01.25", "title": "Евродепутатът Георги Пирински: Наложителна е качествена промяна на Европейския семестър"}
{"url": "http://www.focus-news.net/news/2018/01/25/2481383/shumen-obshtinskiyat-savet-prie-programata-na-obshtinata-za-upravlenie-i-razporezhdane-s-imoti-obshtinska-sobstvenost-za-2018-godina.html", "text": "Общинският съвет прие на днешното си заседание Програмата на Община Шумен за управление и разпореждане с имоти общинска собственост за 2018 година, предаде репортер на Радио „Фокус“-Шумен. Документът беше гласуван на сесията на Общинския съвет  със 31 гласа „за“, нула против и 9 „въздържал се“. Очакваните приходи от разпореждане с имоти общинска собственост са над 8 млн.лв., като най-голяма сума - 6 млн. лв. се очаква от продажба на земя- поземлени имоти урегулирани поземлени имоти и идеални  и идеални части от тях. 750 000 лв. сe очакват от продажба на сгради, 300 000 лв. от учредяване на право на строеж, пристрояване, надстрояване, право на ползване и учредяване на сервитути, 200 000 лв. от наеми на  имущество,  828 795 лв. приходи от наем на  земи. На концесия е предвидено да бъдат предоставени Марашките минерални бани, общинската тенис база, всички спортни имоти, както и зала „Арена Шумен“. В момента продължава обсъждането на Бюджет 2018 година. Не бе прието предложението на общинския съветник Добромир Драев за едночасова почивка и  дебатите продължават.\r\nИвелина ИВНОВА", "date": "2018.01.25", "title": "Шумен: Общинският съвет прие Програмата на Общината за управление и разпореждане с имоти общинска собственост за 2018 година"}
{"url": "http://www.focus-news.net/news/2018/01/25/2481385/zasileno-e-dvizhenieto-prez-gkpp-kulata-obzor.html", "text": "На българо-гръцката граница трафикът през ГКПП „Кулата“ е интензивен на вход и на изход за товарни автомобили, съобщиха от ГД \"Гранична полиция\". На българо-турската през граничните пунктове „Капитан Андреево“ и „Лесово“ трафикът е интензивен на изход за товарни автомобили. Колони от изчакващи автомобили има на ГКПП – Свищов, където  интензивността на трафика е нормална, по данни на управителя на съоръжението. Той уточни, че изчакващи има и от румънска страна, но курсовете се осъществят на време и няма сериозни проблеми. \r\nНормално се осъществява преминаването на моторни превозни средства през ГКПП – „Гюешево”, съобщи за Радио „Фокус” – Кюстендил дежурният на българо-македонския граничен пункт. Трафикът към този час на деня е слабо натоварен. Няма образували се колони от чакащи автомобили. Движението от и за граничния пункт се осъществява при зимни условия. По информация от „Гранична полиция“ на останалите гранични пунктове в страната трафикът е нормален.", "date": "2018.01.25", "title": "Засилено е движението през ГКПП „Кулата“ (ОБЗОР)"}
{"url": "http://www.focus-news.net/news/2018/01/25/2481386/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по Радио „Фокус”-Пловдив днес ще чуете интервюто с генерал Константин Попов, народен представител от групата на ГЕРБ и председател на Комисията по отбрана. Той ще ни каже какви са приоритетите на Комисията по отбрана през този политически сезон и да очакваме ли още тази година видима промяна в модернизацията на въоръжените сили и отбрана у нас. Ще го попитаме още предстоят ли интересни срещи на Комисията по отбрана с европейски техни колеги и комисари в контекста на европредседателството ни.\r\nВъв втората част от предаването ни ще чуем интересната биография на един велик пълководец – генерал-майор Атила Зафиров, който е и голям човек. След Първата световна война генерал Зафиров е назначен за началник на 2-ра Тракийска дивизионна област в Пловдив. Полага неимоверни грижи за сираците, чийто бащи са загинали във войните за национално обединение на България . Цялата си генералска заплата отделя за дрехи и храна на сираците в пловдивските сиропиталища. За него ще ни разкаже доц. д-р Петър Ненков.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.01.25", "title": "Акценти в предаването „Със славната 2-ра Тракийска дивизия – За честта на България“по Радио „Фокус”-Пловдив"}
{"url": "http://www.focus-news.net/news/2018/01/25/2481387/premierat-boyko-borisov-razgovarya-sas-sauditski-ministri-v-davos.html", "text": "Премиерът Бойко Борисов разговаря с министрите на търговията и инвестициите на Саудитска Арабия Маджид Бин Абдулла Ал-Касаби и с министъра на енергетиката, промишлеността и минералните ресурси Халид Ал-Фалих. Те оцениха високо визитата на министър-председателя в края на ноември м. г. и посочиха, че разговорите в Рияд между представителите на правителствата са отлично начало за ползотворно сътрудничество между двете страни. Това съобщиха от правителствената информационна служба\r\nСрещата на премиера Борисов със саудитските министри се състоя в рамките на Годишната среща на Световния икономически форум в Давос. На нея бяха обсъдени предприетите действия след официалното посещение в Кралство Саудитска Арабия за активизиране на двустранното икономическо сътрудничество и засилване на търговския стокообмен и инвестициите.\r\nПремиерът Борисов използва повода да предаде сърдечните си поздрави към крал Салман бин Абдулазиз Ал-Сауд и престолонаследника Мохамед бин Салман Ал-Сауд и да благодари за отлично организираното посещение.", "date": "2018.01.25", "title": "Премиерът Бойко Борисов разговаря със саудитски министри в Давос"}
{"url": "http://www.focus-news.net/news/2018/01/25/2481388/kyustendil-obshtinata-obyavi-zapisvaneto-na-kandidatki-za-uchastie-v-konkursa-devoyka-kyustendilska-prolet.html", "text": "Община Кюстендил обяви записването на кандидатки за участие в конкурса „Девойка Кюстендилска пролет”. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Записването е от 26 януари до 8 февруари в сградата на Възрожденското училище. „Желаещите да участват могат да получат повече информация и да се запишат в общинския отдел „Култура и духовно развитие”. Кандидатските трябва да са навършили 16 години, това е единственото условие което поставяме”, каза Дима Укалска. Конкурсът е един от първите в страната. През 1966 година се поставя началото на традицията за избор на девойка „Кюстендилска пролет”, която се придружава от две подгласнички.\r\nВенцеслав ИЛЧЕВ", "date": "2018.01.25", "title": "Кюстендил: Общината обяви записването на кандидатки за участие в конкурса „Девойка Кюстендилска пролет”"}
{"url": "http://www.focus-news.net/news/2018/01/25/2481389/tereza-mey-v-davos-otnosheniyata-mezhdu-velikobritaniya-i-sasht-si-silni-kakto-vinagi.html", "text": "Британският министър-председател Тереза Мей заяви, че специалните отношения на страната ѝ със САЩ са силни както винаги. По време на своето посещение на Световния икономически форум в Давос тя заяви, че ще обсъди по време на срещата си с президента на САЩ Доналд Тръмп въпроси, свързани със Сирия, Северна Корея и Иран, предава  Reuters.\r\n„Специалните отношения между Великобритания и САЩ са силни, както винаги“, заяви Тереза Мей. „Това, за което ще говоря с Тръмп, е цял спектър от външнополитически теми, където се сблъскваме със споделени предизвикателства и по които работим заедно“, допълни тя.  Виктор Турмаков", "date": "2018.01.25", "title": "Тереза Мей в Давос: Отношенията между Великобритания и САЩ си силни, както винаги"}
{"url": "http://www.focus-news.net/news/2018/01/25/2481390/veliko-tarnovo-privlechen-e-kato-obvinyaem-20-godishen-mazh-ot-grada-prisvoil-blizo-12-000-leva.html", "text": "20-годишен мъж от Велико Търново е привлечен като обвиняем за присвояване на служебни пари. Това съобщиха от пресцентъра на Областна дирекция на МВР-Велико Търново.  Във вторник в полицията в областния град е получен сигнал от управител на търговско дружество, според който един от служителите му не е отчел дневния оборот на фирмата, възлизащ на 11 799 лв. От проведените действия по разследването е установено, че В. К. е присвоил парите. След доклад на материалите в прокуратурата той е привлечен, като обвиняем.", "date": "2018.01.25", "title": "Велико Търново: Привлечен е като обвиняем 20-годишен мъж от града, присвоил близо 12 000 лева"}
{"url": "http://www.focus-news.net/news/2018/01/25/2481391/nikola-kalaydzhiev-mosv-proektat-za-informatsionna-sistema-za-zashtitenite-zoni-ot-natura-2000-tseli-opazvaneto-i-upravlenieto-na-ekologichnata-mrezha.html", "text": "Целта на проекта „Разработване и внедряване на информационна система за защитените зони от екологична мрежа Натура 2000“ е да подпомогне опазването и управлението на екологичната мрежа. Това каза в предаването „Екологичен резонанс“ на Радио „Фокус“ Никола Калайджиев, главен експерт отдел \"Натура 2000 и Защитени територии\", дирекция \"Национална служба за защита на природата\" към  МОСВ. „Идеята е чрез систематизиране на информацията, която беше налична до този момент в дирекцията, да се подпомогне информираното управление на мрежата. Първата дейност беше анализ на наличните ресурси и разработки за системата на МОСВ. Най-общо казано трябваше данните от различни проекти да бъдат систематизирани и реализирани, структурирани във вид, в който могат да бъдат лесно използвани. Втората стъпка беше да се направи дизайн на тази информационна система, да се закупят необходимите софтуер и хардуер за нейните нужди. В системата са публикувани едни от най-мащабните проекти реализирани за биологичното разнообразие. Всички карти и доклади ще са достъпни в рамките на информационната система. В рамките на докладите може да получите информация в сферата на всеки един от видовете и природните местообитания, които бяха обект на картиране в този проект“, коментира Никола Калайджиев. Той уточни, че тази информация се използва за реализацията на различни проекти в областта на околната среда.", "date": "2018.01.25", "title": "Никола Калайджиев, МОСВ: Проектът за информационна система за защитените зони от Натура 2000 цели опазването и управлението на екологичната мрежа"}
{"url": "http://www.focus-news.net/news/2018/01/25/2481392/daniela-kranteva-obshtina-gotse-delchev-za-2017-g-se-zapazva-tendentsiyata-ot-poslednite-nyakolko-godini-na-polozhitelen-prirast-na-naselenieto-v-obshtinata.html", "text": "За изминалата 2017 г. се запазва тенденцията от последните няколко години на положителен прираст на населението в община Гоце Делчев. Добрата новина е, че в самия град Гоце Делчев прирастът също е положителен. Това каза за Радио „Фокус“-Пирин Даниела Крантева,  главен експерт „Връзки с обществеността“ към Община Гоце Делчев. Съставените актове за раждане в община Гоце Делчев през 2017-та година са общо 543 , а децата, родени в МБАЛ „Иван Скендеров” са 464. Отчита се голямо намаление в раждаемостта спрямо предходната година, което е характерно за цялата страна.\r\nДанните показват, че през 2017 година съставените актове за раждане в общината са с 88 по-малко, а родените деца в болницата - с 83 по-малко, отколкото през 2016-та година. Новородените в град Гоце Делчев са 200, сред които има 1 двойка близнаци. В сравнение с 2016-та година, родените деца в града са само с 4 по-малко. Общо 122 деца са родени в кметствата на територията на общината: в село Баничан – 4, като сред тях има двойка близнаци, село Борово – 16, село Господинци – 4, село Буково – 7, село Брезница – 41, като сред тях има двойка близнаци, село Корница – 19, село Лъжница – 17 и село Мосомище – 14. Общо родените деца на територията на цялата община са 322, което е с 14 по-малко от миналата година. \r\nПресъставени през 2017 г. са 79 акта на деца, които са родени в чужбина, като сред тях най-много са тези от Турция, Германия, Великобритания, Испания. С декларация за бащинство, в случаите когато родителите нямат сключен граждански брак, са припознати 43 деца, което е два пъти по-малко в сравнение с предишната година.\r\nЛора КАЛЧЕВА", "date": "2018.01.25", "title": "Даниела Крантева,  Община Гоце Делчев: За 2017 г. се запазва тенденцията от последните няколко години на положителен прираст на населението в общината"}
{"url": "http://www.focus-news.net/news/2018/01/25/2481393/inzh-daniel-panov-kmet-na-veliko-tarnovo-byudzhet-2018-i-investitsionnata-programa-na-obshtinata-sa-kakto-mnogo-ambitsiozni-taka-i-realni-i-izpalnimi.html", "text": "Бюджет 2018 и Инвестиционната програма на Община Велико Търново са както много добре планирани и амбициозни, така и реални и изпълними. Това каза кметът на инж. Даниел Панов по време на приемането на бюджетната рамка за тази година от Общински съвет, предаде репортер на Радио „Фокус“ – Велико Търново. Той подчерта, че Общината предлага бюджет, който оптимизира разходите и залага на реалистични приходи. \r\n„Това е същността на добрите финансови политики – да харчиш толкова, колкото си изкарал. Колкото са повече приходите, толкова повече ще бъдат средствата, които ще можем да вложим в различни сфери, в различни дейности, в различни политики и най-вече в различни инфраструктурни проекти“, посочи инж. Даниела Панов. Той подчерта,ч е амбицията на местната власт е да продължава да превръща Велико Търново в по-добро място за живеене, за образование, за отглеждане на деца, за правене на бизнес и за развитие на култура и туризъм. \r\n„Резултатите до тук показват категорично, че сме на прав път. Знам, че опозицията ще каже, че сме на кривия път. Аз искам да подчертая, че за тези 6 години от управлението ми, досега никога БСП не са подкрепили бюджет. Критиките, които са отправени, за мен са неоснователни, подплатени с факти, които отново се мъчат да внушават на гражданите, че Общината ще фалира. Така или иначе видяхте, че въпреки големите проекти, които направихме в Община Велико Търново – водния цикъл, регионалното депо за битови отпадъци, за които теглихме средства, както от фонд ФЛАГ и от различни банки, се справяме добре и управляваме добре средствата планирани в бюджета“, посочи инж. Даниел Панов. \r\nТой подчерта, че Велико Търново е сред 20-те общини най-добри икономически центрове и генератори на растеж в България. Раждаемостта за втора поредна година е рекордна, а инвестиционният интерес е силно завишен. „Това е факт, който е в ярък противовес на всички популистически и негативни твърдения, които сме чували от тази трибуна. Само за инфраструктура в населените места имаме над 2 млн. лева инвестирани през последните 3 години. Парите са повече отколкото е обещавано на предизборна кампания през 2015 година. За тази година те са над 700 000 лева“, подчерта кметът.\r\nНадежда КРЪСТЕВА", "date": "2018.01.25", "title": "Инж. Даниел Панов, кмет на Велико Търново: Бюджет 2018 и Инвестиционната програма на Общината са както много амбициозни, така и реални и изпълними"}
{"url": "http://www.focus-news.net/news/2018/01/25/2481394/ministar-neno-dimov-kragovata-ikonomika-e-edin-ot-osnovnite-prioriteti-v-sferata-na-okolnata-sreda-v-ramkite-na-predsedatelstvoto-ni.html", "text": "Кръговата икономика е един от основните приоритети в сферата на околната среда в рамките на председателството ни. Това каза министърът на околната среда и водите Нено Димов в отговор на въпрос от народния представител от ПГ на ГЕРБ Андриан Райков за приоритетите на българското председателство в областта на околната среда по време на заседанието на Комисията по околна среда и води, предаде репортер на Агенция „Фокус“. Димов поясни, че част от кръговата икономика е постигането на целта от 60 % рециклиране към 2030 г., която е доста амбициозна. Той обясни, че стратегията за пластмасите също е сериозен елемент от кръговата икономика. „Ще се опитаме да направим политически дебат през месец март на формалния съвет на министрите по околна среда, резултатите от който да бъдат готови през юни“, допълни министърът на околната среда. \r\nДеница КИТАНОВА", "date": "2018.01.25", "title": "Министър Нено Димов: Кръговата икономика е един от основните приоритети в сферата на околната среда в рамките на председателството ни"}
{"url": "http://www.focus-news.net/news/2018/01/25/2481395/api-prohod-prevala-e-otvoren-za-vsichki-motorni-prevozni-sredstva-bez-ogranicheniya.html", "text": "Проход Превала е отворен за всички моторни превозни средства без ограничения. Това съобщиха от пресцентъра на Агенция \"Пътна инфраструктура\".", "date": "2018.01.25", "title": "АПИ: Проход Превала е отворен за всички моторни превозни средства без ограничения"}
{"url": "http://www.focus-news.net/news/2018/01/25/2481396/afp-ispaniya-shte-otnese-pred-sada-kandidaturata-na-karles-puchdemon-otnovo-da-bade-lider-na-kataluniya.html", "text": "Испанското правителство съобщи, че планира да отнесе пред Конституционния съд кандидатурата на бившия каталунски лидер Карлес Пучдемон отново да се  кандидатира за поста. Според него той не може да стане регионален президент заради ролята си в опита на Каталуния да обяви независимост, предава  AFP.\r\n„Министър-председателят Мариано Рахой планира да оспори в  Конституционния съд резолюцията на  председателя на каталунския парламент, в която той предлага депутата Карлес Пучдемон за кандидат за регионалното председателство“, заяви вицепремиерът на Каталуния Сорая Саенз де Сантамария. Виктор Турмаков", "date": "2018.01.25", "title": "AFP: Испания ще отнесе пред съда кандидатурата на Карлес Пучдемон отново да бъде лидер на Каталуния"}
{"url": "http://www.focus-news.net/news/2018/01/25/2481397/riosv-pazardzhik-nalozhen-e-akt-na-sobstvenik-na-mebelna-firma-v-grada-za-nereglamentirano-izgaryane-na-proizvodstveni-otpadatsi.html", "text": "Експерти на Регионална инспекция по околната среда и водите (РИОСВ) – Пазарджик извършиха незабавна проверка по сигнал за замърсяване на атмосферния въздух, подаден в инспекцията на 23 януари от живеещи на улица „Хеброс” в Пазарджик. Това съобщи за Радио „Фокус“ – Пазарджик Цветана Чочева, експерт в РИОСВ - Пазарджик. Гражданите сигнализират за често обгазяване на района от дейността на мебелна фирма „Колорадо”. „Проверката установи, че сигналът е основателен. Констатира се наличие на тъмен дим от котела в парова централа и складирани дървени отпадъци от производството пред котела. За констатираното нарушение – нерегламентирано изгаряне на производствени отпадъци, на собственика на фирмата ще бъде съставен акт по Закона за управление на отпадъците“, уточни Чочева.\r\n„Фокус“ припомня,  че  живеещите на улица „Хеброс“ в Пазарджик сигнализираха вчера, че са принудени да дишат сажди и пушек, които бълва коминът на близката мебелна фабрика. Освен саждите, които се изхвърлят във въздуха, миризмата е много специфична и тя влиза в домовете.\r\nАлбена ЖИЛЕКОВА", "date": "2018.01.25", "title": "РИОСВ-Пазарджик: Наложен е акт на собственик на мебелна фирма в града за нерегламентирано изгаряне на производствени отпадъци"}
{"url": "http://www.focus-news.net/news/2018/01/25/2481398/ministar-neno-dimov-vnimatelno-sledim-nivata-na-yazovirite-za-koito-otgovarya-mosv-i-do-momenta-ne-e-imalo-seriozen-problem.html", "text": "Внимателно следим нивата на язовирите, за които отговаря МОСВ и до момента не е имало сериозен проблем. Това каза министърът на околната среда и водите Нено Димов в отговор на въпрос от народния представител от ПГ на БСП Румен Георгиев за мерките за язовирите по време на заседанието на Комисията по околна среда и води, предаде репортер на Агенция „Фокус“. „Отделяме внимание на свободните обеми, така че да има място в тях при топенето на снеговете“, каза Нено Димов и обърна внимание, че това е доста труден баланс и отчете, че до момента не е имало сериозен проблем. Той уточни още, че основният контрол върху язовирите се извършва от Държавната агенция по метрология и технически надзор (ДАМТН). „Естествено ние държим връзка и имахме среща с тях по техни предложения за промени в Закона за водите, които касаят точно тази тема“, обясни  Димов. По думите в края на тази седмица МОСВ ще даде официално становище по законопроекта.  „Един от съществените елементи в него е да бъдат категоризирани язовирите - нещо, което отдавна е трябвало да се случи“, посочи Нено Димов. \r\nДеница КИТАНОВА", "date": "2018.01.25", "title": "Министър Нено Димов: Внимателно следим нивата на язовирите, за които отговаря МОСВ и до момента не е имало сериозен проблем"}
{"url": "http://www.focus-news.net/news/2018/01/25/2481399/angel-dzhonev-istorik-lichnostta-na-ivan-momchilov-e-pozabravena-prez-poslednite-desetiletiya.html", "text": "Личността на Иван Момчилов е позабравена през последните десетилетия. Това каза пред Радио „Фокус” – Кюстендил историкът към Регионален исторически музей – Кюстендил Ангел Джонев по повод 130 години от рождението на българския политически и обществен деец, участник в акцията по спасяването на българските евреи през 1943 година. По думите му това е и поводът да бъде организирана възпоменателна вечер, посветена на 130 години от рождението на Иван Момчилов. Той е участвал във войните за национално обединение като войник, а по – късно и като офицер, а след края на Първата световна война е бил един от видните адвокати в Кюстендил. Бил е председател на читалище Братство и виден деятел на тази културна институция в града, също е дългогодишен член на адвокатския съвет и председател. През 1938 година се кандидатира и е избран за депутат в 24 – тото обикновено Народно събрание, което има кратък живот. \r\n„Иван Момчилов е виден общественик и участник в освободителното движение на македонските българи в Кюстендил след Първата световна война в местното благотворително братство „Св. св. Кирил и Методий. Най – важната част, която бих споделил, е обстоятелството, че през 1943 година Иван Момчилов се включва в делегацията за спасяването на българските евреи и именно заради това е провъзгласен десетилетия по – късно за праведник на народите”, каза Ангел Джонев.\r\nВенцеслав ИЛЧЕВ", "date": "2018.01.25", "title": "Ангел Джонев, историк: Личността на Иван Момчилов е позабравена през последните десетилетия"}
{"url": "http://www.focus-news.net/news/2018/01/25/2481400/umbal-sv-anna-s-mozachno-satresenie-e-deteto-postradalo-pri-katastrofata-kray-novi-han.html", "text": "С мозъчно сътресение е детето, пострадало при катастрофата край Нови хан, съобщиха от пресцентъра на УМБАЛ \"Св. Анна\"-София АД, където са приети пострадалите при катастрофата на АМ \"Тракия\".\r\nБащата (на 42 г.) е с фрактура на гръдна кост, фрактура на 11 и 12 прешлен, фрактура на лява слепоочна кост. Стабилизиран е. Майката (на 32 г.) е без сериозни наранявания. При удара, детето (на 8 г.) е изхвърчало през предния прозорец на автомобила. Момчето е хоспитализирано за 48-часово наблюдение заради сътресение на мозъка. Няма фрактури. Племенникът (на 26 г.) също е хоспитализиран. Има фрактури на два гръбначни прешлена и счупена ключица.\r\nВодачът и пътниците не са употребявали алкохол или наркотични вещества", "date": "2018.01.25", "title": "УМБАЛ \"Св. Анна\": С мозъчно сътресение е детето, пострадало при катастрофата край Нови хан"}
{"url": "http://www.focus-news.net/news/2018/01/25/2481401/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив отново ще насочим вниманието си към важните и актуални теми от Асеновград и региона. За 26-та поредна година Община Асеновград организира Празници на виното. Те ще стартират още на 29 януари и ще завършат на 1 февруари с традиционните за града пехливански борби на местността „Св. Трифон“. Част от Празниците на виното в Асеновград са и конкурсите „Най-добро домашно вино“ и „Най-вкусните станимашки сармички“. Повече за програмата на Празници на виното ще ни разкаже Даниела Костова от отдел „Култура“ в Общината.\r\nТемата за Трифоновден – Деня на винарите и лозарите ще продължим с отец Йордан Георгиев, архиерейски наместник на Асеновград. Той ще ни разкаже повече за параклисите, носещи името на св. Трифон и за това как асеновградчани почитат светеца.\r\nВечер на планинарското кино ще бъде организирана в Туристическия информационен център на Асеновград тази събота. В рамките на няколко часа присъстващите  ще имат възможност да се насладят на няколко филма, сред които поредицата „Свещената утроба на Родопа“ и рекламният филм „По пътя на легионите“, разказващ за римския път от Асенова крепост до село Бачково. Програмата на събитието ще ни представи в детайли Ивайло Мирчев, експерт от ОП „Туризъм“ в Асеновград.\r\nДвудневна кампания за безвъзмездно и доброволно кръводаряване ще се проведе в Асеновград на 29-ти и 30-ти януари. Как да се включите в инициативата? Повече подробности в рамките на предаването днес.\r\nПредлагаме ви тези и още интересни теми в предаването „Асеновград – Богоизбран пред портите на Родопите“, което се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.01.25", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/01/25/2481402/pazardzhik-obshtinskiyat-savet-v-peshtera-shte-provede-redovnoto-si-zasedanie.html", "text": "Общинският съвет в Пещера ще проведе 31-то си редовно заседание от 14.30 часа , съобщиха за Радио „Фокус“ – Пазарджик от Община Пещера. На сесията ще бъде представен Годишен отчет за изпълнение на Програмата за управление на кмета на Община Пещера мандат 2015-2019 г., както и Отчет за дейността на Общински съвет – Пещера и неговите комисии за периода месец юли 2017 г. – месец  декември 2017 г. Ще бъде приета и Годишна програма за управление и разпореждане с имотите – общинска собственост за настоящата година.  В рамките на заседанието общинските съветници ще приемат и Отчет за изпълнение на Общински план за младежта за 2017 г., както и Общинска стратегия за подкрепа на личностно развитие на децата и учениците в Община Пещера 2018-2020 г.\r\nАлбена ЖИЛЕКОВА", "date": "2018.01.25", "title": "Пазарджик: Общинският съвет в Пещера ще проведе редовното си заседание"}
{"url": "http://www.focus-news.net/news/2018/01/25/2481403/dha-binali-yaldaram-izbuhna-sreshtu-sasht-po-povod-operatsiyata-na-turskata-armiya-maslinova-klonka.html", "text": "Премиерът на Турция Бинали Йълдъръм реагира изключително остро по повод отношението на Вашингтон към провеждана в района на сирийския град Африн военна операция „Маслинова клонка”, предаде информационната агенция Догу хабер ажансъ (ДХА). \r\n„Това е една законна и легитимна операция. Жалко е един наш съюзник по линия на НАТО да се прегръща с терористични организации в една държава. Когато една държава като Америка има бизнес с терористични организации в друга държава, това е много унизително за самото име на Америка. Загуба на разсъдък е една държава, с която сме заедно в НАТО, да оказва подмолна или явна подкрепа на въоръжени формирования, чиято цел са границите на НАТО, изискващи охраната на самия Северноатлантически пакт. Това категорично е неприемливо. … Освен това те стартираха черна пропаганда с безумните си твърдения, че ако операцията започне, турската икономика ще изпадне в криза.”, обяснява Бинали Йълдъръм, цитиран от ДХА. Георги Димов", "date": "2018.01.25", "title": "ДХА: Бинали Йълдъръм избухна срещу САЩ по повод операцията на турската армия „Маслинова клонка”"}
{"url": "http://www.focus-news.net/news/2018/01/25/2481404/obuchenieto-i-razsledvaneto-sa-dvata-nay-vazhni-faktora-v-borbata-sreshtu-upotrebata-na-doping.html", "text": "Обучението и разследването са двата най-важни фактора в борбата срещу употребата на допинг в професионалния спорт и в спорта за всички. Около това становище се обединиха участниците в международния семинар „Предотвратяване на употребата на допинг в професионалния и в спорта за всички чрез обучение и разследване“, организиран от Министерството на младежта и спорта като част от програмата му за Българското председателство на Съвета на ЕС, съобщиха от пресцентъра на министерството. Борбата с допинга е част от приоритетите в сферата на спорта на Българското председателство на Съвета на ЕС. Международният семинар, който събра световния елит в борбата срещу допинга в София, се проведе в два последователни дни – 24 и 25 януари. Основната тема през първия ден беше разследването и защитата на личните данни в борбата срещу допинга, а вторият ден беше посветен на необходимостта от обучение, като основен фактор за превенция.\r\nСеминарът беше открит от министъра на младежта и спорта и член на Управителния съвет на WADA Красен Кралев, вицепрезидента на МОК и член на Управителния съвет и Изпълнителния комитет на WADA проф. д-р Угур Ерденер и заместник-генералния директор по образование и култура в Европейската комисия Йенс Нийманд Кристенсен. Презентация за необходимостта от обучение на спортистите, треньорите, лекарите и помощния персонал като превенция в борбата срещу употребата на допинг изнесе заместник-генералният директор на WADA Роб Кьолер. Той засегна темата за съзадването на Международен стандарт за информация и обучение, върху който работи Световната антидопингова агенция. По думите на Кьолер в него ще бъдат обобщени принципите, които трябва да бъдат включени във всяко антидопингово обучение, което националните антидопингови агенции развиват, за да бъде то ефективно. Водещият на дискусиите по темата Клиф Колинс, който е програмен директор на EuropeActive, подчерта значението на обучението не само за професионалния спорт, но и за спорта в свободното време. По неговите думи скорошни проучвания са установили, че допинг практиките са широко разпространени сред хората, които спортуват в свободното време и особено във фитнес клубовете и до този момент темата е подценена. Той изрази благодарност към Министерството на младежта и спорта, че борбата с допинга в спорта за всички е част от темата на организирания семинар. Както съобщи и министър Кралев още през първия ден на семинара, ММС получава добра оценка за включването в темата за борбата с допинга на спорта за всички и спорта при подрастващите. В последните години са обезпокоителни данните за употребата на допинг в спорта в свободното време и всички страни-членки признават, че проблемът е валиден за цяла Европа. Министър Кралев беше категоричен, че е необходимо създаването на специализирани  антидопингови програми за обучение, които обхващат не само спортисти, треньори, спортно-технически персонал, но и спортуващи в свободното време, ученици, фитнес инструктори и граждани.\r\nСред участниците в дискусиите, които представиха добри практики при обучението за превенция беше и четирикратният олимпийски медалист Йордан Йовчев. Той наблегна на необходимостта от обучение и достатъчно информация за вредата от употребата на допинг към младите хора. Като президент на един от най-големите спортни клубове за стрийт фитнес в страната, той сподели за работата си с младежи, сред които стрийт фитнесът е изключително популярен. Йордан Йовчев изрази благодарност към ММС и министър Кралев за вниманието, което се обръща на проблема и за програмите срещу зависимостите, които министерството развива. Спортният клуб на най-известния ни гимнастик изпълнява проект „Здрав дух в здраво тяло“ за обучение за вредата от забранените вещества по програмата на ММС по чл. 10а от Закона за хазарта, която стартира през 2017 г.\r\nВ семинара беше представен и опитът на Българския антидопингов център в изпълнението на проекти и програми за превенция на употребата на допинг сред ученици в спортни училища и домове за деца лишени от родителски грижи. Беше представена и Националната стратегия срещу допинга в спорта 2015 – 2024 и програмата Обучение на обучители, която националния ни антидопингов център развива.\r\nВ международния семинар „Предотвратяване на употребата на допинг в професионалния и в спорта за всички чрез обучение и разследване“ участваха над 120 представители на международни организации, свързани с антидопинга, представители на страните-членки на ЕС и на антидопинговите организации от Европа, както и представители на спортните федерации в България. Представени бяха 25 антидопингови организации и 14 държави-членки на ЕС.\r\nСеминарът „Предотвратяване на употребата на допинг в професионалния и в спорта за всички чрез обучение и разследване“ се съфинансира по програма Еразъм + на Европейския съюз.", "date": "2018.01.25", "title": "Обучението и разследването са двата най-важни фактора в борбата срещу употребата на допинг"}
{"url": "http://www.focus-news.net/news/2018/01/25/2481405/kyustendil-obshtinata-planira-razlichni-initsiativi-za-razdelno-sabirane-na-bitovite-otpadatsi.html", "text": "Община Кюстендил планира различни инициативи за разделно събиране на битовите отпадъци. Това каза в рамките на заседанието на Общински съвет кметът на Община Кюстендил Петър Паунов, предаде репортер на Радио „Фокус“ – Кюстендил. По думите на кмета тази година на гърба на всички изпращани данъчни съобщения ще бъдат изписвани призиви и съвети в тази насока. Освен това се планират и ежемесечни съвместни инициативи с фирмите за разделно събиране на битовите отпадъци. \r\n„Обявена е  обществена поръчка за третиране на една голяма част от отпадъка, а само една малка част да бъде транспортирана до депа“, посочиПетър Паунов. По думите ме, благодарение на хубавото време, е предприето запълване на по-големите дупки по улиците в града. Използва се специална технология, която е качествена и на приемлива цена. Кметът отговори и на питания относно съществуването на закрит плувен басейн. По думите му горещата минерална вода е включена към басейна в Природоматематическата гимназия, но решението дали той и как ще работи е на ръководството на учебното заведение, а сега предстои промяна в него.  \r\nОтносно въпрос за това, дали Крепостната стена „Хисарлъка“ ще бъде прехвърлена за стопанисване на Община Кюстендил, кметът Петър Паунов каза, че в момента предстои да бъде оформен акт за държавна собственост, след което процедурата за отстъпване на стопанисването ще продължи.  Кметът съобщи пред общинските съветници, че вече има изразено намерение за инвестиции върху терена на бившето военно поделение. Финансовата обосновка е изпратена в Министерски съвет. Очаква се теренът да бъде прехвърлен на общината, след което може да се пристъпи към решение за публично-частно партньорство със самия инвеститор.\r\nВенцеслав ИЛЧЕВ", "date": "2018.01.25", "title": "Кюстендил: Общината планира различни инициативи за разделно събиране на битовите отпадъци"}
{"url": "http://www.focus-news.net/news/2018/01/25/2481406/washington-post-prisastvashtite-na-svetovniya-ikonomicheski-forum-v-davos-ochakvat-tramp.html", "text": "В очакване на пристигането на президента на САЩ Доналд Тръмп на икономическия форум в Давос, сред присъстващите делегати се усеща очакване, пише  Washington Post.\r\nОчаква се в рамките на Форума Тръмп да се срещне с британския министър-председател Тереза Мей и с израелския министър-предесдател Бенямин Нетаняху. В петък  той ще изнесе реч. \r\nДатският министър-председател Ларс Льоке Расмусен заяви, че се надява Тръмп да разкрие своята платформа „Америка на първо място“, за да покаже, че не изключва сътрудничество с останалата част от света при справянето с глобалните предизвикателства.\r\n„Смятам, че всички трябва да разберем, независимо дали сме лидери на малка, средна или голяма държава, че не можем да постигнем всичко сами“, заяви той.\r\nНа свой ред литовският президента Далия Грибаускайте заяви, че „се нуждаем от глобални решения и няма друг избор, освен да работим заедно и да не се изолираме един-друг“.  Виктор Турмаков", "date": "2018.01.25", "title": "Washington Post: Присъстващите на Световния икономически форум в Давос очакват Тръмп"}
{"url": "http://www.focus-news.net/news/2018/01/25/2481407/dobrich-spored-obshtinata-e-nalozhitelno-prilagane-na-merki-za-reshavane-na-natrupvani-s-godini-problemi-svarzani-s-ozelenyavaneto-v-grada.html", "text": "Според Общината е наложително прилагане на мерки за решаване на натрупвани с години проблеми, свързани с озеленяването в града. Това е посочено в отчета за изпълнение на Програмата за управление за втората година от мандат 2015-2019 година, който ще бъде разгледан и евентуално приет на януарското заседание на Общинския съвет, предаде кореспондентът на Радио „Фокус” – Варна. В развитието на зелената система на града е достигнат момент, в който с особена острота изникват проблеми с амортизираните биологични и благоустройствени фондове, е посочено в отчета. Основен акцент в работата по озеленяването през миналата година е било поддържането на уличните насаждения. От Общината отчитат, че по-голяма част от постъпилите сигнали и жалби касаят уличните дървета. Към момента се прилагат мерки на авариен принцип. През миналата година Общинският съвет одобри със свое решение Общ устройствен план на Добрич, който предлага съвременен и адекватен пространствен модел за развитие на града, формулира подходяща политика и нормативни рамки за реализацията му, се посочва още в отчета. Продължава изпълнението на обект „Площадка за разделно събиране на отпадъци от домакинствата“. През миналата година е извършена конструктивна експертиза с оценка на експлоатационната годност и препоръки за възстановяване на мостовото съоръжение по бул. „Добруджа“, над бул. „Русия“. Има избран изпълнител за извършване на обследване, изготвяне на технически паспорт и на инвестиционен проект за укрепване на подпорни стени и пътен надлез по бул. „Добруджа“, както и за реконструкция по този булевард в участъка от кръстовището при площад „Вица Попова“ до ул. „Драва“, също и за укрепване на подпорни стени по ул. „Христо Ботев“ в участъка между бул. „Русия“ и бул. „Добруджа“. \r\n Жулиета НИКОЛОВА", "date": "2018.01.25", "title": "Добрич: Според Общината е наложително прилагане на мерки за решаване на натрупвани с години проблеми, свързани с озеленяването в града"}
{"url": "http://www.focus-news.net/news/2018/01/25/2481408/ministar-neno-dimov-do-kraya-na-fevruari-shte-napravim-grafik-za-prilagane-na-merki-sreshtu-zamarsyavaneto-na-vazduha.html", "text": "До края на февруари ще направим график за прилагане на мерки срещу замърсяването на въздуха. Това каза министърът на околната среда и водите Нено Димов в отговор на въпрос за качеството на въздуха по време на заседанието на парламентарната Комисия по околна среда и води, предаде репортер на Агенция „Фокус“. Министър Нено Димов отчете, че мерките, които са набелязани са доста сериозни. Сред тях той изброи на пазара да не бъде допускано гориво, което замърсява въздуха. Нено Димов даде пример, че е препоръчано на Столична община да предприеме няколко акции по събиране на гуми. Министър Димов коментира, че качеството на въздуха е пряко свързано с качеството на живот и здравето на хората. „Когато говорим за качеството на въздуха, основната отговорност е на общините и Министерство на околната среда и водите. Не изключвам и Министерство на здравеопазването. В началото на мандата направих две работни комисии, които да се занимават с замърсяването на въздуха от автомобилния транспорт и другата - от битовото отопление. Те завършиха своята работа последното тримесечие на миналата година. На база техните резултати предприехме редица мерки. До края на февруари ще направим график на прилагането на мерките“, допълни министърът. \r\nДеница КИТАНОВА", "date": "2018.01.25", "title": "Министър Нено Димов: До края на февруари ще направим график за прилагане на мерки срещу замърсяването на въздуха"}
{"url": "http://www.focus-news.net/news/2018/01/25/2481409/plovdiv-10-godishno-dete-e-stanalo-zhertva-na-grabezh-v-grada.html", "text": "10-годишно дете е станало жертва на грабеж вчера в Пловдив. Това съобщиха от ОДМВР-Пловдив. По предварителни данни, около 16.45 часа, на ул. „Съединение“ в ж. к. „Тракия“ от ръцете на момченцето бил издърпан мобилен телефон. По случая е образувано досъдебно производство. Криминалисти на Пето РУ работят по издирване на извършителя.", "date": "2018.01.25", "title": "Пловдив: 10-годишно дете е станало жертва на грабеж в града"}
{"url": "http://www.focus-news.net/news/2018/01/25/2481410/ivanka-sotirova-zam-kmet-na-stara-zagora-obshtinata-ne-e-razprostranyavala-informatsiya-za-konkurs-na-dzhendar-fondatsiya.html", "text": "Община Стара Загора не е получавала и не е разпращала до директорите на старозагорски училища писмо на Министерство на образованието (МОН) за конкурс в училищата в областта, организиран от фондация „Джендър образование, изследвания и технологии“ (ДОИТ), заяви днес зам.-кметът по хуманитарни дейности Иванка Сотирова, съобщиха от пресцентъра на Общината. „Писмото на МОН е до Регионално управление на образованието (РУО), което е различна структура от Общината“, уточни Сотирова. \r\nИзявлението е по повод поискан от Общинския комитет на ВМРО в Стара Загора отговор от ресорния заместник-кмет.\r\nВ социалните мрежи бе разпространено писмо от МОН до Регионалното управление на образованието Стара Загора за провеждането на юбилеен конкурс „Училище без насилие и стереотипи, определени от пола“ по проект на фондация ДОИТ, финансиран с евросредства, и провеждан със съдействието на МОН. То е разпратено до училищните директори от Регионално управление на образованието.\r\nОчаква се от Министерството на образованието да излязат с обяснения по случая.", "date": "2018.01.25", "title": "Иванка Сотирова, зам.-кмет на Стара Загора: Общината не е разпространявала информация за конкурс на Джендър фондация"}
{"url": "http://www.focus-news.net/news/2018/01/25/2481411/reuters-germanskite-koalitsionni-pregovori-shte-zapochnat-na-26-yanuari.html", "text": "Официалните преговори за формиране на управляваща коалиция между „Съюза“ (ХДС/ХСС) на германския канцлер Ангела Меркел с ГСДП ще започнат в петък, 26 януари, според партийни източници, цитирани от   Reuters.\r\nМеркел и Хорст Зеехофер, който води баварския Християн-социален съюз ще се срещнат с председателя на германските социалдемократи Мартин Шулц в 9:00 сутринта (10:00 българско време) в Берлин. След това ще се проведе среща между 15 водещи политици от трите партии.  Виктор Турмаков", "date": "2018.01.25", "title": "Reuters: Германските коалиционни преговори ще започнат на 26 януари"}
{"url": "http://www.focus-news.net/news/2018/01/25/2481412/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – ключът към Рила“ по Радио „Фокус“ наш гост ще бъде Радостина Чеканска, народен представител от ПП ГЕРБ за Кюстендилска област. Бившият зам.-областен управител на Кюстендил положи клетва като народен представител. След решение на Централната избирателна комисия, Радостина Чеканска е одобрена да заеме мястото в Народното събрание на Ивайло Константинов, който по собствено желание напусна парламента.", "date": "2018.01.25", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2018/01/25/2481413/plovdiv-zadarzhan-e-14-godishen-mladezh-ot-momino-selo-izvarshil-grabezh-nad-77-godishen-mazh.html", "text": "Непълнолетен извършител на грабеж е задържан в полицията. Това съобщиха от ОДМВР-Пловдив. 24-часовата мярка за неотклонение е взета спрямо 14-годишен младеж от Момино село, който във вторник влязъл в дома на свой 77-годишен съсед и след нанасяне на няколко удара му отнел 500 лева. По случая е образувано досъдебно производство в Районно управление на МВР – Раковски, предстои материалите да бъдат докладвани в районната прокуратура.", "date": "2018.01.25", "title": "Пловдив: Задържан е 14-годишен младеж от Момино село, извършил грабеж над 77-годишен мъж"}
{"url": "http://www.focus-news.net/news/2018/01/25/2481414/hyuriet-turtsiya-konstatira-zaguba-na-doverie-v-otnosheniyata-sas-sasht.html", "text": "Министърът на външните работи на Турция Мевлют Чавушоглу обсъди с държавния секретар на САЩ Рекс Тилерсон в Париж създаването на 30-километров „тампонен район за сигурност” в Сирия и направи първата оценка по темата за кореспондента на вестник „Хюриет” Ханде Фърат. \r\n„В отношенията със САЩ и днешният диалог има определена  „загуба на доверие”. Преди да бъде възвърнато доверието, не е правилно да се разговаря по подобни теми. Най-напред трябва отново да се изгради доверие с конкретни стъпки. Ние не знаем какви са техните цели и намерения, но преди всичко следва да се преодолее обстановката на недоверие в отношенията между двете страни.”, обяснява още Мевлют Чавушоглу, цитиран от „Хюриет”. Георги Димов", "date": "2018.01.25", "title": "Хюриет: Турция констатира „загуба на доверие” в отношенията със САЩ"}
{"url": "http://www.focus-news.net/news/2018/01/25/2481415/kyustendil-obshtinskiyat-savet-prie-otchet-za-upravlenieto-na-obshtinskata-sobstvenost-prez-2017-g.html", "text": "Общинският съвет в Кюстендил прие отчет за управлението на общинската собственост през 2017 година, предаде репортер на Радио „Фокус“ – Кюстендил. В рамките на една година са съставени общо 213 акта за общинска собственост, с което броят им е достигнал 4 800. Близо 619 000 лева а събрани от сключени договори за разпореждане с общински недвижими имоти и учредяване на вещни права. 133 300 лева са събрани от отдаване под наем на общински земи, а 187 000 лева са приходите от отдаване под наем на общински терени и помещения. 81 000 лева са постъпилите средства от наеми на общински жилища. Близо 30 000 лева са средствата от наем на терени за поставяне на билбордове, същата е сумата и от извършено категоризиране на заведения за хранене и развлечение. 90 000 лева са събраните такси от разрешителни за поставяне на маси и столове на открито. Съветниците в Кюстендил направиха поправки в наредбата за размера на местните данъци. Измененията са с цел привеждане на нормативния документ в съответствие с приети промени в националното законодателство. Те касаят наименования на моторни превозни средства и ремаркета, за които притежателите им заплащат годишни налози в общината.\r\nБе приета и годишна програма за управление на общинската собственост за 2018 г. 750 000 лева са планираните приходи от наем на общински имоти. В програмата е посочено, че се очаква продължаване на появилия се през последните години интерес от страна на физически и юридически лица, касаещ закупуване на атрактивни имоти за реализиране на инвестиционни намерения, както и закупуване и наемане на земеделски земи подходящи за интензивно земеделско производство. Предвижда се от продажба на имоти да постъпят 450 000 лева, а от концесии – 10 000 лева. Приходите от наем са планира в размер на 750 000 лева. Съветниците одобриха споразумение за сътрудничество с общините, включени в сдружение „Рила еко”. Регионалното сдружение включва общините Кюстендил, Дупница, Трекляно, Невестино, Сапарева баня и Бобов дол. То е в областта управление на отпадъците. Споразумението е за обявяване на обществена поръчка за изготвянето на комплексен проект за изграждане на регионално депо за неопасни битови отпадъци в землищата на селата Джерман и Грамаде, Община Дупница. Проектът ще бъде финансиран със средства от държавата. Парите ще бъдат отпуснати за изграждане на първа клетка на регионалното депо, кантар и съпътстваща инфраструктура.\r\nВенцеслав ИЛЧЕВ", "date": "2018.01.25", "title": "Кюстендил: Общинският съвет прие отчет за управлението на общинската собственост през 2017 г."}
{"url": "http://www.focus-news.net/news/2018/01/25/2481416/yordan-yordanov-kmet-na-dobrich-tryabva-da-govorim-za-ekologiya-ne-zashtoto-e-moderno-a-za-da-sahranim-zemyata.html", "text": "Трябва да говорим за екология не защото е модерно, а за да съхраним Земята. Това коментира в предаването „Екологичен резонанс“ на Радио „Фокус“ кметът на Добрич Йордан Йорданов. „Нужно е да говорим за екология, защото това са традиции, които нашите прадеди са спазвали. Когато Земята ти дава нещо, ти не трябва само да го употребяваш и след това изхвърляш, а трябва да се отнасящ по същия начин с нея. Колкото по-дълго съществува Земята, толкова по-дълго ще съществува и нашият вид“, заяви кметът и добави, че трябва да съхраним планетата за нашите наследници. Той отбеляза и сериозността на такива проблеми като климатичните промени и замърсяването на въздуха. \r\nПо отношение на замърсяването на въздуха с фини прахови частици, кметът на Добрич обясни, че това е един от екологичните проблеми и на Добрич, с който се опитват да се борят всекидневно на местно ниво.", "date": "2018.01.25", "title": "Йордан Йорданов, кмет на Добрич: Трябва да говорим за екология не защото е модерно, а за да съхраним Земята"}
{"url": "http://www.focus-news.net/news/2018/01/25/2481417/kyustendil-obshtinskiyat-savet-prie-informatsiya-za-deynostta-na-obshtinskite-predpriyatiya.html", "text": "Общинският съвет в Кюстендил прие информация за дейността на общинските предприятия, предаде репортер на Радио „Фокус“ – Кюстендил. Общинско предприятие „Обреден дом” отчита икономии при изразходването на бюджета си. Предприятието е извършило 194 ритуала „Сватба”, от които 23 са били извън залата на Обреден дом. \r\nОбщинско предприятие „Чистота” отчита близо 1 300 000 лева разходи за събиране на битовите отпадъци и транспортирането им до депа. 112 000 лева са дадени за закупуване на съдове за смет, а други 460 000 лева за почистване на улици и площади. Ремонтирани и подменени са 1 418 осветителни тела – улични и паркови. Общинско предприятие „Управление на общински имоти” включва дейности по охрана, управление, съставяне и връчване на наказателни постановления, контрол на каруци и работа на репатриращия автомобил. В предприятието влизат платените паркинги, автогарата и кооперативният пазар. Общинско предприятие „ученическо хранене” отговаря за осигуряването на обяд и закуска за учениците в общинските учебни заведения, стопанисването на плажния комплекс и управление на парк-хотел „Кюстендил”. В рамките на една година са произведени над 372 000 обяда и над 246 000 подкрепителни закуски. Отчита се положителен финансов резултат от дейността на двете стопанисвани сладкарници. \r\n32 400 са били посетителите на плажния комплекс в града. 11 283 са регистрираните нощувки в парк-хотела, а отчетена по-голяма посещаемост е около 30%, в сравнение с предходната година. 874 773 лева са приходите за една година от хотела, направените разходи са в размер на 753 000 лева. Общинско предприятие „Обществена пералня” отчита увеличен брой на фирми и граждани, възползвали се от предоставяните услуги.\r\nВенцеслав ИЛЧЕВ", "date": "2018.01.25", "title": "Кюстендил: Общинският съвет прие информация за дейността на общинските предприятия"}
{"url": "http://www.focus-news.net/news/2018/01/25/2481418/premierat-boyko-borisov-pozdravi-makedonskiya-si-kolega-zoran-zaev-za-volyata-s-koyato-raboti-za-evroatlanticheskata-integratsiya-na-stranata-si.html", "text": "Премиерът Бойко Борисов поздрави министър-председателя на Република Македония Зоран Заев за волята, с която работи за евроатлантическата интеграция на страната си, и го насърчи за продължаване на преговорите с Гърция за окончателно разрешаване на въпроса с името на държавата. Това съобщиха от правителствената информационна служба.\r\nВ рамките на Годишната среща на Световния икономически форум в Давос министър-председателят разговаря в неформална обстановка с премиера на Естония Юрий Ратас, с президентите на Литва и на Косово Далия Грибаускайте и Хашим Тачи.  \r\nС бившия държавен секретар на САЩ Джон Кери Бойко Борисов обсъди ситуацията на Балканите и желанието на България по време на своето Председателство на Съвета на ЕС да фокусира вниманието на международната общност върху евроатлантическата интеграция на страните от Западните Балкани.", "date": "2018.01.25", "title": "Премиерът Бойко Борисов поздрави македонския си колега Зоран Заев за волята, с която работи за евроатлантическата интеграция на страната си"}
{"url": "http://www.focus-news.net/news/2018/01/25/2481419/pernik-trenyorat-na-minyor-chikago-emil-milanov-vrachi-spetsialni-plaketi-na-kmeta-vyara-tserovska-i-zam-kmetovete-denislav-zahariev-i-yordan-pavlov.html", "text": "Треньорът на Миньор (Чикаго) Емил Миланов връчи специални плакети на кмета на Община Перник Вяра Церовска и зам.-кметовете Денислав Захариев и Йордан Павлов в знак на доброто сътрудничество и разбиране, съобщиха от пресцентъра на Общината. Те не скриха възхищението си, че кметският екип ги е уважил и им е връчил награда за Спортист на годината в края на 2017 година. „Това отношение много ни развълнува и решихме по този начин да си върнем жеста“ , сподели Миланов и каза, че от следващата година Сурва ще бъде пренесена в американския щат Чикаго.\r\nКметът Вяра Церовска благодари на спортистите и каза, че за нея е чест да се срещне с толкова сериозни и отговорни българи, които носят в сърцето си Перник.\r\n„Това е едно признание за патриотизъм и трудолюбие, бъдете здрави и продължвайте все така успешно“, каза градоначалникът. \r\nТимът в Чикаго е създаден преди 10 години и по регистрация повтаря името на пернишкия отбор. Към момента е най-силният отбор на българи извън страната и играе в третата полу-професионална лига в Щатите, сподели Миланов.\r\nТой и Церовска обсъдиха идеята за приятелския мач и очертаха и други перспективи за сътрудничество. Пернишкият кмет  поддържа и лични контакти със създателя на отбора в Чикаго Николай Василев, бивш борец от Перник.\r\nОще преди година са започнати постъпки за побратимяване на Перник с район на Чикаго, където живеят най- много българи и се очаква това да се осъществи скоро със съдействието на новия български консул в Чикаго.", "date": "2018.01.25", "title": "Перник: Треньорът на Миньор (Чикаго) Емил Миланов връчи специални плакети на кмета Вяра Церовска и зам.-кметовете Денислав Захариев и Йордан Павлов"}
{"url": "http://www.focus-news.net/news/2018/01/25/2481420/stara-zagora-taksimetrov-shofyor-e-bil-zaplashen-s-nozh-i-obran-na-patya-ot-kazanlak-kam-stara-zagora-ot-chetirima-mladezhi-na-vazrast-mezhdu-15-i-17-g.html", "text": "За броени часове полицаи от Областна дирекция на МВР-Стара Загора разкриха грабеж. Към 0,20 часа тази нощ в полицията е съобщено за инцидент на пътя от Казанлък към Стара Загора. Това съобщиха от пресцентъра на МВР. На място полицаите установили таксиметров автомобил, ударен в мантинелата. 45-годишният водач разказал, че качил четирима пътници от казанлъшкото с. Горно Черковище, които са поискали да ги закара в Стара Загора. По пътя, те го заплашили с нож, отнели му 180 лева и мобилен телефон и избягали. Служителите на реда бързо предприели издирване и скоро установили извършителите - четирима младежи на възраст между 15 и 17 г. Те са задържани за срок до 24 часа във Второ РУ - Стара Загора. Образувано е досъдебно производство по чл.198, ал.1 от НК. Уведомена е прокуратурата. Работата по случая продължава.", "date": "2018.01.25", "title": "Стара Загора: Таксиметров шофьор е бил заплашен с нож и обран на пътя от Казанлък към Стара Загора от четирима младежи на възраст между 15 и 17 г."}
{"url": "http://www.focus-news.net/news/2018/01/25/2481421/sofiya-vavezhda-se-vremenna-organizatsiya-na-dvizhenieto-na-29-yanuari-za-provezhdane-na-sabitie-v-rayona-na-natsionalniya-istoricheski-muzey.html", "text": "Въвежда се временна организация на движението на 29 януари за провеждане на събитие в района на Националния исторически музей, съобщиха от пресцентъра на Столична община. От 08.00 часа на 29 януари до приключване на събитието се забранява престоят и паркирането на пътни превозни средства на паркинга пред Националния исторически музей, с изключение на автомобилите на гостите, поканени на приема. \r\nОт 16.00 часа същия ден до приключване на приема се забранява влизането на пътни превозни средства по южното локално пътно платно на Околовръстен път между пътен възел „Бояна” и НИМ, с изключение на автомобилите на гостите поканени на приема, само при необходимост и по преценка на отдел „Пътна полиция” при СДВР. Столична дирекция на вътрешните работи осигурява охрана и постове за контрол и регулиране на движението.", "date": "2018.01.25", "title": "София: Въвежда се временна организация на движението на 29 януари за провеждане на събитие в района на Националния исторически музей"}
{"url": "http://www.focus-news.net/news/2018/01/25/2481422/kyustendil-10-621-kasa-tsigari-bez-balgarski-banderol-sa-izzeli-politsai-ot-dva-obekta.html", "text": "10 621 къса цигари без български акцизен бандерол са открили и иззели вчера кюстендилски полицаи от два обекта. Това съобщиха от пресцентъра на МВР. По време на проверките за противодействие на нерегламентираната търговия с акцизни стоки, от лек автомобил са иззети 800 къса цигари, а при процесуално-следствени действия в дома на 54-годишния В.К. е открито останалото количество контрабандни  цигари. Започнати са две досъдебни производства – срещу шофьорката на лекия автомобил и срещу 54-годишния,  който е задържан с полицейска заповед за 24 часа, за престъпление по чл. 234 от НК, уведомен е дежурен прокурор.", "date": "2018.01.25", "title": "Кюстендил: 10 621 къса цигари без български бандерол са иззели полицаи от два обекта"}
{"url": "http://www.focus-news.net/news/2018/01/25/2481423/boris-tsvetkov-bsp-dori-s-bombastichnoto-ime-che-byudzhetat-na-sofiya-za-2018-g-e-rekorden-stolichani-nyama-da-usetyat-nishto-rekordno.html", "text": "Дори с бомбастичното име, че бюджетът е рекорден, на практика столичаните няма да усетят нищо рекордно. Това каза за Агенция „Фокус“ общинският съветник от БСП Борис Цветков във връзка с приетия бюджет на София за 2018 г. „Нещо повече, дори според мен няма да се усети някаква разлика с миналогодишния или по-миналогодишния. Виждаме, че традиционно единствените две по-големи суми спрямо предишния бюджет са от неща, които не зависят от Столична община, а именно повечето средства за образование, които са делегирани. Предложихме с още 54 млн. лв. да бъде увеличена приходната част в бюджета, като ясно посочихме точно секторите, в които миналата година сме повтаряли същото, но те не са го приели. Времето е доказало нашата правота, че има пак заложени по-малко пари, които след това са преизпълнени“, заяви Цветков. По думите му тази година пак се залагат намалени средства и искат да се планира по-реално, за да могат столичани срещу повечето приходи да получат повече разходи, за да се построят или ремонтират искани от тях неща. „След толкова управление на ГЕРБ продължава да има етернитови детски градини. Това е амортизирана детска градина, опасна при пожар. Искаме да се изграждат нови паркове, да се ремонтират съществуващи зелени площи и паркове. Преди години единственият нов парк, който в София се построи, беше парк „Възраждане“ по предложение на колеги от БСП. От толкова години управление на ГЕРБ нов парк, освен този, който ние предложихме и те приеха, няма. В нашето предложение, което отхвърлиха, имаше предвиждане на цял нов парк в „Овча купел“, където страдат от замърсения въздух“, допълни Цветков. Той обърна внимание и на друг техен акцент - да започне да се проектира и изгражда канализация. \r\n„Това е най-скандалното състояние на нещата. В целия район „Кремиковци“, а и в други, няма канализация, а водопроводът са го строили преди 40 години със собствен труд. „Софийска вода“ вдигна цената на водата. В 5-годишния си план не предвижда да се изгради там канализация. Оказва се, че в европейска столица при толкова прехвален инвеститор, при толкова вдигната цена на вода, единствените, които им се бърка в джоба са столичани срещу никаква услуга за отвеждане на водата или лошото ѝ качество заради тръбите. Държавата си построи Северната скоростна тангента, но връзката с бул. „Владимир Вазов“ покрай кв. „Левски“ не е направен и автобуси и камиони минават през нивите, покрай блоковете, вдигайки прах и шум. В „Дружба“ също е така. „Димитър Пешев“ освен, че задръства движението на транзитния поток, цапа въздуха“, каза още общинският съветник. \r\nЛюба АЛЕКСИЕВА", "date": "2018.01.25", "title": "Борис Цветков, БСП: Дори с бомбастичното име, че бюджетът на София за 2018 г. е рекорден, столичани няма да усетят нищо рекордно"}
{"url": "http://www.focus-news.net/news/2018/01/25/2481424/kmetat-na-sofiya-yordanka-fandakova-byudzhetat-na-stolichnata-obshtina-za-2018g-ni-pozvolyava-da-prodalzhim-ustoychivata-rabota-po-utvardeni-prioriteti.html", "text": "Този бюджет ни позволява да продължим устойчивата работа по утвърдени приоритети, които на практика бяха потвърдени от всички политически сили, включително и от изказванията на опозицията – а именно повече средства за транспорт и транспортна инфраструктура, образование и най-вече цялата инвестиционна програма, посветена на стратегическия ни приоритет за по-чиста околна среда и по-чист въздух. Това каза пред журналисти кметът на София Йорданка Фандъкова, след като Столичният общински съвет прие бюджета на столицата за 2018 г., предаде репортер на Агенция „Фокус“. Столичният кмет благодари на всички общински съветници и политически групи, които подкрепиха проекта за бюджет на Столичната община за 2018 година в размер на над 1,5 млрд. лева. „Безспорно най-големият обект за тази година е изграждането на третата линия на метрото“, уточни тя, като отбеляза, че над 300 млн. лева, част от които безвъзмездни европейски средства, са заложени за това. „Тази година предвиждаме значителен напредък в строителството на метрото. Само аз последните около 10 години са изградени повече от половина от линиите на метрото в момента и продължаваме усиленото изграждане“, посочи Фандъкова. Тя допълни, че са заложени и повече средства за ремонт на квартални улици. „На практика за първа година средствата за улици в кварталите са повече от тези за реконструкция на основни улици и булеварди“, каза Фандъкова, като уточни, че в това са включени и тротоари и велоалеи. Сред заложените проекти за тази година столичният кмет изброи довършването на участъка от бул. „Тодор Каблешков“ и бул. „Цар Борис III“, довършване на разширението на бул. „Монтевидео“, започване изграждането на южното платно на бул. „Тодор Каблешков“ от бул. „България“ до ул. „Костенски водопад“. По думите на Фандъкова най-големият и труден обект вероятно ще бъде цялостната реконструкция, заедно с подземната инфраструктура, на ул. „Граф Игнатиев“. Тя отбеляза, че са предвидени и повече средства за електротранспорт и подобряване на градския транспорт. „Залагаме средства за продължаване програмата за изграждане и реконструкция на паркове и градини“, каза още Фандъкова, като уточни, че над 2000 дървета ще бъдат засадени покрай улици и булеварди, като част от усилия към подобряване на качеството на въздуха.  \r\nЛюба АЛЕКСИЕВА", "date": "2018.01.25", "title": "Кметът на София Йорданка Фандъкова: Бюджетът на Столичната община за 2018г. ни позволява да продължим устойчивата работа по утвърдени приоритети"}
{"url": "http://www.focus-news.net/news/2018/01/25/2481425/deputatat-ot-gerb-vasil-tsvetkov-shte-provede-priemni-na-29-yanuari-v-godech-i-svoge.html", "text": "Народният представител от ГЕРБ-София област Васил Цветков ще проведе открити приемни на 29 януари (понеделник) в две населени места от областта, съобщиха от пресцентъра на ПП ГЕРБ.\r\nОт 11:00 часатой ще се срещне с жителите на община Годеч в офиса на партията, намиращ се на пл. „Свобода“, Младежки дом № 3. Телефон за записвания: 0882 525 008\r\nВ същия ден, от 14:00 ч., Цветков ще отговаря на въпросите на жителите на Своге. Срещата ще бъде в офиса на партията на ул. \"Александър Стамболийски\" № 3, ет.2. \r\nТелефон за записвания: 0884 800 349.", "date": "2018.01.25", "title": "Депутатът от ГЕРБ Васил Цветков ще проведе приемни на 29 януари в Годеч и Своге"}
{"url": "http://www.focus-news.net/news/2018/01/25/2481426/ministar-nikolina-angelkova-otbelyazvame-nad-60-rast-na-portugalskite-turisti.html", "text": "Бележим ръст от над 60% на туристите от Португалия, които са посетили България за периода януари-ноември 2017 г. Това съобщи министърът на туризма Николина Ангелкова на работна среща с Мануел Калдейра Кабрал, министър на икономиката на Португалия, чийто ресор е и туризмът, съобщиха от пресцентъра на Министерството на туризма. Двамата разговаряха в рамките на Световния икономически форум в швейцарския град Давос. Над 15 хил. португалски туристи са посетили България за 11-те месеца на миналата година, сочат данните на НСИ. \r\nТема на срещата между министър Ангелкова и португалския министър на икономиката Кабрал бе и сътрудничеството между България и Португалия в областта на туризма. Те се обединиха около идеята, че двете държави биха могли да надградят доброто взаимодействие чрез насърчаване на участие в туристически панаири, изложби, семинари и събития, провеждани в другата страна, както и посещения на представители на медиите с цел популяризиране на дестинациите. За нас би било полезно да обменяме опит в областта на програмите за образование и обучение, също и информация за програми за развитието на туризма, които да стимулират инвестициите в сектора, заяви министър Ангелкова. Двамата министри обсъдиха и възможността португалски експерти да обучават в българския Център за квалификация и преквалификация на кадри в туризма, който се подготвя в момента. Очаква се скоро министър Калдейра да дойде на визита в България. \r\nНа работната среща бяха обсъдени и единните европейски политики в областта на туризма за устойчив икономически растеж. Развитието на устойчивия туризъм е основен приоритет на министерството. Българското правителство създава условия за привличане на повече инвестиции в сектора и насърчава партньорства, които ускоряват развитието на туризма в сигурна среда, заяви министър Ангелкова. И допълни, че целта на Министерството на туризма е не само да бъдат привлечени повече вложения в сектора, но и да затвърди и надгради имиджа на България като конкурентна дестинация, която предлага условия за много забавления и отдих през цялата година.", "date": "2018.01.25", "title": "Министър Николина Ангелкова: Отбелязваме над 60% ръст на португалските туристи"}
{"url": "http://www.focus-news.net/news/2018/01/25/2481427/kyustendil-obshtinskiyat-savet-odobri-sklyuchen-memorandum-za-satrudnichestvo-mezhdu-obshtina-kyustendil-i-natsionalna-kompaniya-industrialni-zoni.html", "text": "Общинският съвет в Кюстендил одобри на днешната си сесия сключен меморандум за сътрудничество между Община Кюстендил и „Национална компания индустриални зони”, предаде репортер на Радио „Фокус“ – Кюстендил. Предметът на меморандума е създаване на условия за развитие на активна комуникация между двете страни, обмяна на опит и добри практики, с цел изработване на общи позиции постигане на необходимата координация, информационен обмен за бъдещи проекти и програма. Срокът на действие на меморандума е 3 години. Съветниците одобриха създаването на фонд за финансиране на местни инициативи. Фондът ще подкрепя инициативи, насърчаващи развитието на гражданското общество, демонстриращи ползите и въздействието от прилагане на подходи и практики от гражданското участие, при решаване на проблеми на общността и въздействие върху местните политики. За всяка една финансирана и подкрепена инициатива ще трябва да има нарочно решение на Общински съвет – Кюстендил. Фондът ще се финансира от общинския бюджет, както и от дарения. Изготвен е и правилник, който включва организационната форма, структурата и правилата за управление и функциониране на самия общински фонд. Дейността по организиране и разпределяне на фонд за подкрепа на местни инициативи ще се извършва от осемчленна комисия, а всяка година Общинският съвет ще определя размера на средствата, които ще се предоставят от общинския. Годишно ще се открива процедура за приемане на предложения за местни инициативи, съдържаща насоки за кандидатстване и придружителни документи. В същото време ще бъде създадена и комисия по обществен контрол. Ще бъдат поставяни ежегодни приоритети, а максималната сума за финансиране на една инициатива ще се определя с решение от страна на общинските съветници. Беше приета и план-сметката за чистота на територията на Община Кюстендил за 2018 година.\r\nОбщинският съвет прие на сесията си и годишен план за младежта. Една от основните причини, пораждащи необходимост от програма за младежта, е липсата на ясно обособен механизъм за включване на младите хора в процеса на взимане на решения. Отговорност на всички институции в страната е да създават такава възможност за включване, която да подпомогне пълноценното развитие на младите хора и изграждането на активната им гражданска позиция. В общинската програма за младежки дейности се очертават основните насоки за развитието на младежката политика. Съветниците приеха доклада на комисията за финансово подпомагане на семейства и двойки с репродуктивни проблеми. В рамките на 5 години са одобрени 53 семейства и двойки за подпомагане от общинския фонд за асистирана репродукция. Данните са от 2013 г. до 2017 година. Изплатени са общо 43 процедури, а общата стойност възлиза на близо 126 хиляди лева. През 2017 година са подадени 10 заявления за подпомагане, одобрените двойки и семейства са 8, изплатените процедури са 7.\r\nВенцеслав ИЛЧЕВ", "date": "2018.01.25", "title": "Кюстендил: Общинският съвет одобри сключен меморандум за сътрудничество между Община Кюстендил и „Национална компания индустриални зони\""}
{"url": "http://www.focus-news.net/news/2018/01/25/2481428/pernik-kulinarna-demonstratsiya-shte-se-sastoi-na-28-yanuari-v-ramkite-mezhdunarodniya-festival-na-maskaradnite-igri-surva.html", "text": "Кулинарна демонстрация ще се състои на 28 януари в рамките Международния фестивал на маскарадните игри, съобщиха от пресцентъра на Община Перник. Известният с вкусните гозби Иван Звездев ще изненада перничани със сурвакарска кавърма, която ще се съчетае със съвременни продукти. Кулинарната демонстрация ще се състои в рамките на провеждащия се в града 27-ми Международен фестивал на маскарадните игри. Тя ще бъде на 28 януари (неделя) между 11.00 и 12.00 часа на естрадата в Градския парк. Градусът на кулинарното шоу ще бъде вдигнат и от Фолклорен ансамбъл  за народни песни и танци  при НЧ „Пробуда - 1937 г.”, село Кладница и няколко индивидуални изпълнители на граовски песни. Целта е да покажем не само  маските на фестивала, а и граовските песни и танци, които са другата част от богатството на граовци .\r\nПо рецептата на Звездев ще бъдат приготвени около 400 - 500 порции. Тя включва\r\nсвинско месо, праз лук, печени чушки, моркови, червено вино, мас, яйца, червен пипер, чубрица, сол, смлян черен пипер , дафинов лист.\r\nМеждународният фестивал на маскарадните игри „Сурва“ представя традиционни народни игри и обичаи с маски. Изявата рекламира България със своята оригиналност, колоритност и същевременно автентичност не само на Балканите, но и в света.", "date": "2018.01.25", "title": "Перник: Кулинарна демонстрация ще се състои на 28 януари в рамките Международния фестивал на маскарадните игри „Сурва“"}
{"url": "http://www.focus-news.net/news/2018/01/25/2481429/ministar-neno-dimov-ima-opasnost-ot-neusvoyavane-na-sredstva-po-prioritetnata-os-za-atmosferniya-vazduh-po-programa-okolna-sreda-v-razmer-90-mln-lv.html", "text": "Има опасност от неусвояване на средства по приоритетната ос за атмосферния въздух по програма „Околна среда“ в размер 90 млн. лв. Това каза министърът на околната среда и водите Нено Димов в отговор на въпрос от народния представител от ПГ на БСП Манол Генов за изпълнението на оперативната програма „Околна среда“ по време на заседанието на парламентарната Комисия по околна среда и води, предаде репортер на Агенция „Фокус“. „Имаме обявени процедури за 45% от ресурса. Тук вече сме доста напред. Имаме договорени суми за 24% от ресурса. Дотук с добрите новини. От гледна точка на платените суми сме на едва 5,35%, което е доста ниско, но по-високо от предишния път. Верифицираните са 3,6%.“, каза Нено Димов. Той отчете, че най-сериозният ресурс е свързан с ВиК сектора. „Там очаквам, в рамките на другата седмица, да стартира пилотният проект, който е в Смолян, на база на което да тръгнат и всички останали проекти“, допълни министър Димов.   Депутатът Манол Генов предупреди, че по приоритетната ос за водите трудно ще се усвоят всички средства. Според него оперативната програма няма да се справи с усвояването на средствата към края на периода, тъй като няма да има проектна готовност. Министър Нено Димов благодари за съветите на Манол Генов и каза, че безпокойството е навременно.   \r\nДеница КИТАНОВА", "date": "2018.01.25", "title": "Министър Нено Димов: Има опасност от неусвояване на средства по приоритетната ос за атмосферния въздух по програма „Околна среда“ в размер 90 млн. лв."}
{"url": "http://www.focus-news.net/news/2018/01/25/2481430/plovdiv-deputatat-ot-gerb-mladen-shishkov-organizira-priemna-v-rakovski-na-29-yanuari.html", "text": "Народният представител от ГЕРБ-Пловдив област Младен Шишков ще проведе открита приемна  в Раковски, съобщиха от пресцентъра на ПП ГЕРБ. Тези, които желаят да поставят въпрос или проблем, могат да го направят на 29 януари (понеделник), от 10.00 часа в сградата на общинската администрация.", "date": "2018.01.25", "title": "Пловдив: Депутатът от ГЕРБ Младен Шишков организира приемна в Раковски на 29 януари"}
{"url": "http://www.focus-news.net/news/2018/01/25/2481431/the-new-york-times-donald-tramp-ostro-razkritikuva-turtsiya-za-voennite-y-udari-v-siriya.html", "text": "Напрежението между Анкара и Вашингтон ескалира, след като президентът на САЩ  Доналд Тръмп предупреди своя турски колега Реджеп Тайип Ердоган за нарастващия риск за конфликт между двете нации. Турският държавен глава на свой ред поиска САЩ да прекратят подкрепата си към кюрдските милиции, пише  The New York Times.\r\nДвамата държавници проведоха телефонен разговор, докато турските въоръжени сили атакуват кюрдските сили в Северна Сирия. Американските власти съобщават, че изпитват притеснения, че кампанията срещу „Ислямска държава“ ще бъде сериозно подкопана от появата на ново бойно поле в страната, която и без това е опустошена от войната през последните седем години. \r\n„Тръмп призова Турция да бъде внимателна и да избягва действия, които да водят до риск за конфронтация между турските и американските сили“, пише в официално заявление на Белия дом, публикувано след разговора. „Той заяви, че двете страни трябва да се фокусират върху споделената цел да се постигне трайна победа над „Ислямска държава“, сочи документът. \r\nСтрогият тон към Ердоган се различава рязко от този по време на конференция в Белия дом, по време на което високопоставени представители на американската администрация заявиха, че САЩ застават до Турция, съюзник в НАТО в спора с кюрдските сили, които досега се бореха срещу „Ислямска държава“ с пряката подкрепа на Вашингтон. \r\nТурция от десетилетия води борба срещу кюрдските бунтовници, които Анкара смята за терористична заплаха. Кюрдите в региона, най-вече в Турция, Ирак и Сирия, мечтаят да създадат независима държава. \r\nПо време на реч в сряда, 24 януари, Ердоган заяви, че няма разлика между „Ислямска държава“ и кюрдските милиции и постави под въпрос „човечността на тези, които обвиняват Турция, че е агресор и подкрепят организация с кръвта на десетки хиляди невинни деца, жени и старци по своите ръце“. \r\nПромяната в тона ва Белия дом произлиза от това, което представителите на Белия дом смятат за раздразнение след месеците неуспешни усилия за усмиряване на Ердоган, включващи промяна във военната стратегия на Вашингтон и даване на гаранции за кюрдските намерения на бойното поле. Това бележи и година ухажване на турския президент, когото Тръмп постоянно хвалеше, въпреки авторитарното разбиване на опозицията в Турция.\r\nВ Сирия турски изтребители започнаха обстрел, който се стовари върху северния град Манбидж, където американските сили провеждат обучение и екипиране на кюрдските сили, които контролират това стратегическо населено място.  Американските власти са все по-притеснени, че пълномащабно нападение срещу Манбидж ще сблъска в пряк конфликт силите на САЩ и Турция. \r\nОсновният удар на настоящата турска операция е насочен към сирийския граничен град Африн, контролиран от кюрдските сили. ООН съобщи, че при настоящите боеве близо 500 души са напуснали домовете си в и около Африн. \r\nТурското нападение накара кюрдите в Сирия и навсякъде другаде да се притеснят, че САЩ ще ги изоставят отново. Те си спомниха кланетата в Ирак от бившия диктатор Садам Хюсеин, включително и нападението с химическо оръжие над Халабджа през 1988 г., убило 5000 души. Те смятат, че Вашингтон или не е успял да го предотврати или е бил съучастник в прикриването му. \r\nСпоред Нисрин Абдала, говорител на Кюрдския женски съюз, ситуацията в Африн е „нещастна“ и че турските бомбардировки срещу цивилните се засилват. Тя обвини САЩ за това. „Пет дни Африн е брутално атакуван. Не виждаме никакво движение от американците. Иска ми се САЩ да заемат ясна позиция, най-малко на хуманитарно равнище“, заяви тя. \r\nДори докато Белия дом се стреми да постигне баланс между Турция и кюрдите в Сирия, Пентагонът продължава подкрепата си към кюрдските милиции. Без логистична подкрепа от кюрдските сили, близо 2000 американски войници в Сирия няма да могат да продължат да водят активна роля в региона, според високопоставени военни източници. Кюрдските милиции биха играли важна роля в близките месеци в побеждаването на последните джобове от по няколко стотин терористи от „Ислямска държава“ в страната.\r\nПо време на телефонния разговор, по данни на Белия дом, Тръмп е изразил загриженост за „разрушителната и лъжлива риторика от Турция“. В допълнение, той е отбелязал продължителното задържане на американските и местните граждани в Турция – рядко позоваване от негова страна на грижата за човешките права. \r\n САЩ се обърнаха към кюрдските сили, след като „Ислямска държава“ шокира света, превземайки втория по големи град на Ирак Мосул, а след това прегази по-голямата част от Сирия. След като армията на Ирак бе разбита, а сирийските войници се заеха да се борят срещу политическите си опоненти, кюрдските милиции станаха силата на земята, на която най-можеше да се разчита срещу екстремистите. \r\nПо-голямата част от въоръжението, предоставено на кюрдските милиции е съветски дизайн и може да се слее с почти всяко оръжие в региона, правейки го изключително сложно за проследяване дори и във мирно време – да не говорим в хаотичната среда на войната. \r\nНапрежението между Турция и САЩ расте от години. То се засили след неуспешния опит за преврат в Турция, накарал Ердоган да затегне захвата си върху страната и да започне атаки с думи срещу САЩ и Европа. Турското правителство смята, че опитът за преврат е воден от Фетхуллах Гюлен – ислямски духовник, живеещ в изгнание в САЩ.\r\nИ двете страни смятат, че борбата срещу „Ислямска държава“ е важна. Но напрежението започва да се проявява, след като вече изглежда, че борбата срещу нея е към своя край.  Виктор Турмаков", "date": "2018.01.25", "title": "The New York Times: Доналд Тръмп остро разкритикува Турция за военните й удари в Сирия"}
{"url": "http://www.focus-news.net/news/2018/01/25/2481432/ministar-temenuzhka-petkova-nyama-kak-tsenata-na-elektroenergiyata-na-svobodniya-pazar-da-povliyae-na-tazi-na-reguliraniya-vrazkata-koyato-biznesa-pravi-e-neosnovatelna.html", "text": "Смятам, че връзката, която бизнеса направи е напълно неоснователна. Няма как цената на електроенергията на свободния пазар да повлияе на тази на регулирания пазар. Това каза министърът на енергетиката Теменужка Петкова на заседание на парламентарната комисия по енергетика, предаде репортер на Агенция „Фокус“. „Когато става дума за свободен пазар, държавата няма как да го регулира. Цената на електроенергията се определя от търсенето и предлагането“, обясни тя. „Когато става въпрос за преекспониране на проблема, това трябва да се казва“, коментира още Теменужка Петкова. „На срещата, на която бизнесът присъстваше, се направи предложение да се активира студеният резерв- на борсата има голямо предлагане и цената да падне. Обясних, че това няма как да стане“, посочи енергийният министър. „Никога не бих си позволила да наруша закона. Ако бъде активиран студеният резерв трябва да са налице предпоставки за това“, уточни Теменужка Петкова. „Вчера разбирам, че бизнеса е пуснал сигнал до Комисията за защита на конкуренцията за монополното положение на двете държавни централи. Не мога да си го обясня, очевидно колегите имат мотиви, но е странно“, поясни тя. „Държавата ще направи всичко необходимо българският бизнес да бъде конкурентоспособен и смятам, че сме го доказали“, заяви енергийният министър. „С последните промени в Закона за енергетиката от 1 януари предприехме действия за въвеждане на регламент за правомощията на регулаторите. Той дава конкретни правомощия на регулаторите да извършват проверки и да изземват документи след решение на съда“, каза още Теменужка Петкова.\r\nБиляна ИВАНОВА", "date": "2018.01.25", "title": "Министър Теменужка Петкова: Няма как цената на електроенергията на свободния пазар да повлияе на тази на регулирания - връзката, която бизнеса прави е неоснователна"}
{"url": "http://www.focus-news.net/news/2018/01/25/2481433/kmetat-na-sofiya-yordanka-fandakova-skoro-grazhdanite-shte-sledyat-stoynostite-na-vazduha-v-stolitsata-chrez-mobilno-prilozhenie-i-barz-buton-na-stranitsata-na-obshtinata.html", "text": "Скоро гражданите ще следят стойностите на въздуха в столицата чрез мобилно приложение и бърз бутон на страницата на Общината. Това каза пред журналисти кметът на София Йорданка Фандъкова, предаде репортер на Агенция „Фокус“.  На въпрос по какъв начин ще се осъществява контролът върху битовите замърсители, които са повече от 40% от замърсяващите в София и са локализирани предимно в квартали с гета, Йорданка Фандъкова заяви: „Тези проценти идват от твърдото битово гориво, което е разрешено – това са дърва и въглища. Голяма част от кварталите на София се отопляват с такова гориво“. Тя уточни, че от общината нямат право да влизат в домовете на хората. „Предложили сме мерки на национално ниво за въвеждане на стандарти за дървата и въглищата. При нерегламентираното горене на отпадъчни материали сме съсредоточили усилията си към източните на такива материали. Увеличаваме събирането на едрогабаритен отпадък на цялата територия на града“, коментира Фандъкова. Тя допълни, че във Виетнамските общежития се правят директно проверки, тъй като жилищата са общински. Фандъкова поясни, че има акции на Столичния инспекторат за събиране на дрехи, гуми и т.н. По думите й се извършват и проверки в сервизи за нерегламентирано горене на преработени масла, както и за продажбата им. „Всичко, което е възможно и закона позволява се прави“, каза още тя.\r\nВъв връзка с това какви методи за предварително известяване на гражданите ще използва Столична община, Фандъкова каза: „Много ще разчитаме на медиите. Има съобщение, което качваме на сайта на Общината. Ще изработим и допълнително мобилно съобщение, за да може хората да проверяват нивата“. „В реално време в сайта на Столична община могат да се видят почасовите нива на станциите на Изпълнителната агенция по околна среда. Ежедневно се качва и прогнозата за следващите два дни. Ще продължим с разработването на мобилното приложение и на един бърз бутон са сайта на СО, за да може да се влиза директно в информацията за въздуха“, коментира Фандъкова.  По думите й бързият бутон ще бъде пуснат до месец. „Надявам се мобилното приложение да се разработи по-бързо“, каза тя.\r\nОтносно мярката за безплатния градския транспорт, ако се запазят отрицателните стойности на качеството на въздуха, Фандъкова коментира: „Моето мнение е , че трябва да остане. Трябва да е съчета в същото време с възможността да се ограничава движението на автомобили под определен екологичен стандарт, за да може да има смисъл. Много градове в Европа прилагат понякога мярката с безплатен градски транспорт, но ако не е съчетано с другата мярка – да се ограничи движението в пикови дни с превишения,  не би дала такъв резултат“.  „Мярката трябва да бъде съчетана с възможността при промяна в законодателството да се въведат стикерите за екологичния клас на автомобилите, за да може Пътна полиция да контролира този процес“, обясни Фандъкова.\r\nЛюба АЛЕКСИЕВА", "date": "2018.01.25", "title": "Кметът на София Йорданка Фандъкова: Скоро гражданите ще следят стойностите на въздуха в столицата чрез мобилно приложение и бърз бутон на страницата на Общината"}
{"url": "http://www.focus-news.net/news/2018/01/25/2481434/mevlyut-chavushoglu-redzhep-tayip-erdogan-zayavi-na-donald-tramp-che-amerikantsite-tryabva-da-se-izteglyat-ot-siriyskiya-grad-manbidzh.html", "text": "Турският външен министър Мевлют Чавушоглу заяви, че президентът на страната Реджеп Тайип Ердоган в рамките на телефонен разговор в сряда е заявил на своя американски колега Доналд Тръмп, че силите на САЩ трябва да се изтеглят от северния турски регион Манбидж, предаде  Reuters.\r\nВ сряда, преди телефонния си разговор с Тръмп, Ердоган заяви, че Турция ще разшири военната си операция в Сирия и към Манбидж, решение, което потенциално би сблъскало турските сили с тези на техния съюзник в НАТО САЩ.\r\nГоворейки пред репортери по време на пресконференция Чавушоглу заяви също така, че Турция няма да атакува сирийските правителствени сили, освен ако не започнат да действат срещу Турция.  Виктор Турмаков", "date": "2018.01.25", "title": "Мевлют Чавушоглу: Реджеп Тайип Ердоган заяви на Доналд Тръмп, че американците трябва да се изтеглят от сирийския град Манбидж"}
{"url": "http://www.focus-news.net/news/2018/01/25/2481435/blagoevgrad-programa-za-razporezhdane-s-obshtinskite-imoti-za-2018-godina-shte-bade-glasuvana-na-zasedanieto-na-obshtinskiya-savet-na-26-yanuari.html", "text": "21 точки са включени в дневния ред на първото за 2018 година редовно заседание на Общински съвет-Благоевград, което ще се проведе на 26 януари. Това каза по време на пресконференция Радослав Тасков, председател на Общински съвет-Благоевград, предаде репортер на Радио „Фокус“-Пирин. Като най-важно той определи приемането на бюджета на Общината за 2018 година. „Ще започнем с отчет на дейността на Общински съвет-Благоевград за второто шестмесечие за 2017 година, а след това трябва да приемем годишната Програма за разпореждане с имотите общинска собственост за 2018 година“, каза Тасков.  \r\nПо думите му съветниците трябва да дадат зелена светлина на един нов проект относно процедура за проектиране и изграждане на анаеробни инсталации за разделно събирани биоразградими отпадъци. Радослав Тасков коментира и поисканата му оставка от общинските съветници от ПП „Партия на Зелените“. „Искането на оставката ми е несериозно. Групата на Дончо явно смята, че общинският съвет не е конструиран, или подготвят почвата за след две години. Склонен съм да предложа проект за решение на общинските съветници да се произнесат по въпроса“, каза Радослав Тасков.\r\nЛора КАЛЧЕВА", "date": "2018.01.25", "title": "Благоевград: Програма за разпореждане с общинските имоти за 2018 година ще бъде гласувана на заседанието на Общинския съвет на 26 януари"}
{"url": "http://www.focus-news.net/news/2018/01/25/2481436/nikolay-nikolov-bsp-02-sa-otdeleni-za-sport-v-byudzheta-na-sofiya-za-2018-g-tova-e-skandalno-zashtoto-tazi-godina-gradat-e-evropeyska-stolitsa-na-sporta.html", "text": "Аз съм в Комисията по младежта, децата и спорта и гласувах \"против\" бюджета заради перото за спорт. Навсякъде се казва, че бюджетът на Столична община е рекорден – това е над 1,5 млрд. лв., но средствата, които се отдават за спорт са малко над 3 млн. лв. Иначе казано това е 0,2% от общия бюджет. Това каза за Агенция „Фокус“ общинският съветник от БСП Николай Николов във връзка с приетия бюджет на София за 2018 г. „За сравнение, Варна – 0,3%, Бургас – 0,5% и Пловдив – отделят за спорт 2,8 млн. лв., ние сме малко над 3 млн. лв., обаче нашият бюджет е 1,5 млрд. лв., а техният е 369 млн. лв. или 4 пъти по-малко от нашия. Това процентно се равнява на 0,8%. Това за мен е голям проблем, дори скандално, защото София тази година е европейска столица на спорта. Ако разбием този бюджет от 3,2 млн. лв. на всеки един гражданин на София, защото спортуват и жени, и мъже, и деца от всяка една възраст, това се пада средно по 14 ст. на ден за спорт. Един столичанин трябва да спортува 5 месеца, за да си изработи една малка минерална вода от половин литър. Припомних, че големите райони в столицата „Младост“ и „Люлин“, които са с над 100 000 души население, това е един град, нямат многофункционални спортни зали“, коментира Николов. По думите му въпреки че от ГЕРБ са предложили, че ще започнат да се строят многофункционални сгради вътре в училища, той говори за отделни сами по себе си. „Кандидатът им за кмет на 22.10.2015 г. го е записал в програмата си на „Младост“ като предизборно обещание и след това е имал една година. Самите колеги от ГЕРБ трябва да са наясно, че това е един от техните приоритети. Нашето предложение е с 5 млн. лв. да увеличим перото за спорт, с което да стигнем половин процент от общия бюджет, което е срамно. Като кажа, че се боря за половин процент увеличение за спорта, много от младите хора, с които комуникирам, просто започват да се смеят и да се подиграват, че столицата може да има толкова безобразно малък бюджет. Важно е, че България е на пето място в ЕС по детско затлъстяване и обездвижване по данни на Световната здравна организация“, допълни общинският съветник. Според него спортът е здраве и има и превантивна мярка против детската агресия и тази в училище. \r\n„Предложих на Фандъкова като зам.-председател на ПП ГЕРБ в това си качество да говори с министър Красен Кралев и да приемем политика на отворените врати през летните месеци за спортните съоръжения. За всички стадиони да може да се спортува безплатно. В отговор тя пое ангажимент, че ще говори с министър Кралев. Надявам се това нещо да се сбъдне. Ще следя за политиката на отворени врати, както и за двете зали за спорт в „Младост“ и „Люлин“, каза още Николай Николов. \r\nЛюба АЛЕКСИЕВА", "date": "2018.01.25", "title": "Николай Николов, БСП: 0,2% са отделени за спорт в бюджета на София за 2018 г. – това е скандално, защото тази година градът е европейска столица на спорта"}
{"url": "http://www.focus-news.net/news/2018/01/25/2481437/gerb-dobrich-organizira-bezplatni-filmovi-prozhektsii-vseki-mesets.html", "text": "ГЕРБ-Добрич ще организира всеки месец безплатни филмови прожекции, съобщиха от пресцентъра на ПП ГЕРБ. Афишът ще включва основно български филми. Решението бе взето след огромния интерес към прожекцията със свободен вход на филма „Дамасцена“, която общинската организация на партията подари на добричлии по повод Деня на българското кино. Хора от различни възрастни препълниха голямата зала на кино клуб „Икар“. Общинският ръководител на ГЕРБ-Добрич Красимир Николов поздрави зрителите за това, че подкрепят българското кино. Те бяха приветствани и от Илия Илиев - собственик на Киноклуб „Икар“, който  сподели, че прожекцията съвпада и с 20-годишния юбилей на киното. \r\nПрез февруари ГЕРБ ще подари на добричлии възможност да гледат безплатно новия български филм „Привличане“. В него главните роли са поверени на Яна Маринова, Луиза Григорова, Александър Сано, Койна Русева, Радина Боршош и Башар Рахал. Продуценти на лентата са Башар Рахал и Яна Маринова, а режисьор е Мартин Макариев. „Привличане“ е свежа история за поколението на 20- и 40-годишните, между които има силен емоционален обмен.\r\nПоради големия интерес, ГЕРБ ще организира през следващите месеци още една безплатна прожекция на „Дамасцена\", чийто режисьор е добруджанецът Тодор Анастасов. \r\nТочните дати и часове на прожекциите ще бъдат своевременно обявени.", "date": "2018.01.25", "title": "ГЕРБ-Добрич организира безплатни филмови прожекции всеки месец"}
{"url": "http://www.focus-news.net/news/2018/01/25/2481438/ministar-temenuzhka-petkova-iztichaneto-na-mandata-e-nalozhilo-promyanata-na-upravitelniya-i-nadzorniya-sastav-na-eso.html", "text": "Изтичането на мандата е наложило промяната на управителния и надзорния съвет на Електроенергийния системен оператор (ЕСО). Това каза министърът на енергетиката Теменужка Петкова на заседание на парламентарната комисия по енергетика, предаде репортер на Агенция „Фокус“. „ЕСО е независим, работи по определени правила, има изисквания за управителния и надзорния съвет. Те имат определен мандат, който е изтекъл още през месец май миналата година“, обясни тя. „В момента върви процедурата за съгласуването с КЕВР на посочените лица на надзорния и управителния съвет“, посочи Теменужка Петкова. „В промяната на състава няма нищо, което да е свързано с несправяне с работата“, коментира тя. „В ЕСО работят много добри специалисти, дружеството е моторът на енергийната ни система“, заяви Теменужка Петкова.\r\nБиляна ИВАНОВА", "date": "2018.01.25", "title": "Министър Теменужка Петкова: Изтичането на мандата е наложило промяната на управителния и надзорния състав на ЕСО"}
{"url": "http://www.focus-news.net/news/2018/01/25/2481439/tereza-mey-v-davos-dumite-za-svobodnata-targoviya-ne-vinagi-se-podplatyat-s-deystviya.html", "text": "Британският министър-председател Тереза Мей заяви, че думите в подкрепа на свободната търговия трябва да се подплатят с действие, предава ABC News.\r\nПо време на речта си пред Световния икономически форум в Давос Мей подчерта, че на лице има три предизвикателства. Според нея поетите ангажименти по търговията със стомана трябва да се прилагат, донорите на хуманитарна помощ трябва да постигат своите цели и че Световната търговска организация трябва по-бързо да развие стандарти по услугите и електронната търговия, за да поддържа скорост, равна с промените в световната икономика. Същевременно тя допълни, че Великобритания ще продължи да бъде „глобален защитник“ на свободната търговия, след като напусне ЕС.\r\nПо-късно Мей ще се срещне с президента на САЩ Доналд Тръмп.  Виктор Турмаков", "date": "2018.01.25", "title": "Тереза Мей в Давос: Думите за свободната търговия не винаги се подплатят с действия"}
{"url": "http://www.focus-news.net/news/2018/01/25/2481440/premierat-boyko-borisov-zapadnite-balkani-veche-sa-tema-ot-izklyuchitelno-visoko-nivo-interesat-na-stranite-e-mnogo-golyam.html", "text": "Западните Балкани вече са тема от изключително високо ниво, интересът на страните е много голям, посочи премиерът Бойко Борисов пред журналисти на Световния икономически форум в Давос, съобщиха от правителствената информационна служба. Премиерът подчерта, че регионът ни има рядък шанс да формира модел, от който другите държави да се поучат. \r\nМинистър-председателят коментира и вота на недоверие, внесен от БСП, който тази сутрин парламентът отхвърли. Борисов каза, че уважава правото на опозицията да използва вота на недоверие, но разкритикува избора това да се прави точно в двата дни, през които голяма част от българските министри председателстват Съвети в Брюксел, което е част от ангажимента ни като председател на Съвета на ЕС. Премиерът Борисов подчерта, че не само Балканите, но и големите ни други съседи чакат да направим много по време на нашето председателство.\r\nПо повод дискусиите около ратифицирането на Истанбулската конвенция министър-председателят посочи, че ако има референдум, той трябва да е „за“ или „против“ насилието над жените и децата, защото в документа няма дефиниции в противоречие с българската Конституция. „Винаги съм работил в диалог с обществото, с църквата, с мюфтиите затова помолих колегите да не бързат с вкарването й в зала, да направим още веднъж обсъждане. Убеден съм, че ние като държава с морал и хуманност, не може да не защитим жените и децата“, каза Борисов и допълни, че при съмнения за въвеждане на термини, несъвместими с българското законодателство, конвенцията може да бъде ратифицирана с резерви.   \r\n„От БСП са двулични – в Европа говорят едно, в България друго. Жалко е да лъжеш и да плашиш българските граждани, а пред Европа да се правиш на европеец“, смята Борисов, който е убеден, че конвенцията е за закрила на слабите, на децата и жените. „Не мога да допусна, че България е от малкото държави, в които изобщо се води подобен дебат“, каза премиерът. Той посочи, че ще проведе среща с представители на БПЦ, за да обяснят какво точно в текстовете на Конвенцията ги притеснява.", "date": "2018.01.25", "title": "Премиерът Бойко Борисов: Западните Балкани вече са тема от изключително високо ниво, интересът на страните е много голям"}
{"url": "http://www.focus-news.net/news/2018/01/25/2481441/ministar-neno-dimov-ne-mislya-che-nyakoy-sas-zdrav-razum-mozhe-da-si-misli-che-shte-se-zastroyat-200-kv-km-v-np-pirin.html", "text": "Не мисля, че някой със здрав разум може да си мисли, че ще се застроят 200 кв. км в НП „Пирин“. Това каза министърът на околната среда и водите Нено Димов пред журналисти във връзка със строителството в Национален парк „Пирин“, предаде репортер на Агенция „Фокус“. Попитан дали има скрита причина за протестите срещу втори лифт в Банско, министър Димов заяви, че не може да знае дали има такава. „Това, което мога да знам е, че като цяло е добре да бъде развиван зимният туризъм в България. Тя може да бъде ски дестинация. Тук разбира се, говорим за Пампорово, за Витоша, а защо не и за други места. Това е свързано с определен тип разрешения и определен тип инвеститорски интерес. Такъв в момента не е заявен, но Банско е ски зона, която е нормално да се развива. Така по същия начин трябва да възстановим и Витоша“, заяви министър Нено Димов. „Мисля, че позицията на правителството се основава на закона и е много балансирана. Тези 45 % могат да бъдат изграждани единствено с водохващания за питейни води. Разрешава се изграждането на спортна инфраструктура само в 2 %“, коментира министър Нено Димов. Според него това е естествено за развитието на региона. „Никой не си мисли, че подобен тип строителство е логично. Паркът е 400 кв. км, половината от него е 200 км. Брюксел е 160 кв. км. Не мисля, че някой със здрав разум може да мисли, че ще се застроят 200 кв. км. в Пирин“, допълни министърът. \r\nДеница КИТАНОВА", "date": "2018.01.25", "title": "Министър Нено Димов: Не мисля, че някой със здрав разум може да си мисли, че ще се застроят 200 кв. км в НП „Пирин“"}
{"url": "http://www.focus-news.net/news/2018/01/25/2481442/blagoevgrad-kmetat-d-r-atanas-kambitov-otkri-sreshta-na-tema-zapoznavane-sas-zakona-za-zashtitenite-teritorii-i-zakona-na-biologichnoto-raznoobrazie-i-predizvikatelstvata-svarzani-s-tyah.html", "text": "Кметът на Благоевград д-р Атанас Камбитов бе домакин на среща, свързана със защитените територии и зони, както и тяхното опазване. Във форума взеха участие представители на РИОСВ – Благоевград, НП „Рила“, експерти от министерства и кметове от Македония. В рамките на форума бяха обсъдени функциите на Регионална инспекция по околна среда и водите, разновидностите и защитените зони към институцията, паркове, забележителности, защитени зони и правомощия на парковете и общината. Това съобщиха от пресцентъра на Община Благоевград.\r\nГостите бяха приветствани от кмета Атанас Камбитов, който изрази увереност в ползите на срещата. „Изключително ми е приятно да бъдем домакини на тази среща. Поздравявам Ви за инициативата и желанието да се запознаете със защитените територии в област Благоевград, с политиките, които провеждаме в България. Предполагам, че откриете и прилики разлики, но идеята е от срещата да се извлече най-доброто и да го приложите и във Вашата практика. Общините в България имат важна, но не водеща роля по отношение на Защитените територии и винаги се стремим да съдействаме на институциите. Община Благоевград има много богат и добър опит с Общини от Република Македония. Ние осъществихме няколко проекта, има и такива, конкретно свързани с биоразнообразието. Пожелавам успех на участниците във форума“, каза в приветствието си кметът д-р Атанас Камбитов. \r\nНа срещата присъстваха и заместник-кметовете на Благоевград Зорница Кралева и инж. Емилия Тунева.\r\nОт името на всички 11 кметове от Република Македония и представители на Министерства, както и институции, които разглеждат въпросите за биоразнообразието и опазването на природата, приветствие отправи кметът на община Кочани Николчо Илиев. Той благодари на кмета д-р Атанас Камбитов както за домакинството, така и за предоставената възможност делегацията да се запознае с начините на опазване на защитени зони и територия в област Благоевград. \r\nБогатството от територии, видове, тяхното опазване, стопанисване и подобряване условията за защита, представиха в изключително изчерпателни презентации Галина Цветкова,експерт от РИОСВ и Николина Георгиева от Национален парк „Рила“. В края на срещата, гостите от Македония зададоха въпроси на експертите, за да могат максимално да почерпят опит за структура, финансиране и други.", "date": "2018.01.25", "title": "Благоевград: Кметът д-р Атанас Камбитов откри среща на тема „Запознаване със Закона за защитените територии и Закона на биологичното разнообразие и предизвикателствата, свързани с тях“"}
{"url": "http://www.focus-news.net/news/2018/01/25/2481443/predsedatelyat-na-pg-na-gerb-tsvetan-tsvetanov-se-sreshtna-sas-zam-predsedatelya-na-enp-lyuk-vandepute.html", "text": "Председателят на ПГ на ГЕРБ и заместник-председател на партията Цветан Цветанов проведе работна среща със заместник-председателя на Европейската народна партия (ЕНП) Люк Вандепуте, съобщиха от пресцентъра на ПП ГЕРБ. По време на срещата в централата на ПП ГЕРБ Вандепуте поздрави Цветанов за силните дебати от страна на мнозинството в българското Народно събрание по време на вота на недоверие и за успешното му отхвърляне. Заместник-председателят на ЕНП заяви, че Европа категорично подкрепя политиките на премиера Бойко Борисов и усилията на българското правителство.\r\nПо време на разговора Цветан Цветанов и Люк Вандепуте обсъдиха подготовката на срещата на върха на европейските лидери от ЕНП през май 2018 година в София. Двамата разговаряха също и за подготовката на партиите-членки на ЕНП за предстоящите европейски избори през 2019 година. Цветанов и Вандепуте се обединиха около извода, че ЕНП трябва да продължи да дава своя силен глас за обединена Европа, а партиите-членки трябва да формулират общи послания за европейските политики в интерес на всички европейски граждани.", "date": "2018.01.25", "title": "Председателят на ПГ на ГЕРБ Цветан Цветанов се срещна със зам.-председателя на ЕНП Люк Вандепуте"}
{"url": "http://www.focus-news.net/news/2018/01/25/2481444/elin-lilov-yuzhnotsentralno-darzhavno-predpriyatie-smolyan-shteti-za-blizo-3-mln-lv-nanese-burniyat-vyatar-v-gorite-v-rayona.html", "text": "До момента в горите край Смолян са инвентаризирани около 46 000 кубични метра дървесина, нападала от бурния вятър през изминалата седмица. Приблизителната й стойност е около 3 млн. лв. Това каза за Радио „Фокус“ – Смолян инж. Елин Лилов, зам.-директор на Южноцентрално държавно предприятие – Смолян. Той поясни, че инвентаризацията на дървесината продължава и допълни, че тя е в добро състояние и може да се използва за преработка. \r\nПо думите на инж. Лилов, преобладаващата част от нападалите от вятъра дървета са от вида смърч, тъй като той е с по-плитка коренова система и повече страда при силни ветрове. „Това е ценна суровина за икономиката и фирмите проявяват по-висок интерес към нея, купуват я за преработка и за производство на талпи и дъски за мебели. Вече имаме готовност за сключване на договори през следващата седмица с фирма за добива и продажба на тази дървесина“, отбеляза инж. Лилов.\r\nТой уточни, че най-много са нанесените щети в района на Смолян и селата Турян и Кремене, които са на територията на Горско стопанство – Смолян. В съседните стопанства – Смилян и Славейно, щетите са по-малко. Инж. Лилов каза още, че горските служители продължават работа, защото стария горски път за село Кремене е почти напълно затворен от паднали дървета. Налага се горските служители да ги премахват, за да навлязат навътре в гората и да успеят да инвентаризират всички нападали дървета от силния вятър през изминалата седмица.\r\nНели ГЕРГЬОВСКА", "date": "2018.01.25", "title": "Елин Лилов, Южноцентрално държавно предприятие – Смолян: Щети за близо 3 млн. лв. нанесе бурният вятър в горите в района"}
{"url": "http://www.focus-news.net/news/2018/01/25/2481445/vitsepremierat-valeri-simeonov-blagodarim-na-ungarskoto-pravitelstvo-za-podkrepata-kam-balgarskata-obshtnost-v-ungariya.html", "text": "Заместник министър-председателят Валери Симеонов проведе пресконференция в Унгария по повод предоставените средства от българското правителство в размер на 300 000 евро за реконструкция на 60-годишния български културен дом. В нея участва и заместник-държавния секретар Атила Фюлоп, съобщиха от пресофиса на вицепремиера. \r\nВицепремиерът Симеонов поздрави българската общност в Унгария за нейното единство и сплотеност, доказваща повече от век, че най-великата мисъл, на която трябва да служим, е „съединението прави силата“. Той изтъкна, че със своята последователност, безкористност и патриотизъм българската общност в Унгария е показала и показва как трябва да се работи за успеха на българите у дома и в чужбина. Вицепремиерът изрази също и дълбока благодарност за усилията на унгарската държава да подкрепя инициативите на българите в Унгария, засвидетелствайки още приятелството и споделените ценности и разбирания между правителствата на двете държави.", "date": "2018.01.25", "title": "Вицепремиерът Валери Симеонов: Благодарим на унгарското правителство за подкрепата към българската общност в Унгария"}
{"url": "http://www.focus-news.net/news/2018/01/25/2481446/veliko-tarnovo-13-mln-leva-sa-prihodite-na-obshtinata-ot-sotsialni-deynosti-prez-2017-godina.html", "text": "1 312 000 лева са приходите на Община Велико Търново от социални дейности през 2017 година. Това каза общинският съветник от ГЕРБ Росен Иванов по време на днешното заседание на Общински съвет, предаде репортер на Радио „Фокус“ – Велико Търново. Той посочи, че за миналата година с разходите за тези социални услуги са били в размер на 4 119 310 лева. По думите му Общината допълва разходите от над 3 млн. лева от други източници.  \r\nПриходите от такси от детски ясли са в размер на 280 000 лева. Разходи за детски ясли са 512 5000 лева. Процентът на покриване на разходите от таксата е 55%. Приходите от такси за детски градини са 840 000 лева. Разходи за детски градини, без основни ремонти и придобиване на дълготрайни материални активи, е 2 019 100 лева. Процентно покриването на разходите от таксите е 42%. Приходите от такси от домашен социален патронаж и други социални услуги са192 000 лева. Разходи за домашен социален патронаж и други социални разходи са  951 839 лева. Процентът на покриване на разходите от таксата е 20%. Разходът за клубове на пенсионера, инвалида и други в размер на 635 862 лева. „С това аз твърдя, че общината е достатъчно социално ориентиране“, посочи Росен Иванов в отговор на упрек от страна на групата на БСП, че Общината не е достатъчно социално ориентирана, защото не приема предложението им за опростяване на таксите в детските заведения на родители с доходи под прага на бедността.\r\nРосен Иванов припомни, че размерът при всички такси се определя при спазване на йерархията на следните принципи. Първият принцип е принципът на покриваемостта на разходите. Вторият принцип е създаване на условия за разширяване на услугата и повишаване на нейното качество. Третият принцип е по-голяма справедливост при определени заплащания на таксите. „За да бъде спазен първият принцип на възстановяване на пълните разходи трябва да търсим по-добра разходопокривност. Ако имем по-добра разходопокривност, тогава можем да търсим разширяване на услугата и подобряване на нейното качество. Едва когато сме постигнали първото и второто, можем да търсим вариант за социална справедливост“, посочи общинският съветник от ГЕРБ.\r\nНадежда КРЪСТЕВА", "date": "2018.01.25", "title": "Велико Търново : 1,3 млн. лева са приходите на Общината от социални дейности през 2017 година"}
{"url": "http://www.focus-news.net/news/2018/01/25/2481447/evropeyskata-komisiya-predpriema-pravni-deystviya-sreshtu-balgariya-poradi-neizpalneni-zadalzheniya-v-nyakolko-oblasti.html", "text": "С ежемесечния пакет от решения във връзка с нарушения от страна на държавите членки Европейската комисия предприема правни действия срещу държавите членки, които не изпълняват своите задължения, произтичащи от правото на ЕС. Това съобщиха от Представителството на Европейската комисия в България.\r\nНай-важните решения спрямо България са в следните области: Цифров единен пазар \r\nЕвропейската комисия реши да предяви иск срещу България пред Съда на ЕС за забавяне транспонирането в националното законодателство на Директивата за намаляване на разходите за високоскоростни мрежи (Директива 2014/61/ЕС). Държавите членки трябваше го направят до 1 януари 2016 г. Комисията призовава Съда да наложи финансови санкции на България — 22 226,40 евро на ден. Земеделие и развитие на селските райони \r\nКомисията реши да изпрати официално уведомително писмо на България относно нейния Закон за марките и географските означения от 1 септември 1999 г. Комисията е на мнение, че националната защита на географските указания не е съвместима с правилата на ЕС относно схемите за качество на селскостопанските продукти и храни (Регламент (ЕС) № 1151/2012). Енергетика \r\nКомисията е поискала от България да транспонира правилно Директивата за електроенергията (Директива 2009/72/ЕО) и Директивата за природния газ (Директива 2009/73/ЕО). Директивите са част от третия енергиен пакет и съдържат важни разпоредби за правилното функциониране на енергийните пазари. Финансова стабилност, финансови услуги и съюз на капиталовите пазари \r\nЕвропейската комисия поиска от България да транспонира изцяло преразгледаната Директива относно пазарите на финансови инструменти (ДПФИ II,  Директива 2014/65/ЕС) както и Делегирана директива (ЕС) 2017/593 на Комисията от 7 април 2016 г. за допълване на Директива 2014/65/ЕС (ДПФИ II) по отношение на защитата на финансовите инструменти и паричните средства, принадлежащи на клиенти, задълженията за управление на продукти и правилата, приложими към предоставянето или получаването на такси, комисиони или други парични или непарични облаги. Правосъдие, потребители и равенство между половете \r\nЕвропейската комисия изготви мотивирано становище за България за неизпълнение на задължението за транспониране на разпоредбите относно европейската заповед за разследване по наказателноправни въпроси (Директива 2014/41/ЕС) в националното си законодателство. Комисията също така изготви мотивирано становище, с което призовава България да предостави информация за начина, по който Директивата за правото на достъп до адвокат в наказателното производство (Директива 2013/48/ЕС) е транспонирана в националното ѝ законодателство.", "date": "2018.01.25", "title": "Европейската комисия предприема правни действия срещу България, поради неизпълнени задължения в няколко области"}
{"url": "http://www.focus-news.net/news/2018/01/25/2481448/temata-balgariya-v-svetovnite-medii-neuspeshen-vot-na-nedoverie-dobri-otnosheniya-s-armeniya-agentsiya-fokus.html", "text": "Правителството на България, която в момента е ротационен председател на Съвета на ЕС, оцеля вот на недоверие, състоял се по молба на опозиционните социалисти, предава македонската медия „Макфакс“.\r\nОпозицията, като аргумент за искането, цитира липсата на напредък в борбата срещу корупцията в страната.\r\nВ парламента, който има 240 места, 103 депутати гласуваха за свалянето на правителството, докато 131 се обявиха срещу.\r\n***\r\n Българското правителство издържа след вот на недоверие в парламента, предложен от опозиционната Българска социалистическа партия, която смята, че няма прогрес в борбата срещу широкоразпространената в страната корупция, предава  Reuters.\r\n103 депутати от 240-местния парламент гласуваха в полза на предложението за сваляне на дясноцентристкото правителство, водено от министър-председателя Бойко Борисов, докато 131 се обявиха против. Вотът на недоверие бе отхвърлен лесно от управляващата партия ГЕРБ, която има мнозинство в парламента заедно със своите коалиционни партньори - „Обединените патриоти“. \r\nБългария, която в момента е поела ротационното председателство на ЕС, е сред най-корумпираните страни членки на Съюза според докладите на „Трансперънси интърнешънъл“. \r\nСоциалистите обвиняват правителството, че не прави нищо по въпроса за осъждането на високопоставените служители, уличени в корупция и че е приело закон срещу корупцията, за който смятат, че няма да постигне необходимите резултати. \r\n***\r\n Парламентът на България ще гласува вот на недоверие срещу правителството на министър-председателя Бойко Борисов, предава руското радио “Ехо на Москва“.\r\nИнициатор на вота на недоверие станаха представителите на социалистическата партия на страната. Те стоварват отговорността за неуспехите в борбата срещу корупцията върху министър-председателя. Очаква се за неговото падане да гласуват единствено представителите на БСП. По-рано щеше да ги подкрепи партия ДПС, която представлява интересите на турското малцинство, но по-късно от нея заявиха, че алтернативи на настоящото управление няма, макар и да не одобряват политиката му. При всеки случай, изхождайки се от съотношението на силите в парламента, дори и съвместните сили няма да помогнат да се преодолее гласа на управляващата коалиция. \r\nОпозицията неслучайно инициира вота на недоверие именно сега. България е ротационен председател на Съвета на ЕС, затова и на вътрешните процеси в републиката Брюксел ще обърне най-вероятно голямо внимание. \r\nРъководителят на парламентарната група в арменския парламент за приятелство с България Джем Бардасарян се срещна с извънредния и пълномощен посланик на България в Армения Мария Павлова Цоцоркова-Каймакчиева, предава Панорама.\r\nБагдарасян отбеляза, че двустранните отношения се опират здраво на историята, създаваща предпоставки за плодотворно взаимодействие в различни сфери. Събеседниците подчертаха важността на интензивната работа на групите за дружба и задълбочаване на сътрудничеството между двата парламента на различните международни форуми. \r\nБългарският посланик оцени високо отношенията между двете страни, подчертавайки ролята на местната арменска диаспора. Двамата са отбелязали разширяването и развитието на сътрудничеството в политическата , икономическата , културната, образователната и другите сфери. \r\nПо време на срещата страните обърнаха внимание на очакваното посещение в Армения на делегация начело с българския президент Румен Радев и подписването на меморандум между парламентарните групи за приятелство между двете страни. \r\n***\r\nРуската Тамбовска област (в южната част на страната - бел. ред.) е посетена от представители на българската промишленост, които обсъдиха със своите местни колеги проект за създаване на съвместно предприятие по производството на товарна техника, предава интернет-сайтът на Тамбовска област .\r\nПосещението на българските посетители е организиран от Центъра за координация на бизнеса на Тамбовска област, която оказва подкрепа на местните малки и средни предприемачи. Проектът за създаването на съвместно предприятие за производството на товарно-подемна техника е обсъден с регионалното отделение на „Съюза на машиностроителите на Русия“. Според специалистите индустриалният пазар днес диктува необходимостта да се създават подобни предприятия. \r\nСътрудничеството се разглежда с компаниите „Балканкар Рекорд“ и „Апекс Рекорд“. Ще бъдат разгледани терени за създаването на бъдещото съвместно производство. Според представителите на България ги привличат местните грамотни технически кадри и високия потенциал за развитие на индустриалната база в региона. \r\n***\r\nНа унгарския граничен пункт „Рьоске“ на границата със Сърбия, при опит да навлязат незаконно в страната в камион с българска регистрация, са задържани трима афганистански мигранти.\r\nНа 24  януари полицейските служители откриват мигрантите, които по време на разпита са съобщили, че са от Афганистан, но не са успели да потвърдят с документ самоличността си или легитимността на престоя им в Унгария. \r\nПолицейските служители, в съответствие с действащото унгарско законодателство, са изпратили  нелегалните мигранти до временен център за задържане.", "date": "2018.01.25", "title": "Темата България в световните медии – неуспешен вот на недоверие, добри отношения с Армения (Агенция \"Фокус\")"}
{"url": "http://www.focus-news.net/news/2018/01/25/2481449/kyustendil-obshtinskiyat-savet-prie-proekta-za-mestniya-byudzhet-za-2018-godina-planiranite-postapleniya-sa-v-razmer-na-41-436-318-lv.html", "text": "Общинският съвет в Кюстендил прие проекта за местния бюджет за 2018 година, предаде репортер на Радио „Фокус“ – Кюстендил. 26 от съветниците гласуваха със „За“, 4 с „Против“, а 6 негласуваха. Община Кюстендил ще разполага с постъпления общо в размер на 41 436 318 лв. \r\nПриходите се делят на собствени приходи, бюджетни взаимоотношения с централния бюджет и преходен остатък от предходната година и финансирания. Най-голям относителен дял от очакваните постъпления са бюджетните взаимоотношения на общината с централния бюджет – общо 25 237 543 лв.  Собствените приходи на общината са в размер на 13 493 453 лв. и представляват 32,6% от очакваните постъпления през 2018 година, а преходният остатък е 2 705 322 лв., или 6,5%. \r\nВ сравнение с началния бюджет за 2017 г., има увеличение с 3 300 000 лв., което се дължи главно на увеличен размер на подкрепата от държавата с 1 786 783 лв.; увеличен размер на собствените приходи със 175 110 лв.; увеличен размер на преходния остатък с 532 667 лв.; намален размер на финансиранията и чуждите средства с 805 440 лв. При разходите основен приоритет е образованието, разходите в сектора са с най-голям относителен дял по бюджета на общината – 40,7% и 48,5% от средствата за дофинансиране на делегираните от държавата дейности. За 2018 г. са предвидени 10% повече в сравнение с началния бюджет за 2017 г. за инвестиционни разходи, като общият им  е 3 327 519 лева.\r\nВенцеслав ИЛЧЕВ", "date": "2018.01.25", "title": "Кюстендил: Общинският съвет прие проекта за местния бюджет за 2018 година, планираните постъпления са в размер на 41 436 318 лв."}
{"url": "http://www.focus-news.net/news/2018/01/25/2481450/nachalnikat-na-otbranata-gen-leytenant-andrey-botsev-i-predsedatelyat-na-voenniya-komitet-na-es-gen-mihail-kostarakos-obsadiha-aktualni-vaprosi-na-obshtata-politika-za-sigurnost-i-otbrana.html", "text": "Министърът на отбраната Красимир Каракачанов награди днес, 25 януари, председателя на Военния комитет на Европейския съюз генерал Михаил Костаракос с почетен знак на Министерството на отбраната „Свети Георги“ – I степен за офицери, съобщиха от пресцентъра на министерството. Официалната церемония се проведе в Министерството на отбраната. След връчването на наградния знак министърът на отбраната Красимир Каракачанов поздрави генерал Михаил Костаракос и подчерта неговите заслуги като председател на най-висшия военен форум на Европейския съюз. На среща по-рано днес двамата обсъдиха въпроси, свързани с европейската отбрана, както и проблеми по сигурността в Западните Балкани. \r\nГенерал Костаракос е в страната ни по покана на началника на отбраната генерал-лейтенант Андрей Боцев и в рамките на визитата си проведе срещи с военното и политическото ръководство на Министерството на отбраната. \r\n“Приветствам възможността заедно да обсъдим важни въпроси в областта на Общата политика за сигурност и отбрана, включително по теми, които са част от приоритетите на настоящото българско председателство на Съвета на ЕС. Днешният разговор бе съсредоточен в двете основни приоритетни линии: по-нататъшните дейности в развитието на отбранителните способности на ЕС и сътрудничеството с партньорите“, заяви генерал-лейтенант Андрей Боцев на церемонията по награждаването. \r\nНачалникът на отбраната посочи, че в областта на способностите е било обсъдено продължаването на усилията и инициативите, произтичащи от новата Глобална стратегия на Европейския съюз по външна политика и сигурност. Той отбеляза, че страната ни приветства решението на Съвета на ЕС за Координиран годишен преглед на отбраната. В изказването си генерал-лейтенант Боцев се спря също и на необходимостта от продължаване на работата по Европейския фонд за отбрана и приемането на Регламента за създаване на Европейска програма за индустриално развитие в областта на отбраната. Генерал-лейтенант Боцев посочи, че по отношение на Постоянното структурирано сътрудничество, страната ни вече е изпратила своя Национален план за присъединяване към инициативата. След анализ са избрани и потенциалните проекти, в които България да участва след утвърждаването им от Съвета на ЕС. \r\n„Един от нашите приоритети при работата с партньорите, това е задълбочаване на сътрудничеството между ЕС и НАТО. Приветстваме постигнатия напредък в тази област“, категоричен бе генерал-лейтенант Боцев. Той подчерта специфичния фокус на взаимодействието между двете организации в региона на Западните Балкани. „Считам, че трябва да се използва всяка възможност за координирани стратегически послания, съвместно между НАТО и Европейския съюз, и провеждане на съгласувани действия по изграждане на капацитет и устойчивост на региона“, заяви началникът на отбраната. Той изрази високата си оценка за доказания професионализъм при изпълнение на задачите от командирите и военнослужещите на операция „АЛТЕЯ“ в Босна и Херцеговина. Като допълни, че страната ни ще продължи поетите отговорности за предоставяне на сили и средства за операцията в рамките на досегашния принос. \r\n„Европейският съюз е изправен пред многостранни рискове и предизвикателства, произлизащи от източното и южното направление. В резултат на това бе разработена новата Глобална стратегия на ЕС и бе извършена рязка промяна в посоката на развитие на Съюза“, заяви председателят на Военния комитет на ЕС генерал Михаил Костаракос.  „България вече изпита тези предизвикателства и от двете посоки и сега, по време на своето председателство, тя има важната роля да запази набраната инерция и да приближи Европейския съюз с още една крачка към осъществяването на идеята за една по-силна Европа“, категоричен бе той.\r\nПредседателят на най-висшия военен орган на ЕС отбеляза, че в приоритетите на българското председателство на Съвета на ЕС са включени всички въпроси от областта на отбраната – от Постоянно структурираното сътрудничество и развитието на военни способности до задълбочаването на сътрудничеството между ЕС и НАТО.\r\nТой се спря и на факта, че една от дежурните Бойни групи на ЕС по време на българското председателство, е групата ХЕЛБРОК, в която участва и страната ни. „Така, през следващите 6 месеца ще имаме държава-член на ЕС, която активно допринася за засилването на европейската сигурност, както на политическо, така и на военно ниво“, категоричен бе генерал Костаракос. В заключение той изказа високата си оценка за неотклонната ангажираност и успешното изпълнение на задачите от страна на българските Въоръжени сили към мисиите и операциите на ЕС в рамките на Общата политика за сигурност и отбрана. \r\nПо-рано днес генерал-лейтенант Андрей Боцев и генерал Михаил Костаракос се поклониха пред Паметника на незнайния воин в столицата. Председателят на Военния комитет на ЕС изнесе лекция във Военната академия „Г. С. Раковски“ на тема „Европейската отбрана – развитие и напредък“.", "date": "2018.01.25", "title": "Началникът на отбраната ген.-лейтенант Андрей Боцев и председателят на Военния комитет на ЕС ген. Михаил Костаракос обсъдиха актуални въпроси на Общата политика за сигурност и отбрана"}
{"url": "http://www.focus-news.net/news/2018/01/25/2481451/gen-konstantin-popov-komisiyata-po-otbrana-beshe-edna-ot-nay-raboteshtite-komisii-v-narodnoto-sabranie-prez-izminaliya-sezon.html", "text": "Комисията по отбрана беше една от най-работещите комисии в Народното събрание (НС) през изминалия сезон. Това каза в интервю за предаването „Със славната 2-ра Тракийска дивизия” на Радио „Фокус”-Пловдив генерал Константин Попов, председател на Комисията по отбрана в НС. Комисията е провела 19 заседания, две от тях – изнесени. „Приехме изменения в Закона за отбраната и въоръжените сили, в Закона за военните паметници и доста ратификации”, заяви ген. Попов. \r\nПо думите му най-важното е, че комисията работи изключително ефективно, диалогично, без излишно напрежение и в добро разбирателство, което може да послужи като основа за добрата работа и през тази година, като през този сезон предстоят също много важни неща. „На заседание на комисията ще обсъждаме актуализираната Стратегия за национална сигурност”, посочи ген. Попов. Той поясни, че в раздела за отбрана има доста изменения и поправки, свързани със средата за сигурност, със задачите, с бюджетирането, с визията, която се преследва за развитието на въоръжените сили и др. \r\n„Това са неща, които трябва да огледаме добре. Сигурно ще има и интересен дебат, в който всеки може да си каже своето мнение”, добави ген. Попов. Той коментира също, че на Комисията по отбрана предстои и тежката и отговорна задача да следи за модернизацията на Армията, както и въпросите за инвестиционни разходи. „Комисията имаше отношение и защитаваше в Народното събрание увеличението на бюджета, за личния състав, за модернизацията на Армията“, каза още ген. Константин Попов.\r\nЦветана ТОНЧЕВА", "date": "2018.01.25", "title": "Ген. Константин Попов: Комисията по отбрана беше една от най-работещите комисии в Народното събрание през изминалия сезон"}
{"url": "http://www.focus-news.net/news/2018/01/25/2481452/nzok-obshtopraktikuvashtite-lekari-shte-poluchat-vednaga-sredstvata-za-doplashtane-na-potrebitelskata-taksa-na-pensionerite.html", "text": "Днес Националната здравноосигурителна каса (НЗОК) получи от Министерството на здравеопазването (МЗ) трансфер за доплащане на разликата в потребителската такса на пенсионерите за месеците септември, октомври и ноември 2017 г. това съобщиха от пресцентъра на НЗОК.\r\nНЗОК подготвя плащанията към общопрактикуващите лекари, което изисква  технологично време от няколко работни дни.", "date": "2018.01.25", "title": "НЗОК: Общопрактикуващите лекари ще получат веднага средствата за доплащане на потребителската такса на пенсионерите"}
{"url": "http://www.focus-news.net/news/2018/01/25/2481453/yambol-3-g-i-10-m-zatvor-poluchi-shofyor-predizvikal-katastrofa-sas-zaginal.html", "text": "3 г. и 10 м. затвор получи шофьор, предизвикал катастрофа със загинал, съобщиха от пресцентъра на Окръжна прокуратура – Ямбол. По внесен обвинителен акт на Окръжна прокуратура – Ямбол, съдът наложи наказаниe от 3 г. и 10 м. „лишаване от свобода“ на Методи Т. (на 38 г., от София). Той е подсъдим за това, че на 14 април 2014 г. на АМ „Тракия“, в района на км 282, в отсечката между паркинга до с. Кабиле, обл. Ямбол и кръстовището с път I-7 - пътен възел до с. Зимница, обл. Ямбол, в посока от София за Бургас, при управление на лек автомобил „Мазда” с превишена скорост – около 164 км/ч., след употреба на алкохол – с концентрация на алкохол в кръвта си 1,89 промила, нарушил правилата за движение, в резултат на което е предизвикал ПТП и по непредпазливост причинил смъртта на Камен Й. от София, като деянието е извършено в пияно състояние.\r\nПодсъдимият е лишен и от право да управлява МПС за срок от 4 години. \r\nПострадалият и подсъдимият били приятели и пътували заедно в лекия автомобил, който бил управляван от Методи Т. Повлиян от употребения алкохол, водачът допуснал самостоятелно ПТП, в резултат от което пострадалият е починал.\r\nПрисъдата на Окръжен съд – Ямбол подлежи на обжалване пред Апелативен съд – Бургас.", "date": "2018.01.25", "title": "Ямбол: 3 г. и 10 м. затвор получи шофьор, предизвикал катастрофа със загинал"}
{"url": "http://www.focus-news.net/news/2018/01/25/2481454/nova-tv-makedoniya-balgarskiyat-poslanik-v-makedoniya-zayaviche-reformite-i-imeto-ostavat-uslovie-za-pregovorite-s-es.html", "text": "„Посветете се на домашните си задачи, спешните приоритети за реформи и затворете спора за името с Гърция и още тази година ще може да започнете преговори за членство в Европейския съюз“, заяви посланикът на Република България в Македония Иван Великов Петков, представяйки програмата и приоритетите на българското Председателство на Съвета на Европейския съюз. Освен че подкрепи евроатлантическия път на Македония, той изрази задоволство и от споразумението за добросъседски отношения между двете страни, предава скопското електронно издание „НОВА ТВ“.\r\nЗа Петков, срещата между Заев и Ципрас в Давос е била забележителна и той  не пропусна да повтори, че България подкрепя интензивните усилия и на двете правителства да намерят взаимно приемливо решение на проблема. Той призова също така Западните Балкани да получат ясна европейска перспектива и амбицията на българското председателство е да има ясен план за действие, без да се създават нереалистични очаквания, а конкретни стъпки.\r\nЕдин ден по-рано, българският посланик представи програмата и приоритетите на българското председателство и на сесия на македонския парламент.\r\nПетков очерта и другите приоритети на България, като младежта, стабилността, мира и солидарността в Европа, както и развитието на цифровата икономика.\r\nСпорът за името и европейската перспектива на Западните Балкани са част от високите приоритети на председателството на България в ЕС, подчерта и българският посланик в Гърция Веселин Иванов, който представи приоритетите на българското председателство на ЕС в офиса на делегацията на Европейския парламент в Атина. Той посочи, че подписаното споразумение между Македония и България може да бъде пример за решаване на проблема.\r\nПревод и редакция:", "date": "2018.01.25", "title": "„НОВА ТВ“ (Македония): Българският посланик в Македония, заяви,че реформите и името остават условие за преговорите с ЕС"}
{"url": "http://www.focus-news.net/news/2018/01/25/2481455/kmetat-na-sofiya-yordanka-fandakova-ot-vchera-imame-prognoza-za-zavisheni-niva-na-fini-prahovi-chastitsi-neka-vseki-koyto-ima-vazmozhnost-da-polzva-gradskiya-transport.html", "text": "От вчера имаме прогноза за завишени нива на фини прахови частици. Призоваваме гражданите, които имат възможност, да слязат от автомобилите и да ползват градския транспорт. Това каза пред журналисти кметът на София Йорданка Фандъкова, след като Столичният общински съвет прие бюджета на столицата за 2018 г., предаде репортер на Агенция „Фокус“.„Имаме готовност за увеличаване на транспортните средства, ако това се наложи. Наблюдаваме ситуацията. В зависимост от реализацията на прогнозите и бъдещите прогнози ще продължим да предприемаме мерки, които да са насочени към включването на всички граждани – който има възможност да се отоплява с по-икономично гориво, който има възможност да слезе от колата си“, коментира Фандъкова, като отбеляза, че според проучванията всеки гражданин има желание за по-чиста среда. По думите й общината ще продължи да инвестира в тази насока, но и гражданите трябва да полагат усилия от своя страна. \r\nОтносно това, че сред постоянните мерки има и такива за въвеждане на автобуси със стандарт Евро 5 и 6 в централната градска част и дали това означава, че ще трябва да се подменят колите на градския транспорт, каква ще е инвестицията и какво се случва с разширяването на  „Зелената зона“ във връзка с тези мерки, Фандъкова коментира: „Да, това вече е част от цялостната програма за подобряване на качеството на въздуха.  За последните 3 години подменихме над 50% от автобусния парк. Автобусите, които се движат в тази част на града на практика са Евро 5 и 6, освен това се отказахме от закупуването на дизелови автобуси“. Кметът допълни, че текат процедури за нови електробуси на природен газ. „По отношение на инвестициите в градския транспорт имаме много сериозен напредък. Свалихме средната възраст от над 19 години на около 9 години, което за три години е сериозен резултат“, добави тя. По думите й това е процес, характерен за по-големите градове. \r\nНа въпрос какво мисли за предложението на Калоян Паргов да се закупят електромобили на общинските служители, Фандъкова заяви: „Г-н Паргов винаги върви малко след събитията. И в момента някои от службите имат такива. Закупуването е скъпо нещо. Правим сметка и не можем да харчим парите на хората безразборно, използваме и други възможности. Важно е, че в града ни вече има система за електромобили под наем. Не е общинска, но е достатъчно разпространена и се ползва с добър успех“.  \r\nОтносно това ще има ли нощен градски транспорт, кметът на София заяви, че се предвижда пилотен проект. „Имаше такъв проект преди години, който не даде резултат. Но тъй като се променят условията ще опитаме отново. Възложила съм да се разработи такъв модел, за да преценим интереса към такъв транспорт“, каза още тя. \r\nЛюба АЛЕКСИЕВА", "date": "2018.01.25", "title": "Кметът на София Йорданка Фандъкова: От вчера имаме прогноза за завишени нива на фини прахови частици - нека всеки, който има възможност, да ползва градския транспорт"}
{"url": "http://www.focus-news.net/news/2018/01/25/2481456/evrodeputatat-emil-radev-es-sazdava-baza-danni-za-osadeni-grazhdani-na-treti-darzhavi.html", "text": "Комисията по граждански свободи, правосъдие и вътрешни работи на Европейския парламент прие с голямо мнозинство регламент, създаващ база данни за обмен на информация за осъдителните присъди на граждани на трети държави. Това досие е приоритет за българското председателство на Съвета на Европейския съюз, както заяви министър Цачева по време на нейното изслушване пред евродепутатите.\r\nБългарският евродепутат от ГЕРБ/ЕНП Емил Радев коментира, че с новата база данни ще се улесни и ускори обмена на информация между държавите-членки за осъдени граждани на трети държави. „Това неминуемо ще допринесе за по-ефективен отговор на терористичната заплаха и за по-безопасна Европа за всички граждани.“, допълни той, съобщиха от пресцентъра на ПП ГЕРБ.\r\nЕвропейската информационна система за осъдителни присъди е електронна система, която позволява на компетентните власти на държавите-членки да обменят информация за присъдите от наказателни съдилища на европейски граждани за целите на друго наказателно преследване или, ако позволява националното законодателство, за други цели.\r\nПоследните терористични атаки обаче показаха слабост на системата, а именно, че тя разполага само и единствено с данни за европейски граждани. Въпреки съществуващото неформално сътрудничество, държавите-членки нямат установен ефективен механизъм за обмен на информация за осъдителните присъди на граждани на трети държави.\r\nЗатова Европейската комисия предложи създаването на нова централизирана база данни, която да позволи на държавите-членки да споделят информация и да проверяват дали гражданин на трета държава има осъдителна присъда или не. Под гражданин на трета държава се има предвид единствено лица, които не притежават гражданство на някоя държава-членка, или са без гражданство или чиято националност не може да бъде установена.\r\nИнформацията, която ще се съхранява в базата данни, включва името, адреса, дата на раждане, псевдоними на осъденото лице, както и пръстовите отпечатъци. Снимка на лицето ще може да се използва за момента единствено ако националното законодателство го позволява и то единствено за потвърждение на идентичността, но на по-късен етап, когато е технически възможно, и за идентифициране.\r\nДържавите-членки ще трябва в рамките на 24 часа след осъдителната присъда да качват информацията в базата данни. Достъп до нея ще имат още европейските органи Европол, Евроюст и Европейската прокуратура.", "date": "2018.01.25", "title": "Евродепутатът Емил Радев: ЕС създава база данни за осъдени граждани на трети държави"}
{"url": "http://www.focus-news.net/news/2018/01/25/2481457/gen-konstantin-popov-nad-155-miliarda-leva-shte-badat-investirani-v-otbranata-za-perioda-ot-2018-do-2024-godina.html", "text": "Над 15,5 милиарда лева ще бъдат инвестирани в отбраната за периода от 2018 до 2024 година, след приемането на решение на правителството, с което бюджетът за отбрана да достигне до 2 % от брутния вътрешен продукт през 2024 година. Това каза в интервю за предаването „Със славната 2-ра Тракийска дивизия” на Радио „Фокус”-Пловдив генерал Константин Попов, председател на Комисията по отбрана в Народното събрание. Според него трябва много сериозно да се обмисли какво може да бъде постигнато с този капитал. По думите на Константин Попов модернизацията е важна, но също така трябва да се мисли и за личния състав на Българската армия – за кариерното му развитие, осигуряване и допълване. Той коментира, че това са все интересни неща, свързани с развитието на европейската отбрана и процесите в НАТО. \r\nГен. Попов заяви, че видима промяна в модернизацията на въоръжените сили и отбрана ще настъпи още тази година, в зависимост от бюджета, с който ще разполага секторът. „Предвидени са между 400 милиона лева специално за проектите за модернизация на Сухопътни войски, на Военновъздушните сили, Военноморските сили и поддръжката на МиГ-29”, посочи ген. Попов. По думите му са предвидени допълнително и над 100 милиона лева за личния състав. „Така че, има финансовите условия да се започне. Но още по-важното е, че има перспективата, стабилността и увереността, че бюджетът ще расте”, каза още ген. Константин Попов. Според него на тази база може да се изгради нещо стабилно и това се очаква да се види и в прегледа на Програмата за развитие на отбранителните способности, и в Плана за развитие на въоръжените сили. „Важното е всичко да се гледа като едно цяло, за да знаем каква армия строим и какви способности има, на какви заплахи може да отговаря тя и как наистина може да бъде в помощ на населението”, добави ген. Константин Попов.\r\nЦветана ТОНЧЕВА", "date": "2018.01.25", "title": "Ген. Константин Попов: Над 15,5 милиарда лева ще бъдат инвестирани в отбраната за периода от 2018 до 2024 година"}
{"url": "http://www.focus-news.net/news/2018/01/25/2481458/afp-suhopatna-mina-ubi-13-tsivilni-v-mali.html", "text": "Тринадесет цивилни, пътуващи от Буркина Фасо, са загинали в четвъртък, когато тяхното превозно средство се е натъкнало на сухопътна мина в централната част на Мали, предава AFP, като се позовава на информация от местните власти.\r\n„Тринадесет малийски и буркински цивилни граждани са загинали край град Бони, когато тяхното превозно средство се е натъкнало на мина“, заяви местното служебно лице Махмуд Траоре.\r\nМалийските власти хвърлиха вината за взрива на „терористи“.\r\nПревод и редакция:", "date": "2018.01.25", "title": "AFP: Сухопътна мина уби 13 цивилни в Мали"}
{"url": "http://www.focus-news.net/news/2018/01/25/2481459/veliko-tarnovo-obshtinata-e-sabrala-blizo-136-000-leva-ot-garantsionni-vnoski-zaradi-nevazstanovena-obshtinska-infrastruktura-sled-izvarsheni-stroitelno-montazhni-raboti.html", "text": "Гаранционни вноски в размер на 135 836 лева не е възстановила Община Велико Търново на експлоатационни дружества, фирми и физически лица, заради невъзстановена общинска инфраструктура след извършване на строително-монтажни работи. Това съобщи по време на днешното заседание на Общинския съвет кметът инж. Даниел Панов в отговор на питане на общинския съветник Николай Илчев от АБВ, предаде репортер на Радио „Фокус“ – Велико Търново. Той отбеляза, че при констатирани недостатъци след възстановителните работи Общината задържа гаранцията и налага санкции. \r\n“За всяко едно разкопаване на благоустроени общински терени, при извършване на строителните и монтажните работи на елементи от техническата инфраструктура, се съставя досие на обекта, съдържащо заявление, писмено уведомление, разрешение за строеж, документ за внасяне на гаранция, план схема на разкопавания участък, констативен протокол за състоянието на обекта при необходимост, проект за временна организация и безопасност на движението, съгласувани със сектор „Пътна полиция“, констативен протокол за завършване на възстановителните работи в указания срок и двустранен протокол за установяване качеството на възстановителните работи“, посочи инж. Даниел Панов. Той допълни, че за периода от 1 януари 2014 година до настоящия момент са съставени 64 досиета.\r\nНадежда КРЪСТЕВА", "date": "2018.01.25", "title": "Велико Търново: Общината е събрала близо 136 000 лева от гаранционни вноски заради невъзстановена общинска инфраструктура след извършени строително-монтажни работи"}
{"url": "http://www.focus-news.net/news/2018/01/25/2481460/komisiyata-po-otbrana-kam-ns-shte-bade-domakin-na-interparlamentarna-konferentsiya-za-razvitie-na-evropeyskata-otbrana-i-sigurnost-prez-fevruari.html", "text": "Комисията по отбрана към НС, заедно с Комисията по външни работи ще бъде домакин на интерпарламентарна конференция за развитие на европейската отбрана и сигурност. Това съобщи в интервю за предаването „Със славната 2-ра Тракийска дивизия” на Радио „Фокус”- Пловдив генерал Константин Попов, председател на Комисията по отбрана в НС. На форума се очакват над 200 парламентаристи. „Ще присъстват по шест народни представители от 27-те европейски държави-членове на ЕС, 16 парламентаристи от Европейския парламент, парламентаристи от приятелски и партньорски държави”, каза ген. Попов. Конференцията ще се проведе на 15, 16 и 17 февруари. „Поканили сме доста високи гости, единият от които е самата госпожа Федерика Могерини, върховен представител по въпросите на външните работи и политиката на сигурност в ЕС”, посочи ген. Попов и добави, че с нея ще бъде обсъждано още какъв би трябвало да бъде бюджетът за европейска отбрана, откъде ще се вземат тези средства, по какъв сценарий да се развива Европа. Ген. Константин Попов посочи още, че вече е имал среща с Могерини, с която са говорили за европейска отбрана.\r\nЦветана ТОНЧЕВА", "date": "2018.01.25", "title": "Комисията по отбрана към НС ще бъде домакин на интерпарламентарна конференция за развитие на европейската отбрана и сигурност през февруари"}
{"url": "http://www.focus-news.net/news/2018/01/25/2481461/d-r-marin-darakchiev-mbal-smolyan-obezpecheni-sa-dezhurstvata-v-detsko-otdelenie-na-bolnitsata-za-fevruari.html", "text": "Обезпечени са дежурствата в Детско отделение на МБАЛ „Д-р Братан Шукеров“-Смолян за месец февруари. Това каза за Радио „Фокус“ – Смолян изпълнителният директор на лечебното заведение д-р Марин Даракчиев. Той поясни, че за да се осигури денонощна грижа за малките пациенти, настанени в отделението, в графика отново се включват лекари от болницата и общопрактикуващи лекари от Смолян.„Фокус“ припомня: \r\nПроблемът с липсата на лекари в Детското отделение на болницата възникна през декември 2017 г. Тогава от общо трима лекари на щат, двама излязоха в продължителни болнични – по майчинство и болест. Това наложи търсенето на лекари, които да поемат дежурствата, за да не се стигне  до затваряне на отделението. С помощта на медиците от болницата и личните лекари, графикът на отделението бе запълнен с дежурства за януари. През февруари отново с тяхна помощ децата в отделението ще получават адекватна медицинска грижа.\r\nНели ГЕРГЬОВСКА", "date": "2018.01.25", "title": "Д-р Марин Даракчиев, МБАЛ – Смолян: Обезпечени са дежурствата в Детско отделение на болницата за февруари"}
{"url": "http://www.focus-news.net/news/2018/01/25/2481462/predsedatelyat-na-us-na-api-inzh-doncho-atanasov-shte-obsadi-s-kmetovete-ot-oblast-vidin-patnite-proekti-v-regiona.html", "text": "Председателят на Управителния съвет на Агенция „Пътна инфраструктура“ инж. Дончо Атанасов и областният управител на Видин Албена Георгиева ще обсъдят утре, 26 януари, на работна среща с кметовете от областта подготовката на инфраструктурните проекти в региона и предстоящите в новия строителен сезон ремонтни дейности. Домакин на съвещанието е областният управител на Видин. Това съобщиха от пресцентъра на Агенция \"Пътна инфраструктура\".\r\nСрещата утре - 26 януари, е от 11.00 ч. в сградата на областна администрация Видин, зала „Конферентен център“. След приключването й около 12 ч. е предвиден брифинг за медиите.", "date": "2018.01.25", "title": "Председателят на УС на АПИ инж. Дончо Атанасов ще обсъди с кметовете от област Видин пътните проекти в региона"}
{"url": "http://www.focus-news.net/news/2018/01/25/2481463/tass-prezidentite-na-sarbiya-i-kosovo-obsadiha-v-davos-eventualnoto-vazobnovyavane-na-dialoga-mezhdu-dvete-strani-i-ubiystvoto-na-oliver-ivanovich.html", "text": "Президентът на Сърбия Александър Вучич обсъди със своя косовски колега Хашим Тачи възможността за продължаване на диалога между Белград и Прищина, както и разследването на убийството на сръбския политик Оливер Иванович, случило се в Косовска Митровциа. Подробностите за срещата, проведена в кулоарите на Световния икономически форум в Давос, съобщи Вучич в ефира на национална сръбска телевизия, предава ТАСС.\r\n„Важно е да продължим да разговаряме и да размишляваме за съдбата на сръбския и албанския народи. Длъжни сме да решим какво можем да направим и какво искаме. В бъдеще трябва да приемем реален, сериозен и отговорен подход, за да понесем минимални щети и да получим максималното от това, което е възможно“, заяви сръбският лидер.\r\nПо повод разследването на убийството на Иванович, Вучич заяви, че „не разбира защо те (косоварите) са приели предложението само за обмен на информация, а не за участие на сръбската страна в разследването на престъплението“. „Имаме надежда, че ще намерят убиеца на Иванович“, добави сръбският президент.Агенция „Фокус“ припомня: \r\nЕдин от лидерите на косовските сърби – Оливер Иванович, беше застрелян на 16 януари в град Косовска Митровица, когато е излизал от офиса на оглавяваната от него партия „Свобода, демокрация, справедливост“. Външният министър на Сърбия Ивица Дачич заяви, че Белград ще продължи диалога с Прищина, когато получи конкретна информация за разследването на убийството.", "date": "2018.01.25", "title": "ТАСС: Президентите на Сърбия и Косово обсъдиха в Давос евентуалното възобновяване на диалога между двете страни и убийството на Оливер Иванович"}
{"url": "http://www.focus-news.net/news/2018/01/25/2481464/blagoevgrad-vremenno-e-ogranicheno-dvizhenieto-po-pat-iii-108-ribnik-petrich-v-rayona-na-srupite-poradi-paten-intsident.html", "text": "Временно е ограничено движението по път III-108 Рибник - Петрич в района на с.Рупите поради пътен инцидент. Това съобщиха от пресцентъра на Агенция \"Пътна инфраструктура\". Обходният маршрут е по път III-1084 Старчево - Кърналово - Първомай - Петрич и обратно.", "date": "2018.01.25", "title": "Благоевград: Временно е ограничено движението по път III-108 Рибник - Петрич в района на с.Рупите поради пътен инцидент"}
{"url": "http://www.focus-news.net/news/2018/01/25/2481465/vav-veliko-tarnovo-svishtov-i-gabrovo-shte-se-provede-protest-sreshtu-izgrazhdaneto-na-vtori-lift-v-bansko.html", "text": "Във Велико Търново, Свищов и Габрово ще се проведе протест срещу изграждането на втори лифт в Банско. Това е четвъртия пореден митинг, организиран в 17 български града и няколко населени места в чужбина, съобщавиха за Радио „Фокус“ – Велико Търново организаторите от „Спаси Пирин! Save Pirin! – Велико Търново“. Във Велико Търново недоволните граждани ще се съберат в 18.30 часа на паметник „Майка България“, за да изкажат своето несъгласие. В Свищов протестът ще започне в 18.00 часа пред беседката в градската градина, а в Габрово, отново в същия час – на площад „Възраждане“.„Фокус“ припомня, че исканията на гражданите са за отмяна на решението на Министерски съвет от 28 декември 2017 г., с което бяха приети промени, разрешаващи строителство в Национален парк „Пирин“, и за оставка на министъра на околната среда и водите Нено Димов, който според тях саботира основната функция на министерството – да опазва природните богатства на България.\r\nЛуиза ТРАНЧЕВА", "date": "2018.01.25", "title": "Във Велико Търново, Свищов и Габрово ще се проведе протест срещу изграждането на втори лифт в Банско"}
{"url": "http://www.focus-news.net/news/2018/01/25/2481466/pernik-lishavane-ot-svoboda-i-globi-poluchiha-dvama-mazhe-za-uchastie-v-trafik-na-heroin-ot-turtsiya-v-balgariya.html", "text": "Съдът е одобрил споразумения, сключени между Окръжна прокуратура – Перник и подсъдимите Ст. Кръстев и Д. Димитров по обвинение за незаконно държане на високорисково наркотично вещество в особено големи количества с цел разпространение. Това съобщиха от пресцентъра на Апелативна прокуратура – София.\r\nПодсъдимият Ст. Кръстев (на 51 години), известен по прякор „Драгановеца“, контактувал с криминално проявени лица и такива, осъждани за разпространение на наркотици на територията на България и други страни на ЕС. Той е многократно осъждан, в това число и от Областния съд Гьотинген в Германия. Последното му наложено наказание „Лишаване от свобода“ за срок от три години Кръстев е изтърпял на 23.01.2011 г. \r\nДругият подсъдим по делото – Д. Димитров (на 49 години), по прякор „Котарака“, е криминално проявен. \r\nПрез 2011 – 2012 г. от специализираните служби била извършена оперативна работа спрямо лица, участващи в изграден и функциониращ канал за трансграничен трафик на големи количества наркотични вещества. Сред тях бил и Ст. Кръстев. В хода на разследването бил установен механизмът на извършване на престъпната дейност –транспортиране на хероин от Турция през България за страните на ЕС, чрез използване на леки автомобили с изградени в тях тайници. Те били предназначени за укриване на дрога, като за целта били обшити с оловни листа, което затруднявало откриването им при използване на рентген. \r\nС цел документиране на процеса на комуникация между участниците в подготвената престъпна схема, както и начинът на пренасяне, доставяне и съхранение на наркотичните вещества, спрямо лицата били използвани специални разузнавателни средства. \r\nНа 23.11.2012 г. между двамата подсъдими се състояла среща в гр. Перник, по време на която лекият автомобил на Димитров бил вкаран за половин час в гаража в дома на Кръстев на ул. „Владислав Граматик“. \r\nОколо 19 ч. Димитров потеглил със същия автомобил в посока към българо-турската граница и напуснал територията на държавата през ГКПП Малко Търново. При провежданата впоследствие комуникация между тях той уведомил Кръстев, че осъществил срещата, заради която предприел пътуването – снабдяване с хероин. Ден по-късно Димитров се върнал в България със същото превозно средство. \r\nНа 26.11.2012 г. подсъдимите отново се срещнали пред дома на Кръстев в Перник. Автомобилът на Димитров бил вкаран в гаража, двамата били вътре, като затворили ролетната врата. \r\nОколо 17 ч. служителите на ГДБОП – МВР проникнали в гаража и извършили проверка на място. Лицата и автомобилите били откарани на ГКПП – Калотина за проверка с мобилен рентген, при която било установено наличие на кухина между облегалките на задните седалки и багажника. Това бил специално пригоден тайник, облицован с оловни листа. При свалянето на седалките били открити седемдесет пакета, облепени с кафяво тиксо. \r\nСпоред физико-химическата експертиза, съдържащо се в тях прахообразно вещество, представлява хероин. Общото му количество е 34,45606 кг, на стойност 3 101 045.40 лева. \r\nПри претърсване в имота в с. Лесковец, в къща, находяща се в двора на стопанска постройка – бивша птицеферма, ползвана от Кръстев, били намерени незаконно държани боеприпаси – 50 бойни патрони калибър 22LR, произведени в България. \r\nДо приключването на наказателното производство срещу Кръстев и Димитров се стигнало след възлагане на съдебна поръчка на властите в Германия и изпълнение на Европейска заповед за арест. \r\nОбвинителният акт срещу тях е бил внесен в съда от Окръжна прокуратура – Перник през юли 2017 г. \r\nПодсъдимите са се признали за виновни за извършеното от тях престъпление, като наложените им наказания са осем години „Лишаване от свобода“ и 100 000 лева глоба за Кръстев и три години „Лишаване от свобода“, с петгодишен изпитателен срок, и глоба в размер на 20 000 лева за Димитров.", "date": "2018.01.25", "title": "Перник: Лишаване от свобода и глоби получиха двама мъже за участие в трафик на хероин от Турция в България"}
{"url": "http://www.focus-news.net/news/2018/01/25/2481467/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в Кюстендилския регион са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Няма допълнително въведени ограничения за движението на моторни превозни средства. Пътните настилки навсякъде са сухи, а видимостта е добра. С нормална интензивност е движението по автомагистрала „Струма” и път Е-79. Слабо натоварен е трафикът в посока ГКПП – „Гюешево”. За целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.01.25", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/01/25/2481468/obyavyava-se-gripna-epidemiya-na-teritoriyata-na-oblast-yambol-i-na-obshtina-gabrovo.html", "text": "РЗИ – Ямбол  обявява грипна епидемия на територията на област Ямбол  от утре, 26 януари, с всички произтичащи от това противоепидемични мерки и преустановяване на учебните занятия за шест календарни дни – до 31 януари, включително. Това съобщиха от пресцентъра на Министерството на здравеопазването.\r\nОт утре грипна епидемия е обявена и на територията на община Габрово. Учебните занятия се преустановяват до 29 януари, включително. \r\nДо второ нареждане се преустановяват детските и женските консултации, свижданията в лечебните заведения за болнична помощ и провеждането на профилактични имунизации. \r\nРегионалните здравни инспекции следят епидемичните показатели и предприемат незабавни мерки, тъй като картината на заболяваемостта е динамична.", "date": "2018.01.25", "title": "Обявява се грипна епидемия на територията на област Ямбол и на община Габрово"}
{"url": "http://www.focus-news.net/news/2018/01/25/2481469/tsvetan-tsvetanov-se-sreshtna-s-gen-direktor-na-mezhdunarodniya-tsentar-za-razvitie-na-migratsionni-politiki-mihael-shpindeleger.html", "text": "Председателят на Комисията по вътрешна сигурност и обществен ред Цветан Цветанов проведе работна среща с генералния директор на Международния център за развитие на миграционни политики (ICMPD) Михаел Шпинделегер, съобщиха от пресцентъра на ПП ГЕРБ. По време на разговора бяха обсъдени теми, свързани с Общата европейска система за убежище и необходимостта от спирането на каналите за нелегална миграция към ЕС. Цветанов и Шпинделегер разговаряха още за нуждата от визия за интеграция и създаването на легални канали за висококвалифицирани кадри на пазара на труда. Двамата се обединиха около извода, че от ключово значение е сътрудничеството със страните на произход и транзит на мигранти и развитието на политики в подкрепа на създаването на условия в страните източници, които да намалят миграционните потоци към Европа.", "date": "2018.01.25", "title": "Цветан Цветанов се срещна с ген. директор на Международния център за развитие на миграционни политики Михаел Шпинделегер"}
{"url": "http://www.focus-news.net/news/2018/01/25/2481470/reuters-berlin-zamrazi-reshenieto-si-po-iskaneto-na-ankara-za-podobryavane-na-turski-tankove.html", "text": "Служебното правителство на Германия е преценило да замрази решението си дали да подобри произведените в страната турски танкове, както поиска Анкара, предава Reuters.\r\nТурция използва танкове „Леопард 2“ в офанзивата си в северозападна Сирия, която предизвика остри дебати в Берлин дали да одобри по-нататъшната продажба на оръжия и сервиза им.\r\nГоворител от служебното правителство заяви, че канцлерът Ангела Меркел и външният министър Зигмар Габриел са се съгласили Берлин да не взима решение по турското искане, преди Съюза (ХДС/ХСС) и ГСДП да подпишат коалиционно споразумение.\r\nГабриел заяви чрез съобщение, че износът на оръжия ще бъде една от основните теми в преговорите за формиране на германско коалиционно правителство, които трябва да започнат в петък.\r\n„Поради тази причина, ние, от служебното правителство, сме съгласни, че искаме да изчакаме резултатите от текущите коалиционни преговори и едва, когато бъде формирано ново правителство, ще взимаме решения по ключови проекти“, обясни немският политик.\r\nГабриел добави още, че Германия, третия по големина износител на оръжия в света, е много загрижена от военния конфликт в Северозападна Сирия и е поискала от генералния секретар на НАТО да информира страните членки на Алианса каква всъщност е ситуацията там.\r\nПревод и редакция:", "date": "2018.01.25", "title": "Reuters: Берлин замрази решението си по искането на Анкара за подобряване на турски танкове"}
{"url": "http://www.focus-news.net/news/2018/01/25/2481471/shumen-priet-e-byudzhetat-na-obshtinata-za-2018-godina-s-makroramka-ot-77-435-004-lv.html", "text": "Бюджетът на Община Шумен за 2018 година беше приет на днешното заседание на Общинския съвет, предаде репортер на Радио „Фокус“-Шумен. В сесийна зала той беше подкрепен за 32 гласа „за“, без \"против\", а с „въздържал се“ гласува групата на БСП и общинският съветник Добрин Чайлев, или общо 8 души. Администрацията прие предложението да се заделят 40 000 лв. за изграждане на гробище в село Коньовец. Общинските съветници гласуваха да се отпуснат и 38 800 лв. за агрегат за Комплексния онкологичен център, както и за увеличение от 80 000 лв. на 120 0000 лв. на средствата за местни дейности по селата в общината. С 24 гласа „за“, без „против“ и 15 „въздържал се“ бяха одобрени и предложените от общинския съветник Пламен Петков процедурни правила за разпределението на тези 120 000 лв. Бюджетната рамка е 77 435 004 лв. \r\nТатяна Костова, заместник-кмет „Бюджет и финанси“ го определи като бюджет на растеж и финансова стабилност. „Ако миналата година макрорамката е била 71 млн. лв. в момента е 77 435 000 лв. с растеж от 7 млн. лв. в приходите на бюджета на общината. Бих искала да уверя шуменци, че средствата, които ще бъдат  дадени за образование, строителство и екология ще подобрят условията на живот в града“, заяви Костова. На въпрос за предложението за промяна на методиката за разпределение на средствата за селата, Татяна Костова посочи, че администрацията полага усилия да отговори максимално близо на исканията на кметовете и прави разпределение на средствата в разходната част на кметствата. \r\n„Това разпределение се  прави от 2016 година, до тогава счетоводната отчетност не беше организирана по кметства, а приетото сега решение е израз на волята на администрацията да  чуе гласа на хората  в определяне на приоритети от местно значение и приемаме тези средства като задължения за осъществяване на такива дейности“, заяви Костова. Проф. Добрин Добрев от групата на ГЕРБ посочи, че приетият бюджет е изключително оптимистичен и амбициозен, тъй като предполага развитие на общината и модернизиране на града като място за живеене. Той определи дебатът  като полезен и конструктивен. \r\n„От всички парламентарни групи се опитваха да бъдат полезни, разбирам и съветниците от БСП, които гласуваха с „въздържал се“, те имат своите възражения, по принцип и в гласа „въздържал се“ има разбиране, че се работи за общината. Надявам се, че кметът с прословутата си пестеливост  ще успее да завърши успешно този бюджет, надявам се да има и допълнителни средства за преразпределение при актуализацията“, заяви проф. Добрев. Общинският съветник Данаил Данчев от групата на БСП оцени бюджета като консервативен.\r\n“Има резерви относно събираемостта на местните приходи, има заложен ръст, който според нас не е достатъчен, там са резервите, такива има и при възстановяване на ДДС. Считаме, че бюджетът е консервативен и не се планират достатъчно усилия за повишаване на приходите, например в последните години се въведоха много сгради в експлоатация, в това число и промишлени, там не се залага значителен ръст  за събираемостта на данъците, не се залага и ръст на събираемостта на такса смет. Основните платци са юридическите лица,а в последните години доста фирми въведоха нови производства в експлоатация, по този начин се повиши  данъчната им оценка, съответно и планираната такса смет, която трябва да бъде събрана, а виждаме че планът е същият какъвто е бил  и миналата година“, коментира Данчев.\r\nИвелина ИВАНОВА", "date": "2018.01.25", "title": "Шумен: Приет е бюджетът на Общината за 2018 година, с макрорамка от 77 435 004 лв."}
{"url": "http://www.focus-news.net/news/2018/01/25/2481472/balgariya-e-na-30-o-myasto-v-sveta-v-indeksa-za-ekologichna-efektivnost-2018.html", "text": "България се нарежда на 30-о място в света и на трето в региона на Източна Европа в глобалния Индекс за екологична ефективност 2018 г.  (Environmental performance index 2018). Това съобщиха от пресцентъра на Министерството на околната среда и водите.\r\nВ предишната класация през 2016 г. страната ни заемаше 33-то място сред общо 180 държави. \r\nБългария се представя отлично в категория „Биоразнообразие и хабитат“, изкачвайки се с цели 41 позиции от 64-то до 23-то място спрямо класацията от 2016 г. Значително подобрение е отбелязано и в категория „Гори“, където за две години сме се изкачили от 50-о на 34-то място. \r\nВ категория „Замърсяване на въздуха“ страната ни заема 74-то място, което е подобрение с три позиции. Данните от доклада показват, че по показателя „Качество на въздуха“ България е на 89-о място, като лекото влошаване на позицията ни се дължи основно на показателя „Твърдо гориво за домакинствата“. \r\nИндексът оценява 180 държави по 24 показателя за ефективност, в десет категории, обхващащи екологичното здраве и жизнеността на екосистемите. Тези данни дават яснота каква екологична политика трябва да води съответната държава. \r\nИндексът се изготвя на всеки две години от Йейлския и Колумбийския университет съвместно с организаторите на Световния икономически форум. \r\nМожете да видите данните за България на .", "date": "2018.01.25", "title": "България е на 30-о място в света в Индекса за екологична ефективност 2018"}
{"url": "http://www.focus-news.net/news/2018/01/25/2481473/gen-konstantin-popov-naznachena-e-komisiya-koyato-razsledva-intsidenta-sas-samolet-spartan-na-letishte-graf-ignatiev.html", "text": "Назначена е комисия, която разследва инцидента със самолет „Спартан“ при учебна маневра на летище Граф Игнатиево. Това каза в за Радио „Фокус”-Пловдив генерал Константин Попов, председател на Комисията по отбрана в Народното събрание. „Несключването на договора за МиГ 29 е „обеца на ухото” на Министерството на отбраната, че нещата не трябва да се решават в последния момент”, добави ген. Попов. Според него има сериозни проблеми по отношение на поддръжката на техниката. \r\n„Проблеми, които ние сме ги видели, изживели сме ги, и проблеми, които надали ще се решат още утре. Да, имаше такъв инцидент, случват се такива неща”, коментира също ген. Попов. Той добави, че комисията за разследване на инцидента е назначена от министъра на отбраната и тя ще направи обективната оценка на проблема. „Но, важното е от това да не се прави голяма трагедия, а по-скоро - да се извлекат необходимите изводи, поуки и наистина да се стабилизира положението, за да имат летците повече нальот, да могат да бъдат по-уверени”, каза още ген. Константин Попов.\r\nЦветана ТОНЧЕВА", "date": "2018.01.25", "title": "Ген. Константин Попов: Назначена е комисия, която разследва инцидента със самолет „Спартан“ на летище Граф Игнатиево"}
{"url": "http://www.focus-news.net/news/2018/01/25/2481474/afp-donald-tramp-se-pohvali-s-naistina-strahotni-otnosheniya-mezhdu-nego-i-tereza-mey.html", "text": "Президентът на САЩ Доналд Тръмп приветства „наистина страхотните отношения“ с британския премиер Тереза Мей в четвъртък,  когато двамата се срещнаха в швейцарския град Давос, за да оправят отношенията си след скорошните словенски престрелки, предава AFP.\r\n„Ние се движим по един и същ коловоз, мисля си, във всички отношения“, заяви Тръмп по време на срещата, докато той и Мей си разменяха топли думи.\r\n„Аз и премиерът имаме наистина страхотни отношения“, добави той. „Независимо от това, че някои хора не вярват, казвам ви, имам огромен респект към премиера и работата, която тя върши.\r\nПревод и редакция:", "date": "2018.01.25", "title": "AFP: Доналд Тръмп се похвали с „наистина страхотни отношения“ между него и Тереза Мей"}
{"url": "http://www.focus-news.net/news/2018/01/25/2481475/mkdmakedoniya-zhena-s-chetirite-y-detsa-zaginaha-pri-pozhar-v-tetovo.html", "text": "Жена с четирите й деца загинаха при пожар в квартал Стара махала в град Тетово, разположен на 35 км. западно от македонската столица, предава скопското издание МКД. Пожарът е избухнал от необезопасена камина и бързо обхванал къщата. От огъня са успели да се спасят възрастни мъж и жена на 77 и 66 години. Загинала е майката на децата Фатиме Зулбиари на 39 години и децата й на 6, 9, 12 и 14 години.", "date": "2018.01.25", "title": "\"МКД\"(Македония): Жена с четирите й деца загинаха при пожар в Тетово"}
{"url": "http://www.focus-news.net/news/2018/01/25/2481476/premierat-boyko-borisov-i-upravlyavashtiyat-direktor-na-mvf-kristin-lagard-komentiraha-dobroto-satrudnichestvo-mezhdu-pravitelstvoto-i-fonda.html", "text": "Премиерът Бойко Борисов и управляващият директор на МВФ Кристин Лагард коментираха доброто сътрудничество между правителството и Фонда, както и отличните макроикономически показатели на страната ни. Това съобщиха от правителствената информационна служба. Последната мисия на МВФ излезе с положителни заключения за държавните финанси, финансовия сектор и надзора на банките. \r\nБългария и Германия имат отлично партньорство в областта на отбраната, както в рамките на НАТО, така и на ЕС, потвърдиха в разговора си премиерът Борисов и министърът на отбраната на Германия Урсула фон дер Лайен. Двамата оцениха като стъпка напред в интеграцията на ЕС установяването на Постоянно структурирано сътрудничество в областта на отбраната.", "date": "2018.01.25", "title": "Премиерът Бойко Борисов и управляващият директор на МВФ Кристин Лагард коментираха доброто сътрудничество между правителството и Фонда"}
{"url": "http://www.focus-news.net/news/2018/01/25/2481477/blagoevgrad-tri-avtomobila-sa-se-udarili-kray-borsata-na-selo-karnalovo-ima-i-raneni.html", "text": "Три автомобила са се ударили край борсата на село Кърналово, община Петрич. Това каза за Радио „Фокус“-Пирин дежурният служител в Областно пътно управление-Благоевград. По думите му има и ранени в пътния инцидент. Обходният маршрут е по път Старчево – Кърналово – Първомай – Петрич и обратно.\r\nЛора КАЛЧЕВА", "date": "2018.01.25", "title": "Благоевград: Три автомобила са се ударили край борсата на село Кърналово, има и ранени"}
{"url": "http://www.focus-news.net/news/2018/01/25/2481478/temata-balgariya-v-makedonskite-medii-pravitelstvoto-na-borisov-izdarzha-na-vot-na-nedoverie-prezentatsiya-na-balgarskite-prioriteti-makedoniya-ima-shans-obzor.html", "text": "Правителството на Бойко Борисов издържа на вота на недоверие, поискан от социалистите. Темата е водеща за македонските медии.Македонската радио и телевизия (МРТ) съобщава: \"Българското правителство оцеля след вот на недоверие, поискан от социалистическата опозиция\".\r\nПод същото заглавие са публикациите в електронните издания \"МКД\", \"Точка\", \"А1 ON\", \"Република\", \"Вечер\".\"Нова ТВ\" съобщава, че \"правителството на Борисов оживя\", като припомня, че България е председател на ЕС в момента и че според индекса за корупция е най-корумпираната в страните в общността.\r\nДържавната агенция \"Макфакс\" предава, че народните представители са гласували доверие на правителството, след вота поискан от социалистите за недостатъчен напредък в борбата с корупцията.\r\nТелевизия \"Канал 5\" излъчва репортаж от представянето на българските приоритети от страна на посланик Иван Петков и озаглавява репортажа си \"Македония има исторически шанс да започне преговори за членство в ЕС още тази година\".\r\nНа българските приоритети и връзката им с македонското еврочленство са посветени публикациите в електронните издания \"Локално\", \"Либертас\" и \"Идивиди\", както и в телевизия \"Телма\".\r\n\"България показа оптимизъм за нашето еврочленство\", пише електронното издание \"Вести\".\r\nБлизката до бившия председател на ВМРО-ДПМНЕ Никола Груевски телевизия \"Телевизия Нова\" извежда в заглавие на репортажа си \"Българският посланик препоръча: Реформи, името и след това условия за членство в ЕС\".\r\nЕлектронното издание \"Независен\" цитира резултати от проучване на американски експерти, според което се очаква драстично намаление на населението в Източна Европа, като Сърбия и България ще загубят 15 % от жителите си.\r\nРадио “Канал 77\" предава, че в Скопие е започнала петиция на движение \"Прераждане\" срещу въвеждането на двуезичност в Македония, Договора за приятелство и добросъседство с България и отстъпките в преговорите с Гърция.\"Expres\" смята, че българския министър на външните работи Захариева \"вижда шанс за ФИРОМ в ЕС\" \r\nГравитиращия около ВМРО-ДПМНЕ \"Курир\" обобщава \"Заев смени историята, въведе двуезичност и сменя името на държавата\".", "date": "2018.01.25", "title": "Темата България в македонските медии: Правителството на Борисов издържа на вот на недоверие, презентация на българските приоритети: Македония има шанс (Обзор)"}
{"url": "http://www.focus-news.net/news/2018/01/25/2481479/haskovo-desetki-iskaniya-za-vakantsiya-ot-uchenitsi-zalyaha-feysbuk-profila-na-kmeta-dobri-belivanov.html", "text": "Десетки искания за обявяване на грипна ваканция заляха профила на кмета на община Хасково Добри Беливанов, съобщиха от пресцентъра на Общината. Децата настояват в лични съобщения към градоначалника за ваканция и твърдят, че голяма част от съучениците им не са на училище, защото са болни. Има искания и за намаляване на часовете в едно от хасковските основни училища, без мотив за това. Едно от момичетата писали на кмета разказва, че е болна от две седмици, но майка ѝ настоява да ходи на училище, затова моли за ваканция. \r\nКметът Добри Беливанов обяснява на децата, че няма как да бъде обявена грипна ваканция след като все още от РЗИ няма становище, че е достигнат епидемичен праг на заболяемост от грип и ОРЗ. Освен това кметът има право да обяви само ваканция от три дни през учебната година, докато РУО има възможности да спре учебните занятия и за по-дълъг период от време.", "date": "2018.01.25", "title": "Хасково: Десетки искания за ваканция от ученици заляха фейсбук профила на кмета Добри Беливанов"}
{"url": "http://www.focus-news.net/news/2018/01/25/2481480/inzh-daniel-panov-kmet-na-veliko-tarnovo-nad-25-kilometra-ulitsi-sa-asfaltirani-v-grada-prez-poslednite-shest-godini.html", "text": "Над 25 километра улици са асфалтирани във Велико Търново през последните шест години. Това каза кметът инж. Даниел Панов по време на днешното заседание на Общински съвет – Велико Търново, предаде репортер на Радио „Фокус“ – Велико Търново. Той посочи, че над 24 млн. лева са вложени в изграждане на нови улици и инфраструктура във Велико Търново, като в това число не влизат средствата за улица „Магистрална“, пътят Велико Търново – Арбанаси и отсечката Самоводене – Ресен, които са част от републиканската пътна мрежа. \r\nПанов съобщи, че след 15 февруари ще бъде възложено и строителството на моста на село Шемшево. Средствата за него са преведени по сметките на Общината още през май месец, но в момента текат отчуждителни и законодателни процедури. Той съобщи, че текат и процедурите за Старото военно училище. По програмата „Региони в растеж“ са заложени 7 млн. лева европейско финансиране за новия градски център, но допълнителният финансов механизъм все още не е изработен. Панов съобщи, че предстои одобрение на заданието за концепцията за международния конкурс. Вече има одобрение наследство  на подробния устройствен план на заданието от Националния институт за недвижимо културно. Предвижда се в Старото военно училище да бъде обособен паркинг за 2000 автомобила. Изработен е и идеен проект за Северен пътен възел, който да облекчава трафика от Горна Оряховица в старата градска част. Проектът е предаден на министъра на регионално развитие и благоустройството. Панов съобщи, че е изработена и концепцията за интегрирания градски транспорт, която съвсем скоро ще бъде представена на обществеността. В нея е включено изграждането на буферни паркинги в града, за което са отредени три парцела. \r\n„При условие, че едно семейство има повече от две коли, как да намерим толкова места за паркиране? Това е един от начините – чрез създаване на буферни паркинги извън града и „шатъли“, които да карат повече хора да използват градския транспорт“, посочи Панов. Той допълни, че се предвижда и промяна на критериите за изменение на цените на обществения превоз на пътници. Кметът допълни, че през 2011 година критериите не са гласувани от Общински съвет. Освен това от 7 години цената на билета за градския транспорт е в размер на 0,70 лева.\r\nНадежда КРЪСТЕВА", "date": "2018.01.25", "title": "Инж. Даниел Панов, кмет на Велико Търново: Над 25 километра улици са асфалтирани в града през последните шест години"}
{"url": "http://www.focus-news.net/news/2018/01/25/2481481/pernik-21-detski-risunki-ot-konkursa-za-surva-ukrasiha-obedineniya-detski-kompleks-v-grada.html", "text": "21 прекрасни детски рисунки от конкурса за Сурва украсиха Обединения детски комплекс, съобщиха от пресцентъра на Община Перник. Уникалните картини, нарисувани от децата на Перник, озариха пространството с красота и цветове. Тази година в традиционния конкурс за детска рисунка, посветен на 27-ия Международен фестивал на маскарадните игри, се включиха ученици от 16 училища, а изпратените картини са били над 162. Както всяка година и този път журито е било затруднено да определи най-добрите, обясни председателят на комисията и директор на галериите в Перник Ели Темелкова.\r\n„С тези прекрасни творби вие пренасяте духа на Сурва. Щастлива съм, че празникът започва с тази невероятна изложба”, каза кметът Вяра Церовска, която беше заедно със зам.-кмета Севделина Ковачева и секретаря Радослава Манова. Градоначалникът лично връчи грамотите на най-добрите.", "date": "2018.01.25", "title": "Перник: 21 детски рисунки от конкурса за Сурва украсиха Обединения детски комплекс в града"}
{"url": "http://www.focus-news.net/news/2018/01/25/2481482/d-r-monika-troyancheva-rzi-plovdiv-rezultatite-ot-probite-dokazvat-na-100-nalichieto-na-grip-v-oblastta.html", "text": "Резултатите от пробите доказват на 100 % наличието на грип в област Пловдив. Това съобщи за Радио „Фокус”-Пловдив д-р Моника Троянчева от Регионална здравна инспекция (РЗИ)-Пловдив. Днес са получени данните от Референтната лаборатория в София. „Седем от изпратените общо 19 проби са потвърдени за грип Б”, каза д-р Троянчева. По думите й въпреки високия брой на заболелите от остри респираторни заболявания в областта, между които и грип, ситуацията се задържа непроменена от три седмици. „Няма завишение, дори се забелязва лек спад”, коментира д-р Троянчева. \r\nОграничителните мерки в областта се запазват, а ситуацията продължава да се следи.\r\nЦветана ТОНЧЕВА", "date": "2018.01.25", "title": "Д-р Моника Троянчева, РЗИ-Пловдив: Резултатите от пробите доказват на 100 % наличието на грип в областта"}
{"url": "http://www.focus-news.net/news/2018/01/25/2481483/sofiya-vazstanoveno-e-dvizhenieto-po-pat-i-1-sofiya-pernik-pri-vladaya.html", "text": "Възстановено е движението по път I-1 София - Перник при Владая. Това съобщиха от пресцентъра на Агенция \"Пътна инфраструктура\".", "date": "2018.01.25", "title": "София: Възстановено е движението по път I-1 София - Перник при Владая"}
{"url": "http://www.focus-news.net/news/2018/01/25/2481484/blagoevgrad-vazstanoveno-e-dvizhenieto-po-pat-iii-108-ribnik-petrich-v-rayona-na-rupite.html", "text": "Възстановено е движението по път III-108 Рибник - Петрич в района на Рупите. Това съобщиха от пресцентъра на Агенция \"Пътна инфраструктура\".", "date": "2018.01.25", "title": "Благоевград: Възстановено е движението по път III-108 Рибник - Петрич в района на Рупите"}
{"url": "http://www.focus-news.net/news/2018/01/25/2481485/plovdiv-intenziven-e-trafikat-po-osnovnite-napravleniya-v-oblastta-vsichki-patishta-sa-normalno-prohodimi.html", "text": "Интензивен е трафикът по основните направления в Пловдивска област, съобщиха за Радио „Фокус“ – Пловдив от Областното пътно управление. Най-натоварено е движението по пловдивския участък на АМ „Тракия“, също по пътищата Пловдив-Карлово и Пловдив-Асеновград. Пътищата в планинските райони на областта са предимно сухи, обработени са срещу заледяване и са нормално проходими. В равнинната част настилките също са сухи, движението се осъществява без затруднения. Повишена опасност от свлачищна активност има по направленията Асеновград-Смолян, в отсечката Бачково-Нареченски бани, и Кричим-Девин. Проходът Троян-Кърнаре остава затворен за движение на всички МПС.\r\nДвижението на територията на град Пловдив също е изключително натоварено. Задръствания са се образували по булевардите „Източен“, „България“, „Руски“, „Цар Борис III Обединител“, „Пещерско шосе“, „Шести септември“ и „Христо Ботев“. Призовават се водачите да шофират с повишено внимание и съобразена скорост, както и да проявяват толерантност спрямо останалите участници в движението.\r\nТони МИХАЙЛОВ", "date": "2018.01.25", "title": "Пловдив: Интензивен е трафикът по основните направления в областта, всички пътища са нормално проходими"}
{"url": "http://www.focus-news.net/news/2018/01/25/2481486/premierat-boyko-borisov-v-davos-ima-edna-nespravedlivost-koyato-evropa-tryabva-da-popravi-zapadnite-balkani.html", "text": "Министър-председателят Бойко Борисов постави фокус върху Западните Балкани и необходимостта международната общност да подкрепи развитието на страните от региона при участието в дискусия в рамките на Годишната среща на Световния икономически форум в Давос, съобщиха от правителствената информационна служба. Премиерът припомни преживените от Европа войни, катастрофи и превратности, но посочи, че все още не са преодолени последиците, резултат от конфликта през 90-те години на миналия век в западната част на Балканите. „Има една несправедливост, която Европа трябва да поправи – Западните Балкани. Тези страни правят необходимото и всичко, което е по-силите им, за да отговорят на изискванията към тях, и ние – техните съседи, партньори, държавите от ЕС, също трябва да направим необходимото за да придвижим процеса на интеграцията им”, каза българският министър-председател. Той повтори тезата си, че сега – докато страните от региона се подготвят за членството си в НАТО и ЕС, е най-подходящият момент да бъдат подкрепени за развитие на инфраструктурата – транспортна, комуникациона, енергийна, екологична – такава, с каквато ще бъдат най-полезни и за себе си, и за останалата част от Европа. \r\nНа форума Борисов представи и останалите приоритети на Българското председателство на Съвета на ЕС – бъдещето на Европа и младите хора, сигурност и стабилност в силна и единна Европа, цифрова икономика и умения на бъдещето.", "date": "2018.01.25", "title": "Премиерът Бойко Борисов в Давос: Има една несправедливост, която Европа трябва да поправи – Западните Балкани"}
{"url": "http://www.focus-news.net/news/2018/01/25/2481487/smolyan-zaledeni-na-mesta-no-opesacheni-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е ясно, с отлична видимост. Пътните настилки по републиканските направления са мокри, а на места в усойните участъци са заледени, но опесъчени и обработени със сол. \r\nОстава в сила ограничението за движение на товарните автомобили над 12 тона с ремаркета и полуремаркета по пътя Доспат – Сърница. Заради повишаването на температурите през деня е повишена опасността от падащи камъни по пътищата в областта затова водачите трябва да шофират с внимателно и със съобразена скорост. През деня не са получавани сигнали за инциденти по републиканските пътища.\r\nПоради стеснен габарит на пътя през целия зимен сезон остава в сила ограничението за движение за МПС над 12 тона с ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян настилките на централните улици са мокри на места. Автомобилният трафик в края на работния ден е по-интензивен по централния бул. „България“ и входно-изходните артерии на града.\r\nНели ГЕРГЬОВСКА", "date": "2018.01.25", "title": "Смолян: Заледени на места, но опесъчени са пътищата в областта"}
{"url": "http://www.focus-news.net/news/2018/01/25/2481488/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.01.25", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/01/25/2481489/aleksandar-vuchich-ako-dialog-oznachava-da-priznaem-kosovo-togava-blagodarya-vi-dovizhdane.html", "text": "Президентът на Сърбия Александър Вучич проведе разговори в четвъртък, в кулоарите на Световния икономически форум в швейцарския ски курорт Давос, с президента на Косово Хашим Тачи, предава англоезичната редакция на белградската медия В92.\r\nСръбският държавен глава е заявил, че той и Тачи са обсъдили продължаването на диалога ( между Белград и Прищина ) и „разрешаването на проблемите“, в ефира на сръбската държавна телевизия „Радио и телевизия Сърбия (РТС)“\r\nТой „не разбира защо Прищина е приела само предложението за обмен на информация по разследването на убийството на Оливер Иванович“, но се „надява, че те ще намерят неговите убийци“.\r\nВучич е добавил още, че е важно разговорите да продължат и че той „мисли за бъдещето на сръбския и албанския народ“.\r\n„Имахме разговори с албанците, които бяха представени тук по начина, по който сме се разбрали – т.е. резолюция 1244 на Съвета за сигурност на ООН за Косово“, заяви президентът, очевидно имайки предвид постигнатото споразумение през 2012 година, за употреба на наименованието „Косово“ на регионални форуми, без да се взима предвид финалния статут на сръбската южна провинция, както пише редакцията на В92, където етническите албанци през 2008 година са обявили едностранно независимост – ход, който Сърбия счита за нарушение на териториалния си интегритет и суверенитет.\r\nКогато интервюиращият е отбелязал, че Вучич ще вземе участие „в няколко срещи под надслова “ и е попитал дали това трябва да радва сърбите или да ги притеснява, президентът е заявил, че не става дума за „Косово и Сърбия“, а за „Белград и Прищина“ – „независимо от това, че Тачи говори за Косово и Сърбия, а други хора изобщо не споменават“ тези имена.\r\n„Да, нашите отношения са предмет на обсъждане и пред нас не стои лесна година. И тъй като имам възможност да коментирам глупостите, които някои хора на сръбската политическа сцена говорят – ние трябва да вземем решение какво можем да направим, какво точно искаме и какво искаме да правим със себе си. Да имаме реален, сериозен и отговорен подход в бъдеще. Да изгубим възможно най-малко и да спечелим максималното и, както съм казвал безброй пъти, да осъзнаем, че ситуацията, в която ние и Прищина преговаряме е такава, че в края и двете страни ще са недоволни и ядосани“, заяви сръбският президент.\r\n„Ако някой си мисли, че може да вземе всичко, а другата страна – нищо, мисля, че това е грешният начин и че той никога няма да доведе до някакво решение“, продължи той.\r\nАко някой си мисли, че процесът на нормализация на отношенията между Белград и Прищина означава единствено Сърбия да признае Косово и това да е всичко – „тогава – благодаря, довиждане“, подчерта Вучич.\r\nТова е бил отговорът на сръбския президент, на въпрос дали е възможно организирането на международна конференция „за разрешаването на въпроса за Косово и Метохия, вместо „дългосрочното страдание в Брюксел, което продължава от години“, визирайки разговорите с Косово под шапката на ЕС, започнали през 2011 година.\r\nПрезидентът не е отрекъл инициативата по принцип, въпреки че е споделил, че се страхува, че „евентуална конференция може да завърши без да се постигне споразумение“.\r\nВместо това, двете страни трябва да направят отстъпки, според думите на Вучич.\r\n„Ако можете да направите това, то ние сме готови да преговаряме. Ако кажете,‘Сърбия трябва да признае Косово и това е‘, то тогава благодаря, довиждане“, е заявил сръбският държавен глава.\r\nПопитан дали Прищина е готова на компромисно решение, той е отказал да говори от името на Косово.\r\n„Те ще са там – по коридорите, виждам, че имат много свободно време – питайте ги“, е казал Вучич на репортерите в Давос в четвъртък.\r\nПревод и редакция:", "date": "2018.01.25", "title": "Александър Вучич: „Ако диалог означава да признаем Косово – тогава благодаря ви, довиждане!“"}
{"url": "http://www.focus-news.net/news/2018/01/25/2481490/plovdiv-oblastnata-komisiya-po-bezopasnost-na-dvizhenieto-po-patishtata-provede-parvoto-si-zasedanie-za-2018-godina.html", "text": "Областният управител на Пловдив Здравко Димитров свика първото за 2018 година заседание на Областната комисия по безопасност на движението по пътищата. Това съобщиха за Радио „Фокус“ – Пловдив от отдел „Връзки с обществеността“ на Областната администрация-Пловдив. Форумът си е поставил за цел да запознае участниците с определените мерки, които ще доведат до намаляване на пътнотранспортните произшествия в Пловдивска област. \r\nПо време на заседанието днес е посочен факта, че все още област Пловдив е на първо място в страната по брой на тежки пътни инциденти, но тенденцията е към намаляването им през 2017 година. Според анализа, най-наситени с катастрофи са пролетните и есенните месеци, а петък е критичният ден, в който се случват най-много инциденти. На първо място сред причините за катастрофи са високата скорост, следвана от отнемането на предимство. Пътищата, които са на първо място в негативната статистика са автомагистрала „Тракия“ и пътя Пловдив-Смолян. Една от основните задачи, около която всички участници в заседанието са се обединили, е възпитанието на подрастващите и превъзпитанието на възрастните, като предпоставка за намаляване на пътнотранспортните инциденти.\r\nУчастие в дискусията са взели директорът на Областната дирекция на МВР гл. комисар Атанас Илков, инж. Алекси Кесяков – секретар на Държавно обществената комисия по безопасност на движението, инж. Койчо Русев – председател на Националната транспортна камара, инспектор Ботьо Гергинов – говорител на сектор „Пътна полиция“, кметове на населени места в областта и други.\r\nТони МИХАЙЛОВ", "date": "2018.01.25", "title": "Пловдив: Областната комисия по безопасност на движението по пътищата проведе първото си заседание за 2018 година"}
{"url": "http://www.focus-news.net/news/2018/01/25/2481491/ministar-temenuzhka-petkova-i-poslanik-n-pr-herbert-salber-obsadiha-realizatsiyata-na-hab-balkan.html", "text": "Разчитаме на европейските партньори в изграждането на газоразпределителен център „Балкан“ на българска територия. Реализацията на разработената съвместно с Европейската комисия концепция, министър Теменужка Петкова обсъди с извънредния и пълномощен посланик на Федерална република Германия у нас Н. Пр. Херберт Салбер, съобщиха от пресцентъра на Министерството на енергетиката. \r\nПред посланик Салбер министър Петкова представи детайли от изпълнението на приоритета на правителството за диверсификация на източниците и маршрутите за доставка на природен газ. „В края на 2016-та година бе въведен в експлоатация първият интерконектор – този между България и Румъния. В момента в напреднала фаза се намира проектът за междусистемна газова връзка Гърция-България, който ще осигури доставки на природен газ от Каспийския регион за Югоизточна Европа. Работи се и по разширяване на газопреносната система между България и Турция. В допълнение страната ни разглежда и възможността за участие в проекта за терминал за втечнен природен газ на Александруполис, Гърция. По думите на министър Петкова реализацията на концепцията за газов хъб „Балкан“ ще гарантира енергийната сигурност в България и в региона, ще допринесе и за развитието на пазара на природен газ. След като Европейската комисия предостави финансиране за изготвяне на предпроектното проучване по проекта, очакваме в средата на годината да разполагаме с детайли относно правните, финансовите и техническите детайли по проекта, допълни Петкова. \r\nБългарският енергиен министър и посланика на Федерална република Германия потвърдиха сътрудничеството в сферата на енергетиката между двете страни, което ще се задълбочи в рамките на Българското председателство на Съвета на ЕС.", "date": "2018.01.25", "title": "Министър Теменужка Петкова и посланик Н. Пр. Херберт Салбер обсъдиха реализацията на хъб „Балкан“"}
{"url": "http://www.focus-news.net/news/2018/01/25/2481492/afp-donald-tramp-zayavi-che-palestintsite-ne-sa-pokazali-uvazhenie-kam-sasht-i-che-shte-zamrazi-pomoshtta-za-tyah.html", "text": "Президентът на САЩ Доналд Тръмп настоя в четвъртък, че палестинците „не са показали уважение“ към Съединените американски щати и че той ще блокира стотици милиони долари помощи за тях, докато не се съгласят на мирни преговори с посредничеството на Вашингтон, предава AFP.\r\n“Те не показаха уважение към нас миналата седмица, когато отказаха да се срещнат с великия ни вицепрезидент“, заяви Тръмп, по време на срещата си с премиера на Израел Бенямин Нетаняху в Давос, Швейцария.\r\n„Даваме им стотици милиони долари“, добави американският държавен глава. „Те няма да получат тези пари, докато не седнат и не започнат мирни преговори“.\r\nПревод и редакция:", "date": "2018.01.25", "title": "AFP: Доналд Тръмп заяви, че палестинците „не са показали уважение“ към САЩ и че ще замрази помощта за тях"}
{"url": "http://www.focus-news.net/news/2018/01/25/2481493/turtsiya-kam-sasht-sprete-podkrepata-si-za-siriyskite-kyurdi-ili-riskuvate-konflikt.html", "text": "Турция призова САЩ в четвъртък да спре помощта си за бойците от сирийските кюрдски „Отряди за народна самоотбрана“ или рискуват конфликт с турските сили в Сирия. Това са едни от най-силните коментари досега за евентуален сблъсък между съюзниците в рамките на НАТО. Те бяха направени от заместник министър-председателят на Турция Бекир Боздаг в интервю пред турската телевизия A Haber, предава Reuters.\r\nОт американската агенция коментират, че думите на турския вицепремиер показват нарастващото напрежение в двустранните отношения между Вашингтон и Анкара, шест дни след началото на турската военна операция „Маслинова клонка“ в северозападна Сирия.\r\nТурция отвори нов фронт в многостранната сирийска война, за да ликвидира кюрдските сирийски „Отряди за народна самоотбрана“ в района Африн, тъй като възприема организацията за издънка на Работническата партия на Кюрдистан (ПКК) и съответно за заплаха за националната си сигурност.\r\nЕвентуални действия на турската армия в района на Манбидж, част от контролираната от кюрдите сирийска територия, намираща се на около 100 км източно от Африн, може да застраши плановете на САЩ да стабилизира североизточна Сирия и да доведе Анкара и Вашингтон до директен военен конфликт, тъй като там са разположени американски военнослужещи.\r\n„Тези, които подкрепят терористични организации, ще станат мишена в тази битка“, заяви Боздаг.\r\n„САЩ трябва да преразгледат политиката си на подкрепа за тези терористи и да изтеглят войниците си от района, така че да избегнат конфликт с Турция“, добави турският вицепремиер, който изпълнява също длъжността на говорител на правителството.\r\nПревод и редакция:", "date": "2018.01.25", "title": "Турция към САЩ: Спрете подкрепата си за сирийските кюрди или рискувате конфликт"}
{"url": "http://www.focus-news.net/news/2018/01/25/2481494/prezidentat-rumen-radev-se-sreshtna-s-predsedatelya-na-voenniya-komitet-na-es-general-mihail-kostarakos.html", "text": "Държавният глава и върховен главнокомандващ на Въоръжените сили Румен Радев прие днес на „Дондуков“ 2 председателя на Военния комитет на Европейския съюз генерал Михаил Костаракос, съобщиха от прессекретариата на държавния глава. Гостът е на посещение у нас по покана на началника на отбраната генерал-лейтенант Андрей Боцев.  \r\nПо време на срещата бяха обсъдени актуални теми от дневния ред на Общата политика за сигурност и отбрана на ЕС. Акцент бе поставен върху необходимостта от реализиране на Постоянното структурирано сътрудничество и възможностите, които предоставя Европейският фонд за отбрана.   \r\n„Тези инициативи способстват за изграждането и поддържането на ключови отбранителни способности, отчитайки високите технологични постижения, което гарантира дълготрайна сигурност и стабилност на държавите-членки на ЕС“, посочи президентът Радев. Двамата обсъдиха и ролята на Военния комитет на ЕС в развитието на отбранителните способности, както и работата му за синхронизиране на Процеса на отбранително планиране в НАТО и Годишния координиран преглед на отбраната в ЕС.   \r\nГенерал Костаракос даде висока оценка на българското участие в мисии и операции на ЕС, както и на приноса на страната ни към бойната група „Хелброк“.  \r\nВ хода на разговора президентът Румен Радев посочи, че България се ангажира с реализирането на компонентите на т.нар. Отбранителен пакет на ЕС, не само в рамките на Българското председателство на Съвета, но и след това, тъй като това ще способства за постигане нивото на амбиция, заложено в Глобалната стратегия на Съюза.", "date": "2018.01.25", "title": "Президентът Румен Радев се срещна с председателя на Военния комитет на ЕС генерал Михаил Костаракос"}
{"url": "http://www.focus-news.net/news/2018/01/25/2481495/mvr-na-gkpp-kulata-trafikat-e-intenziven-na-vhod-i-na-izhod-za-tovarni-avtomobili.html", "text": "На българо-гръцката граница, на ГКПП \"Кулата\" трафикът е интензивен на вход и на изход за товарни автомобили. Това съобщи за Радио „Фокус“ – Пирин дежурният служител на пункта. На останалите пунктове на границата между България и Гърция трафикът \r\nсе извършва без проблеми.", "date": "2018.01.25", "title": "МВР: На ГКПП \"Кулата\" трафикът е интензивен на вход и на изход за товарни автомобили"}
{"url": "http://www.focus-news.net/news/2018/01/25/2481496/pregled-na-mezhdunarodnite-novini-do-18-chasa-agentsiya-fokus.html", "text": "Премиерът на Турция Бинали Йълдъръм реагира изключително остро по повод отношението на Вашингтон към провеждана в района на сирийския град Африн военна операция „Маслинова клонка”.\r\n„Това е една законна и легитимна операция. Жалко е един наш съюзник по линия на НАТО да се прегръща с терористични организации в една държава. Когато една държава като Америка има бизнес с терористични организации в друга държава, това е много унизително за самото име на Америка. Загуба на разсъдък е една държава, с която сме заедно в НАТО, да оказва подмолна или явна подкрепа на въоръжени формирования, чиято цел са границите на НАТО, изискващи охраната на самия Северноатлантически пакт. Това категорично е неприемливо. … Освен това те стартираха черна пропаганда с безумните си твърдения, че ако операцията започне, турската икономика ще изпадне в криза.”, обяснява Бинали Йълдъръм, цитиран от ДХА.\r\n***Македонското правителство ще преименува летището в Скопие, което вече няма да се нарича \"Александър Македонски\", а магистралата няма да бъде повече \"Филип Македонски\", а ще се казва \"Приятелство\".\r\nГърция ще оттегли блокадата за членството на Македония в Адриатическо-Йонийската инициатива, а гръцкият парламент ще ратифицира втория етап от Договора за Асоциация и стабилизиране между Македония и Европейския съюз, подписан преди четиринадесет години.\r\nТова са първите видими резултати от три часовата среща на премиерите на Гърция и Македония, Алексис Ципрас и Зоран Заев, проведена в рамките на форума в Давос.\r\nТелевизията цитира думите на гръцкият министър-председател, че решението за името трябва да бъде Erga omnes за всеобхватна употреба, като паралелно се продължи работата по разширяване на сътрудничеството в сферата на енергетиката, транспорта и за отварянето на нов ГКПП \"Преспа\".\r\nСпоред македонския премиер Заев \"решението трябва да се гарантира националното достойнство и идентичността на нашите народи и е крайно време е да се намери решение, което да има ключово значение за перспективите на Македония за членство ЕС и НАТО.\"\r\n***  В телефонния разговор с турския президент Реджеп Тайип Ердоган президентът на САЩ Доналд Тръмп му е обърнал внимание на продължаващото извънредно положение в страната и настоял Анкара „да се държи внимателно и предвидливо по въпроса”.\r\n От своя страна Ердоган е поискал от Вашингтон незабавно да прекрати въоръжените си доставки за сирийските кюрди. Основна точка в дневния ред на разговора е била операцията на турските въоръжени сили „Маслинова клонка” в района на сирийския град Африн. Говорителят на турския президент – Ибрахим Калън, както и външният министър Мевлют Чавушоглу, оповестиха, че телефонният разговор е осъществен по молба на Вашингтон. \r\nМеждувременно от турското Президентство уточниха, че писменото съобщения на Белия дом не отразява точно същността на проведения разговор. Посочва се по-специално, че Тръмп не е споменал за тревогата си от нарастващото напрежение и не е засегнал извънредното положение в Турция, посочва още „Джумхуриет”.\r\n***Партия \"Единна Македония\", поиска магистралата \"Филип Македонски\" да се преименува от правителството на \"Геноцид\", в памет на подложените на геноцид македонци от Егейска Македония през последните две столетия.\r\nВ официалното съобщение на партията, която през уикенда се преименува от Народно движение за Македония на \"Единна Македония\" и се обяви за стратегически съюз с Русия, като единствено спасение за териториалната цялост на Македония, се казва, че \"отстъпките направени от Заев в Давос са антимакедонски и антицивилизационни\".\r\nОт партията смятат, че по време на преговорите гръцкият премиер се подигравал с Македония.\r\n*** Официалните преговори за формиране на управляваща коалиция между „Съюза“ (ХДС/ХСС) на германския канцлер Ангела Меркел с ГСДП ще започнат в петък, 26 януари, според партийни източници.\r\nМеркел и Хорст Зеехофер, който води баварския Християн-социален съюз ще се срещнат с председателя на германските социалдемократи Мартин Шулц в 9:00 сутринта (10:00 българско време) в Берлин. След това ще се проведе среща между 15 водещи политици от трите партии.\r\n*** Президентът на Сърбия Александър Вучич проведе разговори в четвъртък, в кулоарите на Световния икономически форум в швейцарския ски курорт Давос, с президента на Косово Хашим Тачи.\r\nСръбският държавен глава е заявил, че той и Тачи са обсъдили продължаването на диалога ( между Белград и Прищина ) и „разрешаването на проблемите“, в ефира на сръбската държавна телевизия „Радио и телевизия Сърбия (РТС)“\r\nТой „не разбира защо Прищина е приела само предложението за обмен на информация по разследването на убийството на Оливер Иванович“, но се „надява, че те ще намерят неговите убийци“.\r\nВучич е добавил още, че е важно разговорите да продължат и че той „мисли за бъдещето на сръбския и албанския народ“.\r\n„Имахме разговори с албанците, които бяха представени тук по начина, по който сме се разбрали – т.е. резолюция 1244 на Съвета за сигурност на ООН за Косово“, заяви президентът, очевидно имайки предвид постигнатото споразумение през 2012 година, за употреба на наименованието „Косово“ на регионални форуми, без да се взима предвид финалния статут на сръбската южна провинция, както пише редакцията на В92, където етническите албанци през 2008 година са обявили едностранно независимост – ход, който Сърбия счита за нарушение на териториалния си интегритет и суверенитет.\r\nКогато интервюиращият е отбелязал, че Вучич ще вземе участие „в няколко срещи под надслова “ и е попитал дали това трябва да радва сърбите или да ги притеснява, президентът е заявил, че не става дума за „Косово и Сърбия“, а за „Белград и Прищина“ – „независимо от това, че Тачи говори за Косово и Сърбия, а други хора изобщо не споменават“ тези имена.\r\n„Да, нашите отношения са предмет на обсъждане и пред нас не стои лесна година. И тъй като имам възможност да коментирам глупостите, които някои хора на сръбската политическа сцена говорят – ние трябва да вземем решение какво можем да направим, какво точно искаме и какво искаме да правим със себе си. Да имаме реален, сериозен и отговорен подход в бъдеще. Да изгубим възможно най-малко и да спечелим максималното и, както съм казвал безброй пъти, да осъзнаем, че ситуацията, в която ние и Прищина преговаряме е такава, че в края и двете страни ще са недоволни и ядосани“, заяви сръбският президент.\r\n„Ако някой си мисли, че може да вземе всичко, а другата страна – нищо, мисля, че това е грешният начин и че той никога няма да доведе до някакво решение“, продължи той.\r\nАко някой си мисли, че процесът на нормализация на отношенията между Белград и Прищина означава единствено Сърбия да признае Косово и това да е всичко – „тогава – благодаря, довиждане“, подчерта Вучич.\r\nТова е бил отговорът на сръбския президент, на въпрос дали е възможно организирането на международна конференция „за разрешаването на въпроса за Косово и Метохия, вместо „дългосрочното страдание в Брюксел, което продължава от години“, визирайки разговорите с Косово под шапката на ЕС, започнали през 2011 година.\r\nПрезидентът не е отрекъл инициативата по принцип, въпреки че е споделил, че се страхува, че „евентуална конференция може да завърши без да се постигне споразумение“.\r\nВместо това, двете страни трябва да направят отстъпки, според думите на Вучич.\r\n„Ако можете да направите това, то ние сме готови да преговаряме. Ако кажете,‘Сърбия трябва да признае Косово и това е‘, то тогава благодаря, довиждане“, е заявил сръбският държавен глава.\r\nПопитан дали Прищина е готова на компромисно решение, той е отказал да говори от името на Косово.\r\n„Те ще са там – по коридорите, виждам, че имат много свободно време – питайте ги“, е казал Вучич на репортерите в Давос в четвъртък.\r\n*** Президентът на САЩ Доналд Тръмп настоя в четвъртък, че палестинците „не са показали уважение“ към Съединените американски щати и че той ще блокира стотици милиони долари помощи за тях, докато не се съгласят на мирни преговори с посредничеството на Вашингтон.\r\n“Те не показаха уважение към нас миналата седмица, когато отказаха да се срещнат с великия ни вицепрезидент“, заяви Тръмп, по време на срещата си с премиера на Израел Бенямин Нетаняху в Давос, Швейцария.\r\n„Даваме им стотици милиони долари“, добави американският държавен глава. „Те няма да получат тези пари, докато не седнат и не започнат мирни преговори“.\r\n***Турция призова САЩ в четвъртък да спре помощта си за бойците от сирийските кюрдски „Отряди за народна самоотбрана“ или рискуват конфликт с турските сили в Сирия. Това са едни от най-силните коментари досега за евентуален сблъсък между съюзниците в рамките на НАТО. Те бяха направени от заместник министър-председателят на Турция Бекир Боздаг.\r\nОт американската агенция коментират, че думите на турския вицепремиер показват нарастващото напрежение в двустранните отношения между Вашингтон и Анкара, шест дни след началото на турската военна операция „Маслинова клонка“ в северозападна Сирия.\r\nТурция отвори нов фронт в многостранната сирийска война, за да ликвидира кюрдските сирийски „Отряди за народна самоотбрана“ в района Африн, тъй като възприема организацията за издънка на Работническата партия на Кюрдистан (ПКК) и съответно за заплаха за националната си сигурност.\r\nЕвентуални действия на турската армия в района на Манбидж, част от контролираната от кюрдите сирийска територия, намираща се на около 100 км източно от Африн, може да застраши плановете на САЩ да стабилизира североизточна Сирия и да доведе Анкара и Вашингтон до директен военен конфликт, тъй като там са разположени американски военнослужещи.\r\n„Тези, които подкрепят терористични организации, ще станат мишена в тази битка“, заяви Боздаг.\r\n„САЩ трябва да преразгледат политиката си на подкрепа за тези терористи и да изтеглят войниците си от района, така че да избегнат конфликт с Турция“, добави турският вицепремиер, който изпълнява също длъжността на говорител на правителството.", "date": "2018.01.25", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/01/25/2481497/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от – 4 до + 8°. Времето над страната е ясно. Пътните настилки са предимно сухи, на места мокри, а по усойните и планински райони частично заледени, но обработени – проходими при зимни условия.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Троянски” - затворен за всички МПС.\r\n- „Айтоски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Предел” - отворен за всички МПС;\r\n- „Превала” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Котленски” - отворен за всички МПС;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма ограничения.\r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради довършителни дейности от ремонт. \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 31.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-843: Движението по път III-843 Велинград – Сърница е ограничено за МПС над 12 т. поради снегопочистване.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-843: Временно е ограничено движението по път ІІІ-843 Доспат – Сърница за МПС над12 т., с ремаркета и полуремаркета поради снеговалеж за снегопочистване. Срок до 26.01.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът III-3009: Движението по път III-3009 Правец – Етрополе се ограничава за МПС над 12 т поради обилен снеговалеж.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.25", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/25/2481498/savetat-za-ikonomichesko-i-sotsialno-razvitie-kam-darzhavniya-glava-provede-parvoto-si-zasedanie.html", "text": "Съветът за икономическо и социално развитие към президента Румен Радев проведе днес първото си заседание на „Дондуков“ 2, съобщиха от прессекретариата на държавния глава. Държавният глава откри срещата, в която взеха участие председателят на БАН акад. Юлиан Ревалски, проф. Николай Неновски, проф. Христина Вучева, проф. Христо Бозуков, доц. Жасмина Мирчева, проф. Петко Салчев, доц. Виктор Йоцов, д-р Дора Мирчева-Димитрова, Чавдар Найденов, Еленко Божков и Атанас Пеканов.   \r\n„Успехът на всяка политика се измерва чрез ползата, която носи за обществото“, заяви президентът и добави, че постигането на социална справедливост и висок стандарт на живот са цели, които трябва да обединяват усилията на институциите, научните и образователни среди.   \r\nЕкспертите в сферата на икономиката, финансите, енергетиката и здравеопазването ще консултират и подпомагат със своите опит и познания  работата на президентската институция в областта на икономическото и социално развитие. Съветът ще провежда своите заседания веднъж на два месеца, като могат да се свикват и извънредни заседания.  \r\nПо време на срещата беше приета програма и бяха определени три приоритетни области, в които експертите от Съвета ще фокусират своята работа: България в Европейския съюз; Технологична България; Социална България.", "date": "2018.01.25", "title": "Съветът за икономическо и социално развитие към държавния глава проведе първото си заседание"}
{"url": "http://www.focus-news.net/news/2018/01/25/2481499/veliko-tarnovo-mokri-i-zaledeni-na-mesta-sa-patnite-nastilki-po-usoynite-mesta-na-teritoriyata-na-oblastta.html", "text": "Мокри и заледени на места са пътните настилки по усойните места на територията на област Велико Търново,  предаде репортер на Радио „Фокус” – Велико Търново. Времето е ясно. Температурата на въздуха е минус 3°. \r\nПроходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик.\r\nДвижението в участък от път  Самоводене – Ресен е ограничено поради довършителни дейности от ремонт. Обходеният маршрут е през село Хотница. Пътят ще е затворен до 31 януари.\r\nДвижението по път  Лозен – Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.01.25", "title": "Велико Търново: Мокри и заледени на места са пътните настилки по усойните места на територията на областта"}
{"url": "http://www.focus-news.net/news/2018/01/25/2481500/istorikat-rumen-manov-mnogo-udari-na-sadbata-sme-ponesli-s-unishtozhenieto-na-pametnitsi-chiyato-lipsa-obrazuva-ogromni-petna-v-balgarskata-istoriya.html", "text": "Безкрайно много удари на съдбата сме понесли по отношение на унищожението на такива паметници, чиято липса образува огромни петна в нашата история. Това каза за дневния блок на Радио „Фокус“ археологът, историк и юрист Румен Манов, който на официална церемония в Софийския университет, бе награден с почетен знак „Св. Климент Охридски” със синя лента за дарителска дейност. Той добави, че е важно популяризирането на българската памет, историчност и държавност. „Не е важна толкова наградата, колкото това, че много ръкописи, свидетели на българската памет, историчност и държавност трябва да бъдат запазени. По този начин да бъде съхранена историята след нас. Удовлетворението ми следва от това, че все пак се дава гласност за дейността, за проучването, систематизирането, публикуването, обнародването, правенето на сборници“, поясни той. Румен Манов уточни, че организирането на симпозиуми, изложения и конференции дава възможност да се популяризира българското. Освен това призова да не се мисли личностно, а институционално, да се мисли за бъдещето и какво оставяме след себе си. „Не трябва да мислим „на парче“ и в посока сега да оберем дивидентите. А дори и да ни няма, да знаем, че ще сме щастливи и удовлетворени там, където се намираме, от това, че сме помогнали на тези след нас, да осъзнаят кои и откъде са. Аз вярвам, че ще дойде време когато ценностната система на хората ще се промени и всичко ще си дойде на мястото. Всички тези моментни размествания на духовните пластове ще си дойдат на мястото“, коментира Румен Манов. \r\n“Едни от най-атакуваните аукциони в света, където се провеждат най-големите борби за придобиването на едно или друго нещо, са именно на ръкописни паметници. Те не са безмълвни, те са истински, неподправени свидетели на дадена история и събития. Ние ще изненадаме света не с небостъргачи, със стъкло, а с творенията на нашата иконопис, на писмовни школи, на нашите дърворезби, църкви и манастири. Трябва повече воля и желание за запазване на българщината. Да не седим на стари лаври, а да гледаме напред и да мислим какво ще оставим след нас“, призова той. Историкът добави, че ако не запазим ценностите си, те ще се пренасочат в други библиотеки и музеи и ще загубим себе си.  \r\nМилослава АНГЕЛОВА", "date": "2018.01.25", "title": "Историкът Румен Манов: Много удари на съдбата сме понесли с унищожението на паметници, чиято липса образува огромни петна в българската история"}
{"url": "http://www.focus-news.net/news/2018/01/25/2481501/vitsepremierat-ekaterina-zaharieva-obsadi-vaprosite-na-migratsiyata-sas-zamestnik-generalniya-direktor-na-mezhdunarodnata-organizatsiya-po-migratsiya-laura-tompsan.html", "text": "Заместник министър-председателят по правосъдната реформа и министър на външните работи Екатерина Захариева прие днес заместник-генералния директор на Международната организация по миграция Лаура Томпсън. Това съобщиха от пресцентъра на МВнР.\r\n„Ако нямаме успешна политика за връщане в страните на произход никога няма да се справим с нелегалната миграция. Така рискуваме живота на хората, които биват нелегално транспортирани, както и сигурността на цяла Европа“, заяви министър Захариева. Тя подчерта готовността на България да търси консенсус сред държавите членки на ЕС относно преговорите за Глобалния пакт за миграцията. „Винаги казвам на колегите си, че трябва да спрем да се връщаме назад към 2015 г.. Това беше кризисна ситуация, а ние не бяхме подготвени“, изтъкна първият ни дипломат. Захариева добави, че въпросът за борбата с нелегалната миграция трябва да се разглежда в перспектива, като според нея е необходимо да се създадат инструменти, които да бъдат използвани при кризи от такъв характер. \r\n„Вчера, на изслушването ми пред Комисията за развитие на Европейския парламент акцентирах върху нуждата от по-ефективни инструменти и оптимизиране на разходите, свързани с управлението на миграционните процеси. Трябва да работим повече за предвиждането и предотвратяването на кризи“, каза министър Захариева. Тя допълни, че за България като външна граница на ЕС въпросът за миграцията стои най-високо в дневния ред на правителството. „Вярвам, че Българското председателство е способно да постигне консенсус, защото, въпреки че е външна граница на Съюза, България има балансирана позиция по темата“, подчерта тя. \r\nОт своя страна Лаура Томпсън се съгласи, че сега е времето за изработването и приемането на Глобалния пакт - Европа разбира, че са нужни по-структурирани действия, тъй като правителствата не са способни да се справят сами с това предизвикателство. \r\nНа срещата си министър Захариева и Лаура Томпсън обсъдиха и възможностите за активно включване на частния сектор в търсенето на устойчиви решения за справяне с последствията от миграционните процеси.", "date": "2018.01.25", "title": "Вицепремиерът Екатерина Захариева обсъди въпросите на миграцията със заместник-генералния директор на Международната организация по миграция Лаура Томпсън"}
{"url": "http://www.focus-news.net/news/2018/01/25/2481502/reuters-sayuzat-hdshss-na-angela-merkel-izklyuchi-otstapki-po-migratsionnata-politika-v-navecherieto-na-pregovorite-s-gsdp.html", "text": "Високопоставени членове на Съюза (ХДС/ХСС), оглавяван от канцлера Ангела Меркел, заявиха в четвъртък, че няма да направят отстъпки на Германската социалдемократическа партия (ГСДП) по миграционната политика в навечерието на предстоящите в петък официални преговори за формиране на правителство на Германия, предава Reuters.\r\nВ неделя, ГСДП проведе партиен конгрес, на който се взе решение за продължаване на прегорите със Съюза (ХДС/ХСС) за подновяване на голямата коалиция, която управляваше Германия през последните години.\r\nМиграцията ще бъде една от най-спорните теми в преговорите, като се очаква блока на Меркел да заеме твърда позиция по въпроса, за да предотврати нов отлив на свои избиратели към дясната популистка „Алтернатива за Германия“, докато ГСДП винаги е заемала промигрантски позиции.\r\nМеркел, лидерът на ГСДП Мартин Шулц и лидерът на ХСС Хорст Зеехофер трябва да се срещнат в 10:00 часа в петък сутринта, за да поставят началото на официалните коалиционни преговори.\r\nЮлия Клокнер, депутат от ХДС, заяви, че лимитът от 180 до 220 хиляди бежанци на година е предвиден в предварителното коалиционно споразумение , съгласувано след сондиращите разговори по-рано този месец и е окончателен.\r\n„Не искаме повече имиграция и определено не искаме безконтролна имиграция – Юсос (младежката организация на ГСДП) трябва да го приеме“, заяви Клокнер пред списание Focus. Младежката организация на социалдемократите се противопоставя категорично на ограничаване на броя на новите мигранти, както и на формирането на нова голяма коалиция, като цяло.\r\nДороти Баер, заместник-председател на ХСС, заяви, че нейната партия не може да направи отстъпки на ГСДП по въпроса за събирането на семейства бежанци на територията на Германия и че няма шанс за предоговаряне на предварителното споразумение. „Няма да отваряме отново главите, по които вече сме се споразумели“, категорична бе Баер.\r\nПревод и редакция:", "date": "2018.01.25", "title": "Reuters: Съюзът (ХДС/ХСС) на Ангела Меркел изключи отстъпки по миграционната политика в навечерието на преговорите с ГСДП"}
{"url": "http://www.focus-news.net/news/2018/01/25/2481503/gabrovo-mokri-na-mesta-zaledeni-sa-patnite-nastilki-na-teritoriyata-na-oblastta.html", "text": "Мокри, на места заледени, са пътните настилки на територията на област Габрово. Това казаха за Радио „Фокус“ – Велико Търново от Областно пътно управление-Габрово. Пътищата се обработват. Времето е ясно. Температурата на въздуха е минус 2°. На прохода Шипка е в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. До 31 март 2018 година движението по път Габрово-връх Шипка трябва да се осъществява с повишено внимание, поради пропаднал участък. Поставена е необходимата сигнализация.\r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец.\r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018г.\r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал \"Чехлевци\" е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.01.25", "title": "Габрово: Мокри, на места заледени, са пътните настилки на територията на областта"}
{"url": "http://www.focus-news.net/news/2018/01/25/2481504/prezidentat-na-evrodzhast-ladislav-hamran-satrudnichestvoto-s-balgariya-e-na-otlichno-nivo.html", "text": "В Съдебната палата главният прокурор Сотир Цацаров се срещна с президента на Евроджъст Ладислав Хамран и заместника му Филипо Спиеца, съобщиха от пресцентъра на Прокуратурата на Р България. Хамран подчерта, че комуникацията и сътрудничеството с българските власти е на отлично ниво. Бяха обсъдени възможностите за разширяване на съвместните дейности с Евроджъст и създаването на повече съвместни екипи за разследване между държавите-членки на органа за съдебно сътрудничество. Взаимодействието между Евроджъст и Европейската прокуратура беше също сред темите на разговор. На 18 и 19 октомври в Хага ще се проведе Консултативен форум на членовете на Евроджъст. Основни организатори ще бъдат председателите на Европейския съюз за тази година – България и Австрия. Дискусионните теми ще бъдат борбата с тероризма и радикализацията, новият регламент за Евроджъст и взаимодействието между Евроджъст и Европейската прокуратура, както и сътрудничеството с трети държави.", "date": "2018.01.25", "title": "Президентът на Евроджъст Ладислав Хамран: Сътрудничеството с България е на отлично ниво"}
{"url": "http://www.focus-news.net/news/2018/01/25/2481505/anadolu-agency-redzhep-taiyp-erdogan-poseti-komanden-tsentar-na-turskata-armiya-v-blizost-do-granitsata-sas-siriya.html", "text": "Президентът на Турция Реджеп Таийп Ердоган посети команден център на турската армия в провинция Хатай в четвъртък, докато операцията на Въоръжените сили на страната в северозападна Сирия навлезе в шестия си ден, предава Anadolu Agency.\r\nЕрдоган е бил придружен от министъра на отбраната на Турция Нуреддин Чанкълъ, началникът на Генералния щаб на ВС Хулуси Акар, командващият Втора турска армия генерал-лейтенант Метин Темел, вицепремиерът Бекир Боздаг и губернаторът на провинция Хатай Ердал Ата.\r\nПревод и редакция:", "date": "2018.01.25", "title": "Anadolu Agency: Реджеп Таийп Ердоган посети команден център на турската армия в близост до границата със Сирия"}
{"url": "http://www.focus-news.net/news/2018/01/25/2481506/dots-d-r-petar-nenkov-voenen-istorik-edva-27-godishen-poruchik-atila-zafirov-rakovodi-1100-voynitsi-i-opalchentsi-po-vreme-na-srabsko-balgarskata-voyna.html", "text": "Едва 27-годишен поручик Атила Зафиров ръководи 1100 войници и опълченци по време на Сръбско-българската война. Това каза в предаването „Със славната 2-ра Тракийска дивизия” на Радио „Фокус”- Пловдив военният историк доц. д-р Петър Ненков. Той обясни, че генерал-майор Атила Зафиров е роден на 16 август 1858 г. в Калофер, където баща му Спас Зафиров, родом от Пещера е учител в местното класно училище. Той е изтъкнат борец за национална и църковна свобода. Пише стихове и е автор на стихосбирката \"Българска гусла\". При него в калоферското класно училище се учат бъдещите първожреци на българската литература – Христо Ботев и Иван Вазов.\r\nДоц. д-р Петър Ненков разказа още, че младият Атила Зафиров се записва доброволец в Руско-турската освободителна война 1877-1878 г. и служи като преводач в щаба на 123-ти пехотен Козловски полк на руската армия. Под влияние на руските офицери, младежът решава да се посвети на военното поприще. Затова след войната постъпва в командата на волноопределяющите се в Пловдив. След няколкомесечно обучение се записва в новосъздаденото Военно училище в София. През 1880г. завършва училището с втория му випуск. Военното си образование продължава в Стрелковата школа в Санкт Петербург. През Сръбско-българската война 1885 г. 27-годишният поручик е назначен за командир на Комшицкия отряд. Въпреки младежката си възраст, той се справя отлично с поверената му задача да не допусне сърбите в тила на Сливнишката позиция. Командваните от него 1100 войници и опълченци разбиват и обръщат в паническо бягство батальона на сръбския майор Милошевич при село Ропот. За този подвиг поручик Зафиров е награден с първия си орден за храброст – 4 степен. След войната заедно с група офицери – русофили се противопоставя на прогерманската политика на монарха и организира държавен преврат срещу княз Александър Батенберг. Контрапревратът, осъществен от председателя на Народното събрание Стефан Стамболов и началника на Пловдивския гарнизон подполковник Сава Муткуров, принуждава заговорниците да потърсят спасение в Русия. Там Атила Зафиров завършва Николаевското пехотно училище и служи, като офицер в руската армия в продължение на 11 години. След затопляне на отношенията между Русия и България, емигрантският офицерски въпрос е решен благоприятно и българските офицери в руската армия получават право да се завърнат в своята родина през 1898г.. Сред тях е и Атила Зафиров Той е назначен за командир на 26-ти пехотен Пернишки полк в Радомир.\r\nКато съставна част на 7-ма пехотна Рилска дивизия, повереният му полк взема участие през Балканската война 1912-1913 г. в освобождението на Пиринска Македония от турския феодално-деспотичен гнет и разгромява частите на 16-та Низамска дивизия в долината на река Струма . След кръвопролитни боеве, воините на подполковник Атила Зафиров освобождават градовете Кочани, Щип, Дойран и на 28 октомври 1912г. влизат тържествено в главния македонски град Солун. Те да изпреварени с малко от гръцките войски които влизат от юг в града, който им е предаден без бой от турския комендант.\r\nСлед победите при Лозенград, Люлебургаз и Бунархисар и неуспешната атака на Чаталджанската укрепена линия от съединените 1-ва и 3-та български армии, е подписано примирие между воюващите страни и в Лондон започват преговори за сключване на мир. През януари 1913 г. обаче младотурците извършват държавен преврат в Цариград и бойните действия са подновени. Докарвайки свежи резерви от Анадола, те се опитват да деблокират обсадения от Българската армия в Одрин гарнизон на Шукри паша. За целта извършват десант на брега на Мраморното море при Шаркьой и настъпват при Булаир на Галиполския полуостров.\r\nВ тридневни сражения при Булаир 7-ма пехотна Рилска дивизия, в чийто състав се сражава и полкът на подполковник Атила Зафиров отблъсква турските атаки. За проявен героизъм и умело командване на поверения му полк, Атила Зафиров е награден с втори орден „За храброст”.\r\nПрез Междусъюзническа война 1913 г. полкът на полковник Атила Зафиров отново действа в състава на 7-ма пехотна Рилска дивизия и участва в операцията по обкръжаването на стохилядна гръцка армейска групировка в Кресненското дефиле.\r\nДоц. д-р Петър Ненков отбеляза, че от август 1913 г. Атила Зафиров е военен комендант на град Ксанти. За него екзархийския учител Коста Николов пише в спомените си, че бил учтив и справедлив към всички в града. Той правел чест на българското офицерство, на българската държава и народ. Като слизал по чаршията местните турци от далеч му ставали на крака.\r\nСлед намесата на България в Първата световна война 1915-1918 г. полковник Зафиров е назначен за командир на 3-та пехотна бригада от Първа Софийска дивизия, която е дислоцирана на Добруджанския фронт. В жестоки сражения с румънските войски, командваната от него бригада се прославя и той е награден с трети орден „За храброст” – 3 степен. Произведен е в звание генерал-майор.\r\nПрез 1942 г. силистренското село Сарсънлар, край което той и неговите воини отблъскват на 6 септември 1916 г. Девета румънска дивизия, опитваща се да подпомогне тутраканския гарнизон, е кръстено на негово име – Генерал Зафирово. При атаката на придвижващите се от Силистра към Тутракан румънски части, дружините на полковник Атила Зафиров проявяват масов героизъм и саможертва.\r\nЦветана ТОНЧЕВА", "date": "2018.01.25", "title": "Доц. д-р Петър Ненков, военен историк: Едва 27-годишен поручик Атила Зафиров ръководи 1100 войници и опълченци по време на Сръбско-българската война"}
{"url": "http://www.focus-news.net/news/2018/01/25/2481507/anadolu-agency-donald-tramp-e-saobshtil-na-redzhep-taiyp-erdogan-che-sasht-prekratyavat-dostavkite-na-orazhie-za-siriyskite-kyurdi.html", "text": "Президентът на САЩ Доналд Тръмп, по време на телефонния си разговор с турския си колега Реджеп Таийп Ердоган, е заявил, че САЩ прекратяват доставките на въоръжение за сирийските кюрди. С подобно твърдение излезе в четвъртък министърът на външните работи на Турция Мевлют Чавушоглу, предава Anadolu Agency.\r\n„Тръмп е заявил, че вече е дал дума, че те повече няма да доставят оръжие. Надявам се, че това ще се окаже истина“, заяви Чавушоглу.Агенция „Фокус“ припомня: \r\nПо-рано в четвъртък, вицепремиерът на Турция Бекир Боздаг призова САЩ да прекратят доставките на оръжие за сирийските кюрдски „Отряди за народна самоотбрана“ или рискуват въоръжен конфликт между Анкара и Вашингтон в района на сирийския град Манбидж.\r\nПревод и редакция:", "date": "2018.01.25", "title": "Anadolu Agency: Доналд Тръмп е съобщил на Реджеп Таийп Ердоган, че САЩ прекратяват доставките на оръжие за сирийските кюрди"}
{"url": "http://www.focus-news.net/news/2018/01/25/2481508/ministar-tsetska-tsacheva-zapozna-trima-svoi-kolegi-s-prioritetite-na-balgarskoto-evropredsedatelstvo.html", "text": "Трима министри на правосъдието на Белгия, Гърция и Великобритания чуха приоритетите на Българското председателство на Съвета на Европейския съюз по време на двустранни срещи с министъра на правосъдието Цецка Цачева. Това съобщиха от пресцентъра на Министерството на правосъдието.\r\nДнес тя ги запозна накратко със стремежа на страната ни за напредък по установяването на ясни правила за сътрудничество на бъдещата Европейска прокуратура с прокуратурите на отделните държави-членки и с партньорските агенции и служби,  като Евроюст, ОЛАФ и Европол. \r\nКато друг фокус на сесията на неформалния съвет „Правосъдие и вътрешни работи“ в сектор „Правосъдие“ в утрешния ден министър Цачева посочи досието в областта на гражданското право, наречено Регламент „Брюксел IIа“. Тя наблегна на важността на този регламент, който ще урежда признаване на решенията на съдебни власти на една държава в друга при разводи на семейства и присъждане на родителски права. Особено внимание министърът обърна на гарантирането на правата на децата при незаконното им отнемане от родителя, който не е получил права за отглеждането му. Тя изрази надежда за постигане на общо или поне частично съгласие по темата.\r\nМинистър Цачева заяви и необходимостта от решения по въпросите на електронното правосъдие и електронните доказателства с цел бързина и ефективност при обмена на данни при правораздаването. Пред  правосъдните министри на Белгия, Гърция и Великобритания българският министър представи като съществени и решенията с езика на омразата и създаването на нов правен инструмент в сферата на несъстоятелността. Тя увери колегите си, че по тези теми ще се търси баланс и защита на правата на човека в името на върховенството на закона. Утре ще има разговори и на тема роботика и изкуствен интелект в полза на правосъдната система, научиха още министрите.\r\nИ тримата ѝ колеги - Коен Гийнс, Ставрос Контонис и Дейвид Гoук увериха министър Цецка Цачева, че ще подкрепят Българското председателство по очертаните приоритети. Британският министър Гоук изрази надежда, че двустранните отношения между правосъдните министерствата на двете държави ще продължат да са толкова добри и ползотворни и след излизането на страната му от ЕС.", "date": "2018.01.25", "title": "Министър Цецка Цачева запозна трима свои колеги с приоритетите на Българското европредседателство"}
{"url": "http://www.focus-news.net/news/2018/01/25/2481509/blagoevgrad-prohodimi-pri-zimni-usloviya-sa-patishtata-v-oblastta-patnite-nastilki-sa-predimno-suhi.html", "text": "Проходими при зимни условия са пътищата в област Благоевград. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки са предимно сухи, само по усойните места са мокри, на места заледени, но сa почистени и опесъчени. В региона няма затворени пътища. Проходът Предел е отворен за преминаването на всички видове моторни превозни средства. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Трафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен.\r\nЛора КАЛЧЕВА", "date": "2018.01.25", "title": "Благоевград: Проходими при зимни условия са пътищата в областта, пътните настилки са предимно сухи"}
{"url": "http://www.focus-news.net/news/2018/01/25/2481510/aktsenti-v-sutreshniya-blok-dobro-utro-balgariya-na-radio-fokus-na-26-yanuari.html", "text": "На 28 януари софийското метро отбелязва своята 20-а годишнина от пускането в експлоатация на първия участък между станциите „Сливница” и „Константин Величков”.  Какво успя да се постигне за тези 20 години и какво да очакваме тепърва като развитие? С какви темпове се развива столичното метрото и как изглежда проектът ни за подземен транспорт до този в други европейски столици? Тези и още въпроси ще коментираме с изпълнителния директор на „Метрополитен“ инж. Стоян Братоев. Ще обърнем поглед и към актуалните политически развръзки. Парламентът отхвърли вота на недоверие към кабинета „Борисов“ 3. От темата корупция, общественото внимание беше изместено и към тази за Истанбулската конвенция, чието гласуване изненадващо беше отменено от ГЕРБ. Въпреки неуспешния негативен вот какво успя да извоюва левицата и какви конкретни действия да очакваме оттук нататък? Отговорите на тези и още въпроси ще потърсим от депутата от БСП Стоян Мирчев. От кмета на Перник Вяра Церовска ще научим какво е предвидено в тазгодишната програма за фестивала „Сурва“ и откъде идва магията на събитието. В минутите след 9.00 часа от кореспондента ни в Добрич Жулиета Николова ще разберем за нововъведенията в Регионална библиотека \"Дора Габе\" в града. Колегата Анна Лозанова от Радио „Фокус“-Видин ще ни разкаже повече за традиционния шахматен турнир-мемориал \"17 партизани\", който се провежда във видинската община Макреш.\r\nТези и още теми в „Добро утро, България“ от 6.00 до 10.00 часа с водещ Виктория Месробович.", "date": "2018.01.25", "title": "Акценти в сутрешния блок „Добро утро, България“ на Радио „Фокус“ на 26 януари"}
{"url": "http://www.focus-news.net/news/2018/01/25/2481511/nimh-utre-shte-bade-predimno-slanchevo-s-maksimalni-temperaturi-mezhdu-1-i-6.html", "text": "През нощта ще е ясно, утре - предимно слънчево. На отделни места в равнинната част от страната има условия за образуване на мъгла или инверсионна облачност, които по Черноморието ще са по-трайни. Такава е прогнозата за време на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Евгения Егова. Ще е почти тихо. Сутринта ще е студено, с минимални температури между минус 10° и минус 5°, в югоизточните райони и по крайбрежието малко по-високи. Максималните температури ще са предимно между 1° и 6°. Атмосферното налягане ще остане без съществена промяна – значително по-високо от средното за януари.\r\nПо Черноморието ще се образува мъгла, която в отделни райони ще се задържи почти през целия ден. Повече слънце ще има след обяд. Ще духа слаб до умерен североизточен вятър. Максималните температури на въздуха ще са от 3°-4°. Температурата на морската вода е 6-7°. Вълнението на морето ще е 2-3 бала.\r\nВ планините ще бъде слънчево. Ще духа до умерен, по билата и силен вятър от север-североизток. Температурите ще се повишат още и максималната на височина 1200 метра ще е около 4°, на 2000 метра – около минус 1°.\r\nИ през следващите дни времето ще бъде предимно слънчево. В събота ще е тихо, сутринта студено с минимални температури между минус 10° и минус 5°, на места в Североизточна България и по-ниски. В низините и котловините ще останат условията за мъгла или инверсионна облачност. Максималните температури ще са между 1° и 6°. В неделя ще духа слаб, в понеделник - умерен северозападен вятър и бързо ще се затопли.", "date": "2018.01.25", "title": "НИМХ: Утре ще бъде предимно слънчево с максимални температури между 1° и 6°"}
{"url": "http://www.focus-news.net/news/2018/01/25/2481512/24-vesti-makedoniya-reaktsii-ot-sreshtata-zoran-zaev-aleksis-tsipras.html", "text": "Следващия период е от решаващо значение за Македония, особено след окуражаващите послания от Давос, оценени от посланика на ЕС Самуел Жбогар, след като министър-председателите на Македония и Гърция изпратиха съобщения, че са готови да направят необходимите отстъпки за разрешаване на спора за името. След многогодишни преговори тази възможност не трябва да се пропуска, заяви Жбогар, предава скопската електронна медия „24 Вести“.\r\n\"През последните няколко месеца, правителствата на Република Македония и Република Гърция наистина установиха много интензивен диалог с цел да могат да създават атмосфера, която ще допринесе за намирането на решение и изглежда, че вчерашната среща между двамата премиери е основа за по-добро разбиране, което ще бъде добро не само за двете страни, а за целия регион и за цяла Европа и разбира се за всички нас. Много неща ще се случват всеки месец, неща, които не са се случили преди. Европейската комисия ще публикува през февруари своята стратегия, която ще представи визия за пътя на страните от Западните Балкани за присъединяване към ЕС \", заяви Жбогар.\r\nПосланикът на България в Македония Иван Великов Петков популяризира програмата за българското председателство на Съюза и заяви, че Македония има исторически шанс тази година да започне преговори със ЕС.\r\n\"България подкрепя усилията на правителството на премиера Заев, на институциите, гражданския сектор и медиите в Македония да се върне на пътя към европейска интеграция. Вчера чухме окуражително послание в Давос, което увеличи надеждите за решаването на спора за името“, заяви Петков.\r\nАнализирайки думите на двамата премиери от Давос, местните анализатори пък смятат, че вече се заличават червените линии, а преговорите вече са  в много напреднал етап.\r\n\"Както казаха и самите премиери, преговорите са в последния етап и много бързо ще се стигне до някакво решение, което ще бъде приемливо и за двете страни, а това няма да означава промяна на конституцията,\" - казва Митко Гаджоски, македонски анализатор.\r\nВеднага след срещата, Комисарят по европейска политика за съседство и преговори за разширяване Йоханес Хан, чрез съобщение на профила си в Туитър, оцени срещата между Заев и Ципрас като окуражаваща. Съгласно заявленията, след премиерската среща следва и координационната среща на държавно-партийния връх, на която трябва да се вземе решение по предложението на Нимиц. Посредникът ще пристигне в региона в понеделник, във вторник ще е в Атина, а в сряда в Скопие.\r\nПревод и редакция:", "date": "2018.01.25", "title": "„24 Вести“ (Македония): Реакции от срещата Зоран Заев – Алексис Ципрас"}
{"url": "http://www.focus-news.net/news/2018/01/25/2481513/dots-d-r-petar-nenkov-voenen-istorik-balgarskiyat-palkovodets-general-mayor-atila-zafirov-dava-tsyalata-si-zaplata-za-izdrazhka-na-siratsite-na-zaginalite-voini.html", "text": "Българският пълководец генерал-майор Атила Зафиров дава цялата си заплата за издръжка на сираците на загиналите воини. Това каза в предаването „Със славната 2-ра Тракийска дивизия” на Радио „Фокус”- Пловдив военният историк доц. д-р Петър Ненков. Той разказа, че след Първата световна война генерал Зафиров е назначен за началник на 2-ра Тракийска дивизионна област в Пловдив. Полага неимоверни грижи за сираците, чийто бащи са загинали във войните за национално обединение на България. Цялата си генералска заплата отделя за дрехи и храна на сираците в пловдивските сиропиталища.\r\nДоц. д-р Петър Ненков отбеляза, че освен бележит пълководец, генерал Атила Зафиров се отличава и със свята доблестна гражданска позиция. Генерал Атила Зафиров смята, че най-голямото зло за България е политиката на Фердинанд. Думите му ”Тия скакалци около Фердинанд изядоха всичко. Те изядоха България!” достигат до Двореца. Монархът е злопаметен и не забравя нанесената му обида.\r\nСлед пенсионирането си от армията генерал Атила Зафиров изпада в крайна нищета. Накрая дори не му стигат пари, за да си плати квартирата, в която живее под наем. Умира на 24 януари 1922 г. в София, на 63-годишна възраст.\r\nЗа него генерал Стефан Тошев пише: “Как умират заслужилите хора у нас, като запасния генерал Атила Зафиров, пренесли всичко свое в жертва на Родината и умрял без никаква средства. Този български мъченик бе оставен от Двореца цели две години да влачи мизерно съществувание и да угасва бавно, без помощ, много често дори без вечеря. А той беше нещо много повече от един военноначалник. Той беше човек с главна буква, който написа в служебния си списък дела и подвизи по време на четири войни, за които други народи въздигат на своите генерали величествени паметници!”\r\nЦветана ТОНЧЕВА", "date": "2018.01.25", "title": "Доц. д-р Петър Ненков, военен историк: Българският пълководец генерал-майор Атила Зафиров дава цялата си заплата за издръжка на сираците на загиналите воини"}
{"url": "http://www.focus-news.net/news/2018/01/25/2481514/na-26-yanuari-se-ochakva-previshenie-na-nivata-na-fini-prahovi-chastitsi-vav-vazduha-v-stolitsata.html", "text": "На 26 януари се очаква превишение на нивата на фини прахови частици във въздуха, съобщиха от пресцентъра на Столична община. За намаляване на замърсяването Столична община призовава жителите и гостите на София при възможност да ограничат движението на личните си автомобили и да използват градски транспорт, както и домакинствата, които се отопляват на дърва и въглища, при възможност да използват електрически уреди за отопление или друго екологично отопление. \r\nВъзложили сме на Столичен инспекторат, съвместно с РИОСВ, да направи извънредни проверки на пунктове за вторични суровини и автосервизи за нерегламентирано изгаряне на отпадъци, а на „Пътна полиция“ при СДВР да извърши извънредни проверки на автомобилите за нивата на вредните газове и техническата изправност на системите им за преработка. \r\nСъветите на лекарите са гражданите с респираторни заболявания, както и малките деца, и възрастните хора, да избягват продължителен престой на открито. \r\nПри ходене пеша гражданите да изберат маршрут, който не е покрай големите градски булеварди.", "date": "2018.01.25", "title": "На 26 януари се очаква превишение на нивата на фини прахови частици във въздуха в столицата"}
{"url": "http://www.focus-news.net/news/2018/01/25/2481515/mkd-makedoniya-vmro-dpmne-ne-vizhda-iredentizam-v-imenata-na-letishteto-i-magistralata.html", "text": "Македонската опозиционна партия ВМРО-ДПМНЕ приветства срещата между премиерите на Македония и Гърция Зоран Заев и Алексис Ципрас, тъй като директните контакти между двамата могат да допринесат за преодоляване на различията и изграждането на позитивен климат между двете държави, предава скопското електронно издание „МКД“.\r\nНо, както съобщиха от ВМРО-ДПМНЕ, в момента те нямат никаква информация за преговорите около проблема, който съседна Гърция има с името на бившата югорепублика. Те не знаят и дали изявленията на Заев за преименуване на летището в Скопие и магистралата са част от някаква по-широка стратегия, за която още македонската общественост не е информирана, или пък става дума за някаква едностранна отстъпка на настоящото правителство на Македония.\r\n„Доколкото става дума за някаква стратегия, гражданите очакват да бъдат информирани за придобивките, а доколкото става дума за второто, загрижеността дали държавата прави едностранни отстъпки и не добива нищо в замяна е напълно основателна“, се казва в съобщението от партията.\r\nОт ВМРО-ДПМНЕ добавят, че не виждат иредентизъм в имената на летището и магистралата, които премиерът Заев е обещал да преименува.\r\n„На вчерашната пресконференция македонските граждани чуха много неща, но не и на коя държава е премиер Зоран Заев, нито чуха на кой език говори или на кой народ принадлежи“, пише още в съобщението.\r\nПревод и редакция:", "date": "2018.01.25", "title": "„МКД“ (Македония): ВМРО-ДПМНЕ не вижда иредентизъм в имената на летището и магистралата"}
{"url": "http://www.focus-news.net/news/2018/01/25/2481516/afp-generalniyat-sekretar-na-nato-smyata-che-turtsiya-e-ima-pravoto-da-se-zashtiti-ot-siriyskite-kyurdi.html", "text": "Генералният секретар на НАТО Йенс Столтенберг заяви в четвъртък, че Турция е имала правото на самозащита от сирийските кюрди, предава AFP.\r\n“Всички нации имат правото на самозащита, но това трябва да става по пропорционален и премерен начин“, заяви Столтенберг чрез съобщение, разпространено от неговата канцелария.\r\nПревод и редакция:", "date": "2018.01.25", "title": "AFP: Генералният секретар на НАТО смята, че Турция е има правото „да се защити“ от сирийските кюрди"}
{"url": "http://www.focus-news.net/news/2018/01/25/2481517/mrrb-shte-pravi-podzemen-kadastar-za-vik.html", "text": "Изграждането на подземен кадастър, който ще описва цялата ВиК мрежа в страната, е една от идеите, които ще залегнат в новия Закон за водоснабдяването и канализацията. Днес започва обществената консултация за изготвяне на законопроекта. В рамките на 30 дни всички заинтересовани страни могат да изпратят своите коментари и предложения на имейл zvik@mrrb.government.bg или на пощенския адрес на Министерството на регионалното развитие и благоустройството.\r\nТова съобщиха от пресцентъра на министерството. С новия закон ще се урежда стопанисването, поддържането и експлоатацията на ВиК системите и съоръженията и предоставянето на ВиК услугите, като се дефинират права и задължения на потребителите. Ще се регламентира редът за планиране на развитието, изграждането и управлението на ВиК системите, консолидацията, разработването на регионални генерални планове, възникване и учредяване на сервитути и упражняване на произтичащите от тях права. \r\nПо време на консултацията ще бъдат приемани предложения за управлението на ВиК системите и съоръженията след приключване или изтичане на действащите към момента договори за тяхното стопанисване, поддържане и експлоатация и предоставяне на ВиК услугите, промени в границите на обособените територии или броя на ВиК операторите, начинът на управление на активите и др. \r\nКато приложение на обществено обсъждане се подлага и Механизъм за гарантиране на защитата на уязвимите потребители и/или ползватели в контекста на Стратегията за финансиране на ВиК отрасъл. Защитата на тези лица ще се реализира чрез закона и затова в него се дефинират термините „ползвател на ВиК услуга“, „уязвим потребители/или ползвател“ и „гарантирано минимално количество водопотребление“. \r\nЕдна от мерките в механизма, която се пуска за обществено обсъждане, е за определените като уязвими потребители и/или ползватели на ВиК услуги да се гарантира разходването на минимално водно количество до 50 л вода на човек на ден или 1,5 куб. м на месец, което да се субсидира от държавния бюджет. Освен това се предвижда доставката, монтажът и пломбирането на водомер в полза на уязвими лица да се извършва от оператора, а разходите да му се възстановяват от държавния бюджет като част от изплащаната му субсидия. \r\nВ механизма се предлага мерките за защита на уязвимите потребители и/или ползватели да се осъществяват чрез взаимодействие между създаден със Закона за ВиК Фонд и ВиК операторите. Регламентацията на финансовите взаимоотношения по този начин ще осигури по-ефективен контрол на разходване на ресурса и ще ограничи максимално излишните разходи за администриране на процеса по разплащане. \r\nИнформация за лицата, попадащи в обхвата на групите уязвими потребите, ще бъде подавана на Фонда от Агенцията за социално подпомагане.", "date": "2018.01.25", "title": "МРРБ ще прави подземен кадастър за ВиК"}
{"url": "http://www.focus-news.net/news/2018/01/25/2481518/sofiya-vremenno-se-zabranyava-parkiraneto-v-otsechka-ot-ul-panayot-volov.html", "text": "От 7.30 часа до 19.30 часа на 26 януари се забраняват престоят и паркирането на пътни превозни средства извън зоната на „служебен абонамент“  на ул. „Панайот Волов“  в частта пред  служебния вход на Музикален театър - 10 паркоместа. Това съобщиха от пресцентъра на Столична община. Промяната в организацията на движение се налага във връзка с отразяване на концерт.", "date": "2018.01.25", "title": "София: Временно се забранява паркирането в отсечка от ул. „Панайот Волов“"}
{"url": "http://www.focus-news.net/news/2018/01/25/2481519/predstoyashti-sabitiya-v-stranata-za-26-yanuari-agentsiya-fokus.html", "text": "***\r\nОт 09.00 часа ще се проведе редовното пленарно заседание на Народното събрание.\r\n***\r\nОт 09.00 часа в Националния дворец на културата ще започне заседанието на Неформалния съвет на министрите на правосъдието. От 14.00 до 14.30 ще се проведе пресконференция.\r\n***\r\nОт 09.00 часа в Нова конферентна зала на Софийски университет „Св. Климент Охридски“ министърът на образованието и науката Красимир Вълчев ще участва в публична дискусия на тема „Да се научим да реализираме потенциала на образованието“. \r\n***\r\nОт 10.30 часа в заседателната зала на Министерството на вътрешните работи министър Валентин Радев и ръководителят на Федералния департамент на правосъдието и полицията на Конфедерация Швейцария Симонета Сомаруга ще подпишат Междуправителствено споразумение за полицейско сътрудничество.\r\n***\r\nОт 11.00 часа, в Министерство на външните работи, вицепремиерът и външен министър Екатерина Захариева ще открие специална програма, посветена на Международния ден за възпоменание на жертвите от Холокоста. \r\n***\r\nОт 09.00 часа IV състав на Специализирания наказателен съд ще заседава по делото срещу Филип К., обвинен в образуване и ръководене на организирана престъпна група. \r\n***\r\nОт 09.30 часа XVI състав на Специализирания наказателен съд ще заседава по делото срещу Недялко Ц., обвинен в организиране и ръководене на организирана престъпна група. \r\n***\r\nОт 09.30 часа, 21 състав на Софийски градски съд ще заседава по делото срещу Герман К., обвинен в убийство. \r\n***\r\nОт 10.00 часа в центъра за култура и дебат Червената къща (ул. „Любен Каравелов” № 15) започва фестивалът No More War, посветен на мира.\r\n***\r\nОт 10.00 ч. в хотел „Анел” – гр. София ще се проведе заключителната конференция по проекта „Подкрепа за изпълнението на решенията на Европейския съд по правата на човека и на стандартите и препоръките на Европейския комитет за предотвратяване на изтезанията и нечовешкото или унизително отнасяне или наказание в България (Реформа в затворите)“. Приветствията ще поднесат проф. д-р Николай Проданов, заместник-министър на правосъдието на Република България;  Свилен Цветанов, главен директор на Главна дирекция „Изпълнение на наказанията” към Министерството на правосъдието на Република България и Силвия Димитрова, заместник-директор на Националния институт на правосъдието. \r\n***\r\nОт 10.30 часа X състав на Специализираният наказателен съд ще проведе съдебно заседание по делото срещу Алипи А. и Пламенка А., обвинени в изнудване. \r\n***\r\nОт 11.00 часа в Национален пресклуб на БТА ще се проведе пресконференция на инициатива „Граждани за устойчиво развитие“, които ще коментират годишнината от встъпването в длъжност на президента Румен Радев и вицепрезидента Илияна Йотова. \r\n***\r\nОт 09.30 часа в зала „22 септември“ ще се проведе заседание на Общински съвет – Благоевград, на което се очаква да бъде подложен на гласуване бюджетът на общината.\r\n***\r\nОт 10:00ч, във \"Фар Бар\", 2 ет. на Яхт клуба (в края на пътя след Морска гара), ще се проведе пресконференция проект \"Sailing on Three Seas\", финансиран по програма Erasmus+ Sport.\r\n*** \r\nОт 13.00 часа в Аулата на ВТУ ще се проведе церемония по раздаване на дипломи, поканен за участие е вицепремиерът Томислав Дончев.\r\n***\r\nОт 19.00 часа в голямата зала на МДТ „Константин Кисимов“ ще бъде поставен спектакълът „Измамникът Тартюф“. \r\n***\r\nОт 19.00 часа в камерната зала на ДТК ще бъде представена постановката „Търговци на презервативи“ от Ханох Левин. \r\n***\r\nОт 11.00 часа, в Пресклуб на БТА-Видин, ще се проведе пресконференция на Инициативен комитет в подкрепа на епископ Поликарп за Видински митрополит. \r\n***\r\nОт 11.00 часа, в сградата на Областната администрация във Видин, председателят на Управителния съвет на Агенция „Пътна инфраструктура“ инж. Дончо Атанасов и областният управител на Видин Албена Георгиева ще обсъдят на работна среща с кметовете от областта подготовката на инфраструктурните проекти в региона и предстоящите в новия строителен сезон ремонтни дейности. \r\n*** \r\nОт 09.00 часа в Спортна зала  „Никола Петров” ще се проведе ДЛОШ по борба за момичета, кадетки и девойки, под домакинството на СКБ „Локомотив” - гр. Горна Оряховица.\r\n***\r\nОт 19.00 часа в Драматичен театър „Йордан Йовков“ ще се проведе спектакълът „Боси в парка“. \r\n***\r\nОт 10.00 часа, в залата на Община Дупница, Общинският съвет ще разгледа проекта за бюджет за 2018 г. \r\n***\r\nОт 11.00 часа в читалище „Братство” ще бъде открита изложба, посветена на годишнината от рождението на Ефрем Каранов.\r\n***\r\nОт 09.00 часа в конферентната зала в Двореца на културата в Перник ще се проведе научна конференция  на тема \"Маски и политики\", организирана от Регионалния исторически музей. От 18.00 часа пред Двореца на културата ще се състои спектакълът „В сърцето на Сурва“.\r\n***\r\nОт 10.30 часа във фоайето на Общинския младежки дом десетата работилница за маски \"Мечкарница\" ще работи по време на 27-ия Международен фестивал на маскарадните игри \"Сурва\" в града. \r\n***\r\nОт 10.00 часа, в сградата на Община Петрич, кметът на града Димитър Бръчков ще се срещне с кметове от Македония.\r\n***\r\nОт 10.00 часа в зала 12 на Районен съд-Пловдив ще се гледа делото срещу нотариусът Нина Д., обвинена в заверяването на официални документи, съдържащи неверни обстоятелства.\r\n***\r\nОт 11.00 часа в Малка конферентна зала на ГДК \"Борис Христов\" ще се проведе  пресконференция по повод предстоящото първо издание на Дефиле \"Уикенд в Пловдив\" и 19-ти рожден ден на Съвет по туризъм – Пловдив.\r\n***\r\nОт 10.00 часа в Пресклуба на БТА – Плевен ще се проведе пресконференция на Мартин Митев – председател на Общински съвет-Плевен. \r\n***\r\nОт 14.00 часа в зала „Европа“, ще се проведе церемония по награждаване на деца с високи постижения в областта на образованието, изкуството, културата и спорта.\r\n***\r\nВ 19.00 ч. в зала № 1 на Родопския драматичен театър „Николай Хайтов“ – Смолян ще бъде представен спектакълът „Жертвата“.   \r\n***\r\nОт 19.00 часа в Оперния театър ще се проведе оперна гала с Веселина Кацарова. \r\n***\r\nОт 19.00 часа, в залата на първия етаж в РБ „Захарий Стоянов“ ще се проведе концерт на Живко Петров Трио (Живко Петров – пиано, Веселин Веселинов (Еко) – контрабас, Димитър Семов – барабани).", "date": "2018.01.25", "title": "Предстоящи събития в страната за 26 януари (Агенция „Фокус“)"}
{"url": "http://www.focus-news.net/news/2018/01/25/2481520/ria-novosti-benyamin-netanyahu-zayavi-che-si-e-postavil-kato-tsel-postiganeto-na-mir-s-palestina.html", "text": "Министър-председателят на Израел Бенямин Нетаняху заяви, че си е поставил за цел достигането на мир с Палестина. Той заяви това пред журналистите след края на преговорите си с американския президент Доналд Тръмп на площадката на Световния икономически форум в швейцарския ски-курорт Давос, предава РИА Новости.\r\n„Обясних на президента Тръмп моето желание за участие в усилия за постигането на мир с Палестина. Усилия, които умело прокарва неговия екип“, заяви Нетаняху.\r\nПревод и редакция:", "date": "2018.01.25", "title": "РИА Новости: Бенямин Нетаняху заяви, че си е поставил като цел постигането на мир с Палестина"}
{"url": "http://www.focus-news.net/news/2018/01/25/2481521/gd-granichna-politsiya-intenziven-e-trafikat-za-tovarni-avtomobili-na-gkpp-kulata-gkpp-kapitan-andreevo-i-gkpp-lesovo.html", "text": "На българо-гръцката граница на ГКПП \"Кулата\" трафикът е интензивен на вход и на изход за товарни автомобили. Това съобщиха от пресцентъра на ГД \"Гранична полиция\". Информацията е към 18.00 часа. На българо-турската граница на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили. На останалите български гранични контролно-пропускателни пунктове трафикът е нормален.", "date": "2018.01.25", "title": "ГД \"Гранична полиция\": Интензивен е трафикът за товарни автомобили на ГКПП \"Кулата\", ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/01/25/2481522/prezidentat-rumen-radev-moy-dalg-kato-prezident-e-da-otchitam-i-analiziram-tova-koeto-se-sluchva-v-darzhavata-i-zasyaga-vsichki-balgarski-grazhdani.html", "text": "Като президент отчитам и анализирам това, което се случва в държавата и засяга всички български граждани. Това е мой дълг, заяви държавният глава Румен Радев пред журналисти днес, в отговор на въпрос, съобщиха от прессекретариата на държавния глава. \r\nПопитан дали е очаквал такава остра реакция от Народното събрание на своя отчет, президентът подчерта, че думите му не са били обида, а констатация. „Удовлетворен съм, че депутатите се вслушват в моите думи. Те са важни за нас, всички сме ги избрали и очакваме от тях много повече. Гледаме с надежда на тяхната работа. Очакваме смислен дебат с ясни аргументи и по-малко лични нападки. Очакваме решаване на неотложни и важни въпроси за днес и за утре, а не взиране обратно в миналото“, добави още президентът Румен Радев.", "date": "2018.01.25", "title": "Президентът Румен Радев: Мой дълг като президент е да отчитам и анализирам това, което се случва в държавата и засяга всички български граждани"}
{"url": "http://www.focus-news.net/news/2018/01/25/2481523/pazardzhik-osigureni-sa-sredstvata-za-nagradniya-fond-na-mezhdunarodniya-turnir-po-tenis-na-masa-asarel-bulgaria-open-v-panagyurishte.html", "text": "Панагюрище ще бъде домакин на най-престижния международен турнир по тенис на маса у нас „Seamaster 2018 ITTF World Tour Asarel Bulgaria Open“, който ще се проведе от 15 до 19 август, съобщиха от администрацията на Асарел Медет АД. Наградният фонд ще бъде увеличен с 30 000 долара спрямо предходното издание и ще е в размер на 160 000 долара. Парите са осигурени  чрез спонсорски договор с китайската логистична компания „Seamaster“, от международната федерация по тенис на маса /ITTF/ като бонус за отличната организация на третото издание и от Пенсионно осигурителна компания „Съгласие“, която е традиционен спонсор на събитието. За втора поредна година Asarel Bulgaria Open е включен в официалния календар на Министерството на младежта и спорта като едно от най-значимите спортни събития на България и ще получи финансиране и през 2018 г. „Получаваме финансова подкрепа и от Община Панагюрище“, съобщи председателят на основния организатор СНЦ „Асарел България Оупън“ Иван Александров. „Асарел-Медет“ АД продължава да бъде генерален спонсор като осигурява отлични условия в построената по модела на публично-частното партньорство зала „Арена Асарел“, уточни той. Иван Александров призова за подкрепа компаниите от общината и региона, което ще гарантира още по-високо ниво на организация и провеждане на четвъртото издание на турнира.", "date": "2018.01.25", "title": "Пазарджик: Осигурени са средствата за наградния фонд на Международния турнир по тенис на маса Asarel Bulgaria Open в Панагюрище"}
{"url": "http://www.focus-news.net/news/2018/01/25/2481524/radio-svobodna-evropa-makedoniya-es-tryabva-da-integrira-zapadnite-balkani-spored-balgarskiyat-premier-boyko-borisov.html", "text": "Европейският съюз трябва да поправи несправедливостта, нанесена на Западните Балкани и да ги интегрира в Съюза, заяви в четвъртък българският премиер Бойко Борисов в изказването си на Световния икономически форум в Давос, предава македонската редакция на „Радио Свободна Европа“.\r\n„Страните от Западните Балкани правят всичко, което трябва и всичко, което е по силите им, за да отговорят на нашите очаквания, а ние, техните съседи, също трябва да направим всичко възможно, за да ускорим тяхната интеграция“, заяви Борисов.\r\nБългарският премиер добави, че сега, преди приемането на балканските страни в НАТО и ЕС, е най-подходящият момент за изграждане на нова транспортна, енергийна и еко инфраструктура в региона.\r\nБорисов представи приоритетите на България за ротационното председателство на Съвета на ЕС на Световния икономически форум в Давос.\r\nПревод и редакция:", "date": "2018.01.25", "title": "Радио Свободна Европа (Македония): ЕС трябва да интегрира Западните Балкани, според българският премиер Бойко Борисов"}
{"url": "http://www.focus-news.net/news/2018/01/25/2481525/veliko-tarnovo-muzikalno-dramatichen-teatar-konstantin-kisimov-vleze-v-selektsiyata-za-natsionalnite-nagradi-ikar-2018.html", "text": "Музикално-драматичен театър „Константин Кисимов” във Велико Търново за първи път участва в селекцията за Годишните национални награди „Икар”, които присъжда Съюзът на артистите в България. Това съобщиха от пресцентъра на културната институция. Четири са предложенията за номинации, които е направило ръководството на театъра. Отличията се присъждат в Международния ден на театъра 27 март.\r\nДве от предложенията на търновския театър са за спектакъла „Хъшове” по Иван Вазов, поставен на сцената на МДТ от режисьора Бойко Илиев. Актьорът Иван Митев, който блестящо се превъплъти в образа на Странджата, е предложен за „Икар” за главна мъжка роля. В категорията „Актьорски дебют” в конкурса участва младото попълнение към драматичната трупа на МДТ Стоян Борисов, който играе ролята на Бръчков.\r\nЗа статуетката „Икар 2018” за главна мъжка роля ще се бори и актьорът Милен Иванов. Той е предложен за превъплъщенията му като Сержант, Лейтенант, Гробар и Баща в постановката „Няма да платим” на Дарио Фо. Режисьор на спектакъла е Георги Михалков.\r\nЗвездата на драмата Иван Митев участва в селекцията за годишните награди и със своята изследователска дейност в областта на театралното изкуство във Велико Търново. Той е предложен за „Икар” за двете му книги „Театърът, наречен „Надежда” и „Хроники от едно театрално столетие 1870 – 1970”. В първия сборник актьорът е събрал 100 години от историята на театралното дело в старата столица. Луксозното издание включва архивни фотоси и документи, като много от тях се публикуват за първи път. Изследването обхваща периода от създаването на първата театрална трупа в града през 1870 г. в читалище “Надежда” до преместването му в съвременната сграда през 1971 г. Книгата е посветена на 120-годишнината от рождението на Константин Кисимов. За нея през 2017 г. Иван Митев получи наградата „Култура” на Община Велико Търново.\r\nВъв втората книга са включени над 1500 снимки, афиши и факсимилета от ценни документи, свързани с историята на театралното дело в града. В уникалния албум могат да се намерят любопитни и достоверни факти за създаването на първите театрални постановки в Търново, както и за личности, допринесли за утвърждаването на театралния жанр у нас. Изданието е плод на шестгодишните проучвания на актьора от МДТ и на режисьора гл.ас. д-р Георги Василев, който е и научен консултант на „Хроники от едно театрално столетие 1870 – 1970”.", "date": "2018.01.25", "title": "Велико Търново: Музикално-драматичен театър „Константин Кисимов” влезе в селекцията за националните награди „Икар 2018”"}
{"url": "http://www.focus-news.net/news/2018/01/25/2481526/benyamin-netanyahu-v-davos-erusalim-shte-ostane-stolitsa-na-izrael-pri-vsyako-mirno-sporazumenie.html", "text": "Министър-председателят на Израел Бенямин Нетаняху изнесе реч пред делегатите на Световния икономически форум в Давос в четвъртък и заяви: „При всякакво мирно споразумение, Ерусалим ще остане столица на Израел“, пише израелското издание The Jerusalem Post.\r\nНетаняху подчерта, че домът на израелското правителство е в Израел, а Ерусалим е столица на евреите от 3000 години. Доналд Тръмп е „направил голяма услуга за мирните усилия, тъй като мирът  може да се постигне само на основата на истината. Не може да се изгради мир върху фантазии“.\r\nПопитан, дали има нещо да каже относно историческата връзка между арабите и Ерусалим, израелският премиер отбеляза, че „позицията на Израел, е че Ерусалим трябва да остане под суверенитета на страната с пълна свобода за всеки да изповядва религията си“.\r\nТой добави, че ако това се промени, „Израел може да изпадне в религиозно насилие, което определя други части от Близкия Изток“.\r\n„Палестинците трябва да имат всички права да се самоуправляват, но не и силата да ни заплашват“, категоричен е Нетаняху. „При всяко политическо решение, евреите трябва да запазят контрола над сигурността в района, защото иначе ще се получи „Ислямска държава“... Имаме мозайка от провалили се държави в Близкия Изток и не искаме да имаме още една“.\r\nПревод и редакция:", "date": "2018.01.25", "title": "Бенямин Нетаняху в Давос: Ерусалим ще остане столица на Израел при всяко мирно споразумение"}
{"url": "http://www.focus-news.net/news/2018/01/25/2481527/bsp-vnese-iskane-za-referendum-za-istanbulskata-konventsiya-ot-gerb-shte-organizirat-obshtestven-debat-obzor.html", "text": "От ГЕРБ заявиха готовност да организират дебат за Истанбулската конвенция с участието на академичната общност, неправителствени организации и експерти. Председателят на ПГ на ГЕРБ Цветан Цветанов заяви, че обществото много сериозно е подведено за всичко, свързано с документа. „Нуждаем се от повече запознаване и информиране на обществеността за целите й“, изтъкна той. Цветан Цветанов прогнозира, че в рамките на Българското председателство Истанбулската конвенция трябва да бъде приета. „17-18 държави вече са я ратифицирали, до момента, в който я подложим на гласуване в парламента, държавите ще бъдат над 20“, обясни той. Председателят на групата на ГЕРБ определи като абсолютно несъстоятелно твърдението за натиск със СМС-и за приемане на Конвенцията. Той обясни, че депутатите имат свои информационни канали, по които се информират един друг, но това е нормална парламентарна практика.\r\nДепутатът от ГЕРБ Десислава Атанасова заяви, че пред БСП активисти Корнелия Нинова е декларирала, че партията ще застане зад Истанбулската конвенция. Тя обясни, че това става ясно от публикации в медиите и във „Фейсбук“ на активисти на левицата от София и Смолян. „Да внесеш подписи за провеждане на референдум лицемерно ли е или е признак на амнезия, или деменция? Колко зачиташ гласа на народа? Само преди година имаше референдум, уважаеми социалисти - помните ли?“, попита Десислава Атанасова.\r\nПредседателят на ПГ на „Обединени патриоти“ Волен Сидеров благодари на ГЕРБ, че са ги послушали да отложат спорната тема за Истанбулската конвенция. Той обясни, че приема това като стъпка в повишаването на коалиционната култура и правилно отношение. Според него решението на ГЕРБ е правилно, въпреки че явно има натиск отвън. „Много е важно как ще бъде формулиран въпросът при един референдум за Истанбулската конвенция. Ако не сме наясно с въпроса, който ще формулираме, няма логика да обсъждаме дали има, или няма нужда“, коментира Волен Сидеров. \r\nМеждувременно БСП внесе искането си за провеждане на референдум за Истанбулската конвенция със 74 подписа. Конкретният въпрос на левицата за допитването е:  „Подкрепяте ли Народното събрание да ратифицира конвенцията на Съвета на Европа за превенция и борба с насилието над жените и домашното насилие?\". Според председателя на ПГ на БСП Жельо Бойчев от изявлението на ГЕРБ е станало ясно, че въпросът за Конвенцията се отлага, но ще бъде гледан до края на Председателството.  „Този референдум става още по-наложителен“, заяви той. По думите му правителството и мнозинството са се провалили в това да проведат обществена дискусия по Конвенцията. Жельо Бойчев изтъкна, че парламентът е принуден да гласува документа, без да бъде предоставен пояснителният доклад. „ГЕРБ в рамките на една седмица три пъти промениха мнението си. От това, че я ратифицираха тайно, до твърдението, че няма да бързат. След това я внесоха и казаха: „Бързо ще я приемем“, до днешната реакция, която \"отново ще слушаме хората и ще провеждаме дебат“, коментира той.\r\nБиляна ИВАНОВА", "date": "2018.01.25", "title": "БСП внесе искане за референдум за Истанбулската конвенция, от ГЕРБ ще организират обществен дебат (ОБЗОР)"}
{"url": "http://www.focus-news.net/news/2018/01/25/2481528/sofiya-protestirashti-sa-blokirali-krastovishteto-na-orlov-most.html", "text": "Протестиращи срещу промяната в плана за управление на НП „Пирин“ са блокирали кръстовището на Орлов мост, съобщиха от пресцентъра на Столична община. Градският транспорт се отклонява предварително.", "date": "2018.01.25", "title": "София: Протестиращи са блокирали кръстовището на Орлов мост"}
{"url": "http://www.focus-news.net/news/2018/01/25/2481529/bloomberg-silvio-berluskoni-smyata-antonio-tayani-za-krasiv-izbor-za-italianski-ministar-predsedatel.html", "text": "Бившият премиер на Италия Силвио Берлускони заяви, че смята настоящия председател на Европейския парламент Антонио Таяни за „красив избор“ за лидер на страната, след предстоящите на 4 март парламентарни избори, предава Bloomberg.\r\n„Ако е възможно да поставим Антонио Таяни като премиер, това ще е красив избор. Той беше, заедно с мен, сред петте основатели на „Форца Италия“ преди 23 години. Той е човек, който винаги се е доказвал като абсолютно и тотално лоялен на нашите принципи и идеи, както и към Силвио Берлускони лично“, заяви италианският политик в четвъртък, в интервю пред местно радио.\r\nБерлускони, който по-рано тази седмица беше в Брюксел за срещи с председателят на Европейската комисия Жан-Клод Юнкер и лидерите на Европейската народна партия (ЕНП), заяви също, че 64-годишният Таяни е „с много добро име на европейско ниво“.\r\nТой добави, че е обсъждал възможността Таяни да заеме премиерския пост с другите лидери на дясноцентристката коалиция (Северната лига и Италиански братя) и че коалицията има „още две имена предвид“ за ролята, но отказа да ги обяви.\r\nБерлускони, който има забрана да заема постове в администрацията, след като получи присъда за данъчна измама, заяви, че „няма политически амбиции“ и че ще е доволен „да успее да спечели изборите“ и да избере, заедно със съюзниците си, „подходящия кандидат за премиерството и другите членове на правителството“.\r\nПревод и редакция:", "date": "2018.01.25", "title": "Bloomberg: Силвио Берлускони смята Антонио Таяни за „красив избор“ за италиански министър-председател"}
{"url": "http://www.focus-news.net/news/2018/01/25/2481530/chudotvornata-ikona-na-bozhiyata-mayka-odigitriya-baytalska-pristiga-za-poklonenie-vav-varna.html", "text": "На 27 януари  (събота) от 12:00 часа в Катедрален храм \"Успение Богородично\" - Варна ще бъде тържествено посрещната чудотворната икона \"Одигитрия Байталска\", която пристига от Украйна. Това съобщиха от Варненска и Великопреславска митрополия.\r\nЧудотворната икона \"Одигитрия Байталска\" се съхранява в манастира „Рождество на Пресвета Богородица“ в село Байтали, Одеска област, откъдето е и името ѝ „Пътеводителка Байталска“. Години наред е била изгубена и е открита през 2005 г. Според преданието преди 200 години манастирът е бил опожарен и монасите са я скрили, за да я запазят.\r\nИзвестни са немалко чудеса, които са се случили след молитви към \"Одигитрия Байталска\". Много са били бездетните семейства, които след молитва пред иконата се сдобиват с деца. Много болни деца получават изцеление от различни заболявания след молитвите на техните родители. Даровете, които са окачени пред иконата, показват една съвсем малка част от чудесата, които са се случили.\r\nНа 28 януари (неделя) от  9:00 часа ще бъде отслужена света Божествена Литургия от Негово Високопреосвещенство Варненският и Великопреславски митрополит Йоан в Катедрален храм \"Успение Богородично\" - Варна.", "date": "2018.01.25", "title": "Чудотворната икона на Божията Майка \"Одигитрия Байталска\" пристига за поклонение във Варна"}
{"url": "http://www.focus-news.net/news/2018/01/25/2481531/postoyanniyat-predstavitel-na-rusiya-pred-oon-uspyahme-da-sahranim-siriya-kato-darzhava-blagodarenie-na-ruskite-vks.html", "text": "Русия е успяла да запази Сирия като суверенна държава, както и да пристъпи решително към мирно разрешение на конфликта под егидата на ООН. Това заяви в четвъртък постоянният представител на Русия пред ООН Василий Небензя, по време на заседание на Съвета за сигурност на световната организация, предава ТАСС.\r\n„В Сирия, правителствените сили, благодарение на решаващата роля на Въздушно-космическите сили на Русия, са изчистили територията на страната от бойци на терористичната групировка „Ислямска държава“. Успяхме да съхраним Сирия като суверенна държава и да създадем условия за завръщане на бежанците и вътрешно разместените лица, както и да пристъпим решително към политическо разрешаване на кризата под егидата на ООН“, заяви Небензя.\r\nСпоред неговите думи, провеждането на Конгреса за сирийски национален диалог в Сочи на 29-30 януари ще подпомогне разрешаването на конфликта. Руският дипломат съобщи, че Москва разчита, че форумът „ще даде нов импулс на Женевския процес“. Той се изказа за това, след провеждането на срещата в Сочи, в рамките на женевския формат, да бъдат „изработени договорки за конституционна реформа и избори под егидата на ООН“.\r\nПревод и редакция:", "date": "2018.01.25", "title": "Постоянният представител на Русия пред ООН: Успяхме да съхраним Сирия като държава благодарение на руските ВКС"}
{"url": "http://www.focus-news.net/news/2018/01/25/2481532/petya-pamporova-rd-sotsialno-podpomagane-smolyan-750-bezplatni-vinetki-za-2018-g-sa-predostaveni-na-litsa-s-uvrezhdaniya-ot-oblastta.html", "text": "Досега в дирекциите “Социално подпомагане“ на територията на област Смолян са постъпили 2 000 заявления за получаване на винетни стикери на лица с увреждания за 2018 г., а предоставените са 750. Това  каза за Радио „Фокус“ – Смолян Петя Пампорова – директор на Регионална дирекция „Социално подпомагане“ – Смолян. По думите ѝ целогодишно лицата с трайни увреждания с определени 50 и над 50% намалена работоспособност и семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст имат право да подадат заявление-декларация за предоставяне на безплатен едногодишен винетен стикер за един собствен или съпружеска имуществена общност лек автомобил.\r\nПампорова отбеляза, че с направените изменения в чл. 10а от Закона за пътищата, в сила от 01.01.2018 г. годишната винетка е с валидност за срок от една година, като лицето само посочва в заявлението началната дата на валидност. При предоставяне на стикера, социалните работници валидизират с перфоратор началната дата. Лицата, които са получили винетки за 2017 г. е необходимо да знаят, че валидността на стикерите е до 31.01.2018 г. От подадените заявления 7 не отговарят на условията на Наредбата и на чл. 10в от Закона за пътищата: липсва действащо ЕР на ТЕЛК, автомобилът не е съпружеска имуществена общност, не всички собственици на автомобила са лица с трайни увреждания, поясни Пампорова.\r\nТя припомни, че предоставените безплатни винетни стикери за миналата година са 2 970 бр. „За да бъдат получени безплатните винетки е необходимо към заявлението-декларация да се приложат регламентираните в Наредбата документи, ако същите не са налични в дирекцията, като: копие от експертно решение на ТЕЛК/НЕЛК; копие от свидетелство за регистрация на лекия автомобил; копие от застрахователната полица за сключена застраховка „Гражданска отговорност“ с едногодишен срок на действие; лична карта или личен паспорт на лицето с увреждане (за справка). Заявлението може да бъде подадено и от упълномощено лице въз основа на пълномощно с нотариално заверен подпис по постоянен адрес на лицето с увреждане. При констатиране на пропуски в изискуемите документи дирекция „Социално подпомагане“ дава на заявителя 7-дневен срок за отстраняването им. Стикерите се предоставят веднага след приемане и обработване на документите, ако същите отговарят на изискванията“, каза още Пампорова.\r\nНели ГЕРГЬОВСКА", "date": "2018.01.25", "title": "Петя Пампорова, РД „Социално подпомагане“  – Смолян: 750 безплатни винетки за 2018 г. са предоставени на лица с увреждания от областта"}
{"url": "http://www.focus-news.net/news/2018/01/25/2481548/rumen-petkov-abv-drugoto-ime-na-nastoyashteto-pravitelstvo-e-kontrabanda.html", "text": "Другото име на настоящето правителство е „контрабанда“. Това каза в интервю за Радио „Фокус“ Румен Петков, член на Изпълнителното бюро на АБВ, за неуспешния вот на недоверие срещу управляващите. Според него напълно очаквано вотът е претърпял крах на днешното гласуване. Петков разясни, че вотът е бил полезен от тази гледа точка, че е показал кой и с каква мотивация стои зад ГЕРБ. Според него подкрепата на ПГ на „Воля“ за кабинета на Борисов е дала отговор на няколко въпроса - защо и как е направена системата за контрол в митниците, защо имаме три вида складове в България и защо службите не разследват изнесените данни за търговията с лекарства. „Аз мисля, че БСП беше неподготвена. Не го казвам, за да ги укорявам, това си е техен проблем, но първо - да свикаш конгрес и да решиш да искаш вот на недоверие е много лоша организационна и политическа култура. Второ, да отидеш в такава степен неподготвен означава, че или някой те е натиснал в последния момент – тоест да подлежиш на чуждо влияние, или просто си неподготвен и не можеш да ръководиш процеси и да формираш политики“, каза Румен Петков. Той допълни, че вотът е можел да бъде политически спечелен от опозицията, ако БСП е имала реални аргументи. „С оглед вътрешнопартийното напрежение вотът е бил наложителен, но партията трябва да си направи изводите от претърпения неуспех“, препоръча Петков.", "date": "2018.01.25", "title": "Румен Петков, АБВ: Другото име на настоящето правителство е „контрабанда“"}
{"url": "http://www.focus-news.net/news/2018/01/25/2481549/pazardzhik-tsar-na-vinoto-shte-bade-koronyasan-v-peshtera-na-trifon-zarezan.html", "text": "Читалище „Развитие“ в Пещера организира празничното зарязване на лозята в родопския град в деня на Трифон Зарезан, както и коронясването на Цар на виното и награждаването на най-пивките домашно произведени вина, съобщи за Радио „Фокус“ – Пазарджик Мария Златкова, секретар на културната институция. Празникът ще се проведе на естествения автентичен декор на крепостта „Перистера“  в Пещера. „За да бъде коронясан Цар на виното, имаше изискване местни винопроизводители да предоставят проби от своите домашно приготвени вина. Получените 16 проби ще бъдат предоставени на технолози по винопроизводството, които ще дадат своето компетентно мнение“, уточни Златкова. Тя каза също, че за празника са предоставени бъчви с местно вино, от които ще се вдигнат и празничните наздравици. Ще бъде проведена и импровизирана дискусия за достойнствата на пещерското вино и начините за неговото приготвяне. Читалището в града е подготвило тематична празнична проява под формата на различни викторини. За доброто настроение на присъстващите ще пее и народният певец Николай Учкунов.\r\nАлбена ЖИЛЕКОВА", "date": "2018.01.25", "title": "Пазарджик: Цар на виното ще бъде коронясан в Пещера на Трифон Зарезан"}
{"url": "http://www.focus-news.net/news/2018/01/25/2481550/kanal-5-makedoniya-boyko-borisov-okurazhi-zoran-zaev-v-davos.html", "text": "На срещата в Давос, българският премиер Бойко Борисов е похвалил волята, с която македонското правителство работи за евроатлантическа интеграция и е окуражил премиера на страната Зоран Заев да продължи преговорите с Гърция за окончателно разрешаване на спора за името на Македония, предава скопският телевизионен „Канал 5“.\r\nПо-рано, на срещата между Борисов и бившия държавен секретар на САЩ Джон Кери, е станало дума за ситуацията на Балканите и желанието на България да се посвети, по време на председателството си на Съвета на ЕС, на фокусирането на вниманието на международната общност над евроатлантическата интеграция на страните от Западните Балкани.\r\nПред репортерите Борисов е заявил, че Западните Балкани са тема с изключително голямо значение и че интересът на държавите е много голям.\r\nТой изтъкна, че регионът има редкия шанс да формира модел, от който да се учат другите държави.\r\nПревод и редакция:", "date": "2018.01.25", "title": "„Канал 5“ (Македония): Бойко Борисов окуражи Зоран Заев в Давос"}
{"url": "http://www.focus-news.net/news/2018/01/25/2481551/georgi-dimov-edinstveniyat-probiv-na-turtsiya-kam-evropa-e-mitnicheskiyat-sayuz-ot-1996-godina.html", "text": "Единственият пробив на Турция към Европа е Митническият съюз от 1996 година. Това каза в интервю за Радио „Фокус“ Георги Димов, бивш генерален консул в Одрин, по повод планираната среща на високо ниво между ЕС и Турция. Според него благодарение на Митническия съюз търговията между Турция и Европа се е увеличила четири пъти, което доказва, че и към днешна дата съседната на България страна е зависима от Общността. Димов припомни, че Турция подава молба за членство в тогавашната Европейска икономическа общност още през 1963 година. По думите му държавният глава на Турция Реджеп Ердоган предпочита да управлява в условията на извънредно положение. „Което даже за него повече му връзва ръцете от евентуалната президентска република, която трябва да влезе в сила на 3 ноември 2019 г. И другото, което трябва да се каже, е, че все повече се очертава съюзът между националисти и ислямисти. Всъщност това е ислямисткият национализъм или национал-ислямизъм. И ние не трябва да си затваряме очите пред това нещо, защото трябва да знаем какво имаме срещу нас“, коментира Георги Димов. Той допълни, че на евентуална среща на високо ниво между ЕС и Турция, предложението на Брюксел ще бъде насочено към определена форма на по-специални отношения. „Дали те ще бъдат определени като „привилегировано сътрудничество“, партньорство или ще бъдат определени по опита на Брекзит, е друг въпрос“, подчерта Димов.", "date": "2018.01.25", "title": "Георги Димов: Единственият пробив на Турция към Европа е Митническият съюз от 1996 година"}
{"url": "http://www.focus-news.net/news/2018/01/25/2481552/kuwait-news-agency-kuna-v-sofiya-stranite-chlenki-na-es-reshiha-da-uskoryat-protsedurite-za-vrashtane-na-nelegalni-migranti.html", "text": "Министрите на вътрешните работи от страните-членки на ЕС обсъдиха реформи в общата Европейска система за даване на убежище и засилване на граничния контрол, по време на тяхната неформална среща в София, България, в четвъртък, предава KUNA.\r\n„Нашата цел е европейските граждани да разберат, че българското председателство работи по важните теми и в правилната посока, особено относно по-добрия мениджмънт на миграцията, реформите на общата Европейска система за даване на убежище и граничната сигурност“, заяви министърът на вътрешните работи на България Валентин Радев, на пресконференция след срещата. \r\nОт агенцията уточняват, че България в момента е ротационен председател на Съвета на Европейския съюз.\r\nПревод и редакция:", "date": "2018.01.25", "title": "Kuwait News Agency (KUNA): В София, страните-членки на ЕС решиха да ускорят процедурите за връщане на нелегални мигранти"}
{"url": "http://www.focus-news.net/news/2018/01/25/2481553/gripnata-epidemiya-obhvana-sofiyska-oblast-oblast-yambol-i-obshtina-gabrovo-obzor.html", "text": "Грипната епидемия обхвана Софийска област, Ямбол и община Габрово, а поради висока заболеваемост в 404 училища в страната не се провеждаха учебни занятия. Регионалната здравна инспекция в Софийска област обяви грипна епидемия за пет календарни дни до 29 януари 2018 г. Инспекцията в Ямбол стигна то такова решение за територията на областта. Периодът на епидемията в Ямболско започва от 26 януари и ще продължи до 31 януари, включително. От 26-ти грипна епидемия е обявена и на територията на община Габрово, като учебните занятия се преустановяват до 29 януари 2018 г.  \r\nГрипната епидемия не подмина и област Бургас. Тя влезе в сила от 24 януари 2018 г., това стана ясно след проведено заседание на Регионалния щаб за борба с грипа и ОРЗ, в който участват областният управител Вълчо Чолаков, директорът на РЗИ - Бургас д-р Георги Паздеров и началникът на РУО - Бургас Виолета Илиева.  По този повод на Регионално управление на образованието в Бургас бе препоръчано да бъдат преустановени учебните занятия до 29 януари 2018 г., включително. Преди това грипна епидемия бе обявена в областите Видин, Стара Загора, община Бобов дол, Благоевград. Пазарджик грипната епидемия бе в сила от 19 до 23 януари. РЗИ – Перник обяви грипна епидемия на територията на областта, която също вече приключи. \r\nДо второ нареждане в общините, с обявена грипна епидемия, се преустановяват детските и женските консултации, свижданията в лечебните заведения за болнична помощ и провеждането на профилактични имунизации. От Министерството на здравеопазването информират, че картината е динамична, а Регионалните здравни инспекции следят епидемичните показатели и предприемат незабавни мерки. \r\nДеница КИТАНОВА", "date": "2018.01.25", "title": "Грипната епидемия обхвана Софийска област,  област Ямбол и община Габрово (ОБЗОР)"}
{"url": "http://www.focus-news.net/news/2018/01/25/2481554/prianru-balgariya-e-spechelila-poveche-ot-4-miliarda-za-11-mesetsa-na-2017-godina.html", "text": "Както съобщи министърът на туризма на България Николина Ангелкова, от началото на 2017 година до края на есента в страната са пристигнали повече от 8,4 милиона туристи от други страни. Това е с един милион повече от населението на България. До този момент, в това отношение, най-резултатна е била 2016 година, но през 2017-а показателите са се подобрили със 7%, предава руският туристически портал prian.ru.\r\nПриходите от международния туризъм за този период са в размер на $4,1 млн. Тази сума е с 9,1% по-голяма от съответната за 2016-а година.\r\nСпоред прогнозите на министъра, сумарното количество чуждестранни гости, посетили страната през 2017-а година, ще достигне до 8,7 млн души.\r\nВсе повече от пристигащите са от страни от Европейския съюз: за първите 11 месеца на миналата година те са били 62% (5,2 млн.) от всички туристи, което е с 8% повече от аналогичния период на 2016-а г.\r\nНай-много туристи са пристигнали в България от Гърция и Румъния (по 1 млн. души). Съществено се е увеличило количеството на туристите от Испания (37%), Швеция и Белгия (с 35%), Великобритания (с 24%) и Холандия (с 23%).\r\nПревод и редакция:", "date": "2018.01.25", "title": "Prian.ru: България е спечелила повече от $4 милиарда за 11 месеца на 2017 година"}
{"url": "http://www.focus-news.net/news/2018/01/25/2481555/ivanka-deleva-rim-burgas-evropeyskoto-vliyanie-v-razvitieto-na-grada-v-nachaloto-na-20-vek-se-useshta-mnogo-silno.html", "text": "Европейското влияние в развитието на Бургас в началото на 20 век се усеща много силно, тъй като Освобождението през 1878 година заварва Бургас като съвсем мъничко градче, което има ориенталски облик. Това каза за Радио „Фокус“-Бургас Иванка Делева, главен уредник на Историческата експозиция към РИМ-Бургас. По думите й градът няма градоустройствен план, никакъв ред и подредба в улиците и сградите, които се строят. Самите хора са дошли само за търговия или за някакви свои дела, обикновено за забогатяване, свързани с пристанището. „Така че, когато Освобождението идва, в зората на 20 век Бургас сякаш се отърсва от своето минало и тръгва окрилен към новия век. Това се усеща най-много в архитектурата. Строят се изключително хубавите сгради в центъра на Бургас, които са около жп гарата и пристанището и които все още са запазени“, каза още уредникът. Тя добави, че един от проектантите е италианецът Рикардо Тоскани, който е проектирал едни от най-красивите сгради в Бургас, включително и тази на Историческия музей. Делева добави, че в днешно време много от сградите са реставрирани и има и такива, които се разрушават. „Но причините за това са много и са обективни“, каза още тя. По думите й хората започват да се стремят да се обличат по модата. Освен това идват различни европейски специалисти, които дават своя принос за това Бургас да стане модерен, съвременен град, който го оприличават с Марсилия във Франция. Сред интересните личности, дошли в морския град е д-р Нидер, който е първият нещатен лекар в Бургас, лекувал в продължение на 26 години, често без пари. Друга интересна личност е Жозеф Бонал, консул и търговец, женен за бургазлийка, един от инициаторите за построяване на католическата църква в града. По думите на Делева хората от морския град са по-различни от тези от вътрешността на страната. „Те са с по-свободолюбив дух. Стремят се първи да усвоят всичко ново, което излиза като модна тенденция в Европа“, каза още уредникът на Историческата експозиция.\r\nМария РУСЕВА", "date": "2018.01.25", "title": "Иванка Делева, РИМ-Бургас: Европейското влияние в развитието на града в началото на 20 век се усеща много силно"}
{"url": "http://www.focus-news.net/news/2018/01/25/2481556/balgariya-komentari-v-svetovnite-medii-agentsiya-fokus.html", "text": "„Посветете се на домашните си задачи, спешните приоритети за реформи и затворете спора за името с Гърция и още тази година ще може да започнете преговори за членство в Европейския съюз“, заяви посланикът на Република България в Македония Иван Великов Петков, представяйки програмата и приоритетите на българското Председателство на Съвета на Европейския съюз. Освен че подкрепи евроатлантическия път на Македония, той изрази задоволство и от споразумението за добросъседски отношения между двете страни, предава скопското електронно издание „НОВА ТВ“.\r\nЗа Петков, срещата между Заев и Ципрас в Давос е била забележителна и той  не пропусна да повтори, че България подкрепя интензивните усилия и на двете правителства да намерят взаимно приемливо решение на проблема. Той призова също така Западните Балкани да получат ясна европейска перспектива и амбицията на българското председателство е да има ясен план за действие, без да се създават нереалистични очаквания, а конкретни стъпки.\r\nЕдин ден по-рано, българският посланик представи програмата и приоритетите на българското председателство и на сесия на македонския парламент.\r\nПетков очерта и другите приоритети на България, като младежта, стабилността, мира и солидарността в Европа, както и развитието на цифровата икономика.\r\nСпорът за името и европейската перспектива на Западните Балкани са част от високите приоритети на председателството на България в ЕС, подчерта и българският посланик в Гърция Веселин Иванов, който представи приоритетите на българското председателство на ЕС в офиса на делегацията на Европейския парламент в Атина. Той посочи, че подписаното споразумение между Македония и България може да бъде пример за решаване на проблема.\r\n*** Европейският съюз трябва да поправи несправедливостта, нанесена на Западните Балкани и да ги интегрира в Съюза, заяви в четвъртък българският премиер Бойко Борисов в изказването си на Световния икономически форум в Давос, предава македонската редакция на „Радио Свободна Европа“.\r\n„Страните от Западните Балкани правят всичко, което трябва и всичко, което е по силите им, за да отговорят на нашите очаквания, а ние, техните съседи, също трябва да направим всичко възможно, за да ускорим тяхната интеграция“, заяви Борисов.\r\nБългарският премиер добави, че сега, преди приемането на балканските страни в НАТО и ЕС, е най-подходящият момент за изграждане на нова транспортна, енергийна и еко инфраструктура в региона.\r\nБорисов представи приоритетите на България за ротационното председателство на Съвета на ЕС на Световния икономически форум в Давос.\r\n*** На срещата в Давос, българският премиер Бойко Борисов е похвалил волята, с която македонското правителство работи за евроатлантическа интеграция и е окуражил премиера на страната Зоран Заев да продължи преговорите с Гърция за окончателно разрешаване на спора за името на Македония, предава скопският телевизионен „Канал 5“.\r\nПо-рано, на срещата между Борисов и бившия държавен секретар на САЩ Джон Кери, е станало дума за ситуацията на Балканите и желанието на България да се посвети, по време на председателството си на Съвета на ЕС, на фокусирането на вниманието на международната общност над евроатлантическата интеграция на страните от Западните Балкани.\r\nПред репортерите Борисов е заявил, че Западните Балкани са тема с изключително голямо значение и че интересът на държавите е много голям.\r\nТой изтъкна, че регионът има редкия шанс да формира модел, от който да се учат другите държави.\r\n*** Министрите на вътрешните работи от страните-членки на ЕС обсъдиха реформи в общата Европейска система за даване на убежище и засилване на граничния контрол, по време на тяхната неформална среща в София, България, в четвъртък, предава KUNA.\r\n„Нашата цел е европейските граждани да разберат, че българското председателство работи по важните теми и в правилната посока, особено относно по-добрия мениджмънт на миграцията, реформите на общата Европейска система за даване на убежище и граничната сигурност“, заяви министърът на вътрешните работи на България Валентин Радев, на пресконференция след срещата. \r\nОт агенцията уточняват, че България в момента е ротационен председател на Съвета на Европейския съюз.\r\n*** Както съобщи министърът на туризма на България Николина Ангелкова, от началото на 2017 година до края на есента в страната са пристигнали повече от 8,4 милиона туристи от други страни. Това е с един милион повече от населението на България. До този момент, в това отношение, най-резултатна е била 2016 година, но през 2017-а показателите са се подобрили със 7%, предава руският туристически портал prian.ru.\r\nПриходите от международния туризъм за този период са в размер на $4,1 млн. Тази сума е с 9,1% по-голяма от съответната за 2016-а година.\r\nСпоред прогнозите на министъра, сумарното количество чуждестранни гости, посетили страната през 2017-а година, ще достигне до 8,7 млн души.\r\nВсе повече от пристигащите са от страни от Европейския съюз: за първите 11 месеца на миналата година те са били 62% (5,2 млн.) от всички туристи, което е с 8% повече от аналогичния период на 2016-а г.\r\nНай-много туристи са пристигнали в България от Гърция и Румъния (по 1 млн. души). Съществено се е увеличило количеството на туристите от Испания (37%), Швеция и Белгия (с 35%), Великобритания (с 24%) и Холандия (с 23%).", "date": "2018.01.25", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/25/2481557/stara-zagora-biblioteka-iskra-v-kazanlak-shte-raboti-po-proekt-za-izneseni-malki-biblioteki-v-prostranstvoto-na-park-rozarium.html", "text": "Библиотека „Искра“ в Казанлък през 2018 година все повече се стреми да разчупи своята дейност, позовавайки се на опита, натрупан от работа по първия си международен проект „Повишаване на обучителния капацитет на мениджъри библиотекари от общинските библиотеки“, както и да се вслуша в желанията и препоръките на потребителите си, каза за Радио „Фокус“ директорът на Библиотеката Анна Кожухарова. Тя поясни, че един от акцентите през 2018 година е ремонт на сградата на библиотеката, която не е ремонтирана от десетилетия. Проектът е включен в инвестиционната програма на Община Казанлък за настоящата година. „Когато такава косвена заявка е подадена от местната власт, много ясно, че и ние като екип ще се стремим да бъдем адекватни на грижата, която се полага за нас, и всъщност, за гражданите“, каза Кожухарова. \r\nПрез 2018 година библиотечният екип ще съсредоточи усилията си към все по-разширен достъп на потребителите до степента на комплектуване на библиотечните фондове – от няколко месеца библиотеката комплектува фондовете си основно по заявки на гражданите.\r\nЩе продължи и стартиралият в края на 2017 година цикъл лектории в отдел „Изкуство“, които се посрещат радушно и показват, че времето на народните университети съвсем не е отминало, то може да бъде модернизирано и изключително полезно за развитието на различните интереси и таланти.\r\nТенденцията за осмисляне на свободното време и превръщането на библиотеката като трето по важност място за местната общност, след дома и работното място, включва и желанието на библиотечния екип в библиотеката да се случват нови съвременни форми като обучението по италиански език, чието начало бе поставено на финала на 2017 година с рубриката „Езиково кафене“, и разработка на програма за включването и на други езици. „Желанието ни е да предоставяме на гражданите по-разтоварващи и в същото време смислени услуги, като разрастване на контактите с младите семейства и работа в територията „Библиотека на бебетата“.\r\nВ чисто професионален план библиотечният екип си е поставил амбициозната задача да продължи дигитализацията на библиотечни документи, както и да бъдат създадени повече ресурси, без значение дали те ще бъдат осъществени с проектни решения и предложения или от собствения бюджет на библиотеката. \r\nПрез 2018 година ще продължи работата и по изнесените форми за популяризиране на четенето в детските градини и в училищата. Разработен е проект за изнесени малки библиотеки в пространството на парк „Розариум“. Желанието на ръководството е все повече училища да провеждат тематични учебни занятия в библиотеката, като ще бъде търсена и помощта на Общината. В работата на библиотека „Искра“ има и замислени съвместни дейности с останалите културни институти в Казанлък, сред които и Исторически музей „Искра“, с който библиотеката има допирни точки в областта на краезнанието и популяризирането на местната история сред подрастващите.\r\nСлавяна ГАЙДАРОВА", "date": "2018.01.25", "title": "Стара Загора: Библиотека „Искра“ в Казанлък ще работи по проект за изнесени малки библиотеки в пространството на парк „Розариум“"}
{"url": "http://www.focus-news.net/news/2018/01/25/2481558/makfaks-makedoniya-hristiyan-mitskovski-se-sreshtna-s-ruskiya-poslanik-v-skopie.html", "text": "Лидерът на македонската партия ВМРО-ДПМНЕ Християн Мицковски се срещна с руския посланик в Скопие Олег Щербак, предава македонската агенция “Макфакс“, като се позовава на официална информация от партията. Двамата са разговаряли за актуалната политическа и икономическа обстановка в света, както и за двустранните отношения между Скопие и Москва. \r\nСъгласно разпространените от политическата формация данни, „Мицковски е информирал своя събеседник относно реваншизма, който управляващите извършват срещу опозицията“. : Цанко Цолов", "date": "2018.01.25", "title": "„Макфакс“ (Македония): Християн Мицковски се срещна с руския посланик в Скопие"}
{"url": "http://www.focus-news.net/news/2018/01/25/2481559/reuters-kyurdskite-vlasti-v-afrin-prizovaha-damask-da-se-namesi-i-spre-turskoto-nastaplenie.html", "text": "Кюрдските власти в Африн призоваха правителството в Дамаск да се намеси и спре турското настъпление в провинцията, предава Reuters. Съгласно публикувано на официалната интернет страница на афринските власти съобщение, кюрдите призовават „сирийската държава да изпълни своите задължения към Африн и защити своята граница с Турция от атаките на турския окупатор“. Освен това кюрдите поискаха от правителството в Дамаск да „изпрати своите въоръжени сили да подсигурят границите на провинция Африн“. \r\nАгенцията припомня, че кюрдските управници на областта доскоро търсеха начин за придобиване на автономия от Дамаск. Агенция \"Фокус\" припомня: \r\nПрез 2012 г. правителствените сили на Сирия се оттеглиха от провинция Африн, което позволи на кюрдските \"Отряди за народна самоотбрана\" да установят ефективен контрол върху областта и едноименния град. : Цанко Цолов", "date": "2018.01.25", "title": "Reuters: Кюрдските власти в Африн призоваха Дамаск да се намеси и спре турското настъпление"}
{"url": "http://www.focus-news.net/news/2018/01/25/2481560/unian-ukrayna-helikopter-se-razbi-v-ukrainskiya-grad-kremenchug.html", "text": "Хеликоптер Ми-8 се разби в украинския град Кременчуг в Полтавска област, съобщава Униан. Според съобщение на местните власти, машината е принадлежала на частна компания и извършвала тренировъчен полет, а на борда са се намирали трима или четирима души, като най-вероятно всички те са загинали. \r\nИзясняват се причините около инцидента. : Цанко Цолов", "date": "2018.01.25", "title": "\"Униан\" (Украйна): Хеликоптер се разби в украинския град Кременчуг"}
{"url": "http://www.focus-news.net/news/2018/01/25/2481561/daily-sabah-otryadite-za-narodna-samootbrana-poiskaha-pomosht-ot-rezhima-na-bashar-asad.html", "text": "„Отрядите за народна самоотбрана“ поискаха от режима на Башар Асад в Сирия да предприеме действия срещу турската операция „Маслинова клонка“ в Африн, коментира турският вестник Daily Sabah. Групировката призова Дамаск да се намеси на фона на успехите на турските военни и подкрепящата ги „Свободната сирийска армия“, отбелязва още изданието.\r\nВестникът припомня, че „Отрядите за народна самоотбрана“ поеха контрол над областта Африн и едноименният ѝ център през 2012 г., след изтеглянето на сирийската армия, предизвикано от настъплението на „Ислямска държава“. Изданието цитира съобщението, според което „ние призоваваме сирийската държава да изпълни своите задължения и защити своята граница с Турция от атаките“. Кюрдската групировка, смятана от Анкара за терористична организация, заявява в разпространеното съобщение още, че „ние изпълнявахме своите задължения да охраняваме района в последните шест години срещу екстремистите от „Ислямска държава“. Освен това кюрдите, които управляват де факто автономният \"афрински кантон\" заявят, че провинцията е неделима част от Сирия, завършва статията си изданието. : Цанко Цолов", "date": "2018.01.25", "title": "Daily Sabah: „Отрядите за народна самоотбрана“ поискаха помощ от режима на Башар Асад"}
{"url": "http://www.focus-news.net/news/2018/01/25/2481562/sandanski-vremenno-e-e-ogranicheno-dvizhenieto-po-pat-i-1-sandanski-petrich-v-rayona-na-damyanitsa-izpolzva-se-obhoden-marshrut.html", "text": "Временно е ограничено движението по път  I-1 Сандански – Петрич в района на Дамяница, поради ПТП, съобщават от пресцентъра на Агенция Пътна инфраструктура Обходен маршрут:  Сандански–Струма–Лебница–Рибник– АМ \"Струма\".", "date": "2018.01.25", "title": "Сандански: Временно е е ограничено движението по път  I-1 Сандански – Петрич в района на Дамяница, използва се обходен маршрут"}
{"url": "http://www.focus-news.net/news/2018/01/25/2481563/tass-pravitelstvoto-i-opozitsiyata-vav-venetsuela-shte-vazobnovyat-pregovorite-pomezhdu-si-na-28-yanuari.html", "text": "Представители на правителството и опозицията във Венецуела ще възобновят преговорите помежду си на 28 януари, предава ТАСС. Разговорите ще бъдат продължени на територията на Доминиканската република.\r\nОт президентството на републиката са съобщили, че „двете страни потвърдиха своето участие в следващия кръг преговори, насрочен за 28 и 29 януари“.\r\nРазговорите трябваше да бъдат подновени в четвъртък, 25 януари, но делегацията на опозицията обяви бойкот в знак на протест срещу венецуелския външен министър, когото обвиниха в клевета.: Цанко Цолов", "date": "2018.01.25", "title": "ТАСС: Правителството и опозицията във Венецуела ще възобновят преговорите помежду си на 28 януари"}
{"url": "http://www.focus-news.net/news/2018/01/25/2481564/afp-vlastite-potvardiha-smartta-na-chetirima-dushi-sled-katastrofata-s-helikopter-v-ukrayna.html", "text": "Властите в Украйна потвърдиха смъртта на четирима души, загинали след като хеликоптер се разби край украинския град Кременчуг, съобщава AFP. \r\n„В резултат на инцидента, четиримата членове на екипажа са загинали“, заявиха от държавната служба за гражданска защита на официалната си страница в социалната мрежа „Фейсбук“. \r\nСпоред агенцията, хеликоптерът се е разбил в покрайнините на града в 19:35 часа местно време (21:35 българско). Все още се изясняват обстоятелствата около инцидента. : Цанко Цолов", "date": "2018.01.25", "title": "AFP: Властите потвърдиха смъртта на четирима души след катастрофата с хеликоптер в Украйна"}
