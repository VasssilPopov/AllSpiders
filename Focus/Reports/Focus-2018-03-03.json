{"url": "http://www.focus-news.net/news/2018/03/03/2495703/haaretz-prestolonaslednikat-na-sauditska-arabiya-shte-poseti-v-nedelya-egipet-kato-parva-svoya-ofitsialna-vizita.html", "text": "Престолонаследникът на Саудитска Арабия Мохамад бин Салман ще проведе тридневно посещение в Египет, което е първата му визита откакто бе определен за първи наследник на короната миналата година, пише израелското издание Haaretz. Това обявиха от президентството в Кайро. В рамките на посещението си, Мохамад ще се срещне с държавния глава Абдел Фатах ас Сиси, след което на седми март заминава за Лондон, което ще бъде последвано от визита на 19 март в САЩ, които играят ролята на най-близкия съюзник на Рияд, отбелязва израелският вестник, като припомня, че Египет и Саудитска Арабия подсилиха двустранното си сътрудничество от 2013 г. насам, когато Сиси пое властта. Властите в Египет обаче отказаха да дадат допълнителна информация относно посещението, като от Рияд също отклониха въпросите относно детайли по отношение на визитата, която става само няколко седмици преди провеждането на президентските избори в Египет. Сиси е де факто гарантиран победил от предстоящия вот след като на противниците му бяха създадени определени пречки, включващи разследвания и арести, като единственият опонент е изразявал подкрепата си за действащия президент публично, коментира изданието. : Цанко Цолов", "date": "2018.03.03", "title": "Haaretz: Престолонаследникът на Саудитска Арабия ще посети в неделя Египет, като първа своя официална визита"}
{"url": "http://www.focus-news.net/news/2018/03/03/2495707/predstoyashti-mezhdunarodni-sabitiya-za-4-mart-agentsiya-fokus.html", "text": "В Италия се провеждат парламентарни избори. Гласуването започва в 08:00 часа и приключва в 24:00 часа българско време.  Насрочени са кметски избори в сръбската столица.  Германската социалдемократическа партия ще обяви резултатите от гласуването на формация, което ще определи дали партията ще влезе в коалиция със Съюза (ХДС/ХСС).  Престолонаследникът на Саудитска Арабия Мохамад бин Салман пристига на посещение в Египет.", "date": "2018.03.03", "title": "Предстоящи международни събития за 4 март (Агенция „Фокус“)"}
{"url": "http://www.focus-news.net/news/2018/03/03/2495708/premierat-boyko-borisov-kam-ruskiya-patriarh-kiril-imame-prekrasni-otnosheniya-mezhdu-dvata-naroda-i-vasheto-prisastvie-v-dneshniya-den-go-potvarzhdava.html", "text": "Министър-председателят Бойко Борисов се срещна с Московския и на цяла Русия патриарх Кирил, който е на посещение в България по случай 140-годишнината от освобождението на страната от османска власт. Това съобщиха от правителствената информационна служба.\r\n“Имаме прекрасни отношения между двата народа и Вашето присъствие в днешния ден го потвърждава, за което Ви благодаря”, каза българският премиер. Той посочи, че освен Освобождението и националния празник на страната, България днес отдава почит и към загиналите воини в Руско-турската война, най-много от които са от Русия.\r\nПремиерът Бойко Борисов заяви, че във времето, в което е министър-председател на България, правителствата са отпуснали над 140 млн. лв. за ремонт и изграждане на нови православни църкви и манастири. “Продължаваме, доколкото Господ ни дава сили и възможности, колкото може да направим за Църквата. Такива светини като Бачковския, Троянския, Рилския манастир, толкова много църкви, включително взривени в онези времена, изградихме, реконструирахме, ремонтирахме, изписахме наново и това българският народ го уважава”, посочи Борисов и допълни, че разчита много православието да води народите ни към добри дела.\r\nРуският патриарх Кирил подчерта, че в Руско-турската освободителна война Русия е била водена от разбирането, че българите са братски, православен народ, а не от политически цели. “Това показва, че православната вяра е огромна духовна сила”, каза руският патриарх и отбеляза, че на Шипка днес е видял жива тази традиция. „Смятам, че тази традиция, която произлиза от дълбините на народния живот, е велика сила. Дай Боже, тази сила да запази завинаги единомислието на нашите народи, а междудържавните отношения да се определят, отчитайки истинските настроения на хората“, посочи патриарх Кирил, отбелязвайки отличните братски отношения между православните църкви на България и Русия. \r\nМинистър-председателят информира патриарх Кирил и за основния приоритет на Българското председателство на Съвета на ЕС – Западните Балкани. “Искаме да свържем всяка една столица с другата, да изградим пътища, жп линии, дигитална инфраструктура. Нашата политика за Балканите не е насочена срещу нашите големи съседи – нито срещу Турция, нито срещу Русия. Точно обратното – ние разчитаме, че заедно със съседите, с цяла Европа ще работим не само за нормализиране на отношенията, а да градим и да дадем възможност на нашите народи да живеят в мир и свобода, в благоденствие. Без Бог нищо не можем да направим и не се и опитваме”, каза Борисов.\r\nПремиерът отправи и благодарности към президента на Руската федерация Владимир Путин и министър-председателя Дмитрий Медведев за поздравленията по случай националния празник на България. \r\nНа срещата присъства и българският патриарх и Софийски митрополит Неофит, както и свещеници от Българската православна църква.", "date": "2018.03.03", "title": "Премиерът Бойко Борисов към руския патриарх Кирил: Имаме прекрасни отношения между двата народа и Вашето присъствие в днешния ден го потвърждава"}
{"url": "http://www.focus-news.net/news/2018/03/03/2495705/ivan-peev-hudozhestvena-galeriya-smolyan-okolo-2200-proizvedeniya-na-izkustvoto-ima-vav-fonda-na-galeriyata.html", "text": "Фондът на галерията в Смолян съдържа около 2200 картини – живопис, графики и скулптури. Това каза за Радио „Фокус“ – Смолян директорът на Художествената галерия – Смолян Иван Пеев. Всяка година фондът се обогатява с дарения, поясни той и отбеляза, че през последните години има доста дарения от художници и наследници на художници, както и няколко дарени от Община Смолян. По думите на Пеев всички картини са ценни и те са най-вече българско изкуство от 20-ти век. „Първите картини, които са във нашия фонд са от 20-те и 30-те години на 20-ти век. Галерията е направена 1964 година. Няма картини от времето на Възраждането. Най-известните картини са на художниците Анастас Стайков, Цанко Лавренов, Ненко Балкански, Пенчо Обрешков, Бараков и други. Всички те са подредени в залите на галерията. Разполагаме и с картини на по-младите художници, които са от средата на 20-ти век. Всички картини са ценни“, добави Пеев. Той уточни, че през 2017 г. около 1500 души са посетили Художествената галерия – Смолян, като броят им през последните години се запазва. В броя на посетителите обаче не влизат посетителите по време на изложби и други организирани от нас събития, каза още Иван Пеев.\r\nНели ГЕРГЬОВСКА", "date": "2018.03.03", "title": "Иван Пеев, Художествена галерия – Смолян: Около 2200 произведения на изкуството има във фонда на галерията"}
{"url": "http://www.focus-news.net/news/2018/03/03/2495709/burgas-regionalniyat-istoricheski-muzey-izdirva-vecherni-damski-toaleti-i-ofitsialni-mazhki-kostyumi-ot-sredata-na-20-vek.html", "text": "Етнографската експозиция към Регионалния исторически музей в Бургас издирва вечерни дамски тоалети и официални мъжки костюми от средата на 20 век, каза за Радио „Фокус“-Бургас Росица Топалова, уредник на Етнографската експозиция. По думите й целта е да бъде представен пълно, цветно и истински животът на Бургас в тази епоха. Екипът на музея подготвя изложба, която ще бъде открита на 19 май, но няма да бъде на модна тематика. „Ако съберем достатъчно предмети, тоалети, аксесоари или снимки с тоалети, можем да ги включим по-нататък в друга изложба, посветена на модата. Идеята на кампанията е нещата да бъдат видени от повече хора“, каза още Топалова. Кампанията ще продължи до 31 март, след което ще се направи подбор.\r\nМария РУСЕВА", "date": "2018.03.03", "title": "Бургас: Регионалният исторически музей издирва вечерни дамски тоалети и официални мъжки костюми от средата на 20 век"}
{"url": "http://www.focus-news.net/news/2018/03/03/2495706/kyustendil-dvizhenieto-po-pat--6224-chetirtsi-slokoshtitsa-v-rayona-slokoshtitsa-novo-selo-e-ogranicheno-v-edna-lenta-poradi-propadane-i-svlichane-na-zemna-masa.html", "text": "Движението по път ІІІ-6224 Четирци – Слокощица в района „Слокощица – Ново село“ е ограничено в една лента поради пропадане и свличане на земна маса. Това съобщиха от пресцентъра на Агенция \"Пътна инфраструктура\". Мястото е обезопасено с  пътни знаци.", "date": "2018.03.03", "title": "Кюстендил: Движението по път ІІІ-6224 Четирци – Слокощица в района „Слокощица – Ново село“ е ограничено в една лента поради пропадане и свличане на земна маса"}
{"url": "http://www.focus-news.net/news/2018/03/03/2495728/reuters-severoiztochnata-chast-na-sasht-se-izpravya-pred-navodneniya-i-spirane-na-elektrozahranvaneto-sled-silnite-buri.html", "text": "Североизточната част на САЩ се изправя пред наводнения и спиране на електрозахранването след силните бури, предава Reuters.\r\nПовече от 1.8 милиона души са без електрозахранване в източните щати на САЩ в събота, а населените места по крайбрежието на Нова Англия са застигнати от големи наводнения след като силната буря изкорени дървета, прекъсна жици и доведе до смъртта на най-малко седем души. Силните ветрове в засегнатия район продължават. Влаковете между Вашингтон и Ню Йорк е движат със закъснение след като електричеството по линията бе прекъснато за няколко часа в събота по-рано.\r\nГубернаторът на щата Масачузетс обяви извънредно положение, последвайки губернаторите на Вирджиния и Мериленд, които направиха това в петък. Юлиян Марков", "date": "2018.03.03", "title": "Reuters: Североизточната част на САЩ се изправя пред наводнения и спиране на електрозахранването след силните бури"}
{"url": "http://www.focus-news.net/news/2018/03/03/2495704/inzh-borislav-krastev-op-organizatsiya-i-kontrol-na-transporta-osiguryava-se-zelena-valna-po-rekonstruiranata-chast-na-bul-vasil-aprilov-v-plovdiv.html", "text": "За да се облекчи автомобилният трафик по открития на 2 март реконструиран участък на бул. „Васил Априлов“ в Пловдив е въведена нова организация на движение. Това съобщи за Радио „Фокус“ – Пловдив директорът на ОП „Организация и контрол на транспорта“ инж. Борислав Кръстев. По думите му е синхронизирана работата на всички светофари в отсечката от бул. „Пещерско шосе“ до бул. „Шести септември“. „Запазен е досегашният двуфазен режим на уредбата на кръстовището на бул. „Васил Априлов“ с „Пещерско шосе“ с местно гъвкаво управление от трафик-детектора. Променен обаче е режимът на светофарната уредба на кръстовището с бул. „Шести септември“. Там е въведена така наречената „пълна турбина“, тоест движението се пуска само от едната посока, а останалите изчакват. Такава организация беше реализирана миналата година на кръстовището между булевардите „Княгиня Мария Луиза“ и „Източен“, обясни Кръстев. Той посочи, че в съответен работен режим са координирани изградените при реконструкцията на „Васил Априлов“ нови светофарни уредби на кръстовищата с бул. „Свобода“ и ул. „Данаил Николаев“. „Идеята е да осъществим „зелена вълна“, така че автомобилният поток да се придвижва без спиране между „Пещерско шосе“ и „Шести септември“, коментира инж. Борислав Кръстев. Той предупреди шофьорите и пешеходците да бъдат особено внимателни, докато свикнат с новата организация на движение.\r\nТони МИХАЙЛОВ", "date": "2018.03.03", "title": "Инж. Борислав Кръстев, ОП „Организация и контрол на транспорта“: Осигурява се „зелена вълна“ по реконструираната част на бул. „Васил Априлов“ в Пловдив"}
{"url": "http://www.focus-news.net/news/2018/03/03/2495713/reuters-napregnata-obstanovka-mezhdu-protestirashti-i-politsiya-v-bosna-i-hertsegovina.html", "text": "Босненската полиция и стотици ветерани от войните от 90-те години достигнаха до напрегната ситуация помежду си в събота, след като протестиращи блокираха главната магистрала на страната, искащи по-справедливо разпределение на правителствените помощи, предава Reuters. Специалните части в пълно бойно снаряжение блокирана протестиращите, които се събираха на главния път, свързващ източната със западната част на страната, като по-рано органите за сигурност използваха сила за да разпръснат друга група край северния град Тузла в ранните часове на събота. \r\nОт сряда насам босняшки и хърватски ветерани протестират, блокирайки някои важни пътища, искайки социални придобивки за безработни бивши войници и общ регистър за всички ветерани. Протестиращите, които прекараха няколко нощи блокирайки трафика, искат спиране на финансирането за около 1,600 ветерански асоциации, които според тях не разпределят справедливо придобивките. Недоволните заявиха, че искат правителството да изплаща социалните плащания директно към тях, без посредници. Но според официални лица, това не може да се случи заради бюджетни ограничения. Протестиращите отказаха да проведат разговори с представителите на властите. \r\nВ събота няколко нови групи протестиращи се появиха в страната, включително в централните части и по границата с Хърватия. \r\nПо-рано бе въведен предизборно щедър закон за социални придобивки, който по-късно бе оттеглен, припомня агенцията, като властите се опитват да се справят с проблема около плащанията за ветераните от години. Никой не знае също така точният им брой, тъй като много хора са се обявили за такива, без да са участвали във военните действия от 90-те години. : Цанко Цолов", "date": "2018.03.03", "title": "Reuters: Напрегната обстановка между протестиращи и полиция в Босна и Херцеговина"}
{"url": "http://www.focus-news.net/news/2018/03/03/2495714/sliven-gradishteto-pri-tvarditsa-veche-e-nedvizhima-kulturna-tsennost-s-kategoriya-natsionalno-znachenie.html", "text": "Градището при Твърдица вече е недвижима културна ценност с категория – национално значение, съобщиха от Община Твърдица. Това стана със заповед №РД 9Р–15/12.02.2018 на Министерството на културата през февруари, издадена въз основа решенията на Специализиран експертен съвет за опазване недвижимите културни ценности от края на ноември. В т.18 на решенията е записано: „да се променят наименованието, категорията и режимите за опазване на „Средновековна крепост, м.Градище” от обект с местно значение в обект с национално значение и наименование „Късноантична и средновековна крепост „Вердитца” в м. „Градище” при гр. Твърдица”. С това название крепостта се вписва в Националния регистър на недвижимите културни ценности.\r\nС друга заповед №РД9Д-1/12.02.2018 са определени режими и граници на „Подградия на късноантичната и средновековна крепост” Вердитца, Община Твърдица, с предварителна категория – национално значение. В заповедта е определен териториалният обхват на подградията, включващи поземлени имоти, намиращи се в северната част на съвременния град Твърдица. Всички изкопни работи в тази част на града трябва да се наблюдават от археолог, поради откриваните до сега погребения, останки от сгради и монети в тази част на Твърдица.\r\nОсвен признание за значението на крепостта при изучаване миналото на средновековна България, включването в категорията ценности „с национално значение” ще разшири възможностите за финансиране на проучванията и социализацията й.", "date": "2018.03.03", "title": "Сливен: Градището при Твърдица вече е недвижима културна ценност с категория – национално значение"}
{"url": "http://www.focus-news.net/news/2018/03/03/2495710/washington-post-shestima-zaginali-zaradi-loshoto-vreme-v-sasht.html", "text": "В рамките на 48 часа смъртоносен североизточен вятър превърна хиляди километри от Източното крайбрежие на САЩ във въздушен тунел, оставяйки милиони хора без електрозахранване, парализирани наводнени градове и отнемайки живота на шестима души, пише американското издание The Washington Post. И след като най-лошото вече може да се смята за преминало, в събота хората от Мейн до Джорджия излязоха от своите къщи, играли ролята на убежища, за да проверят щетите. \r\nНякои от тях трябваше да го направят на тъмно, след като ветровете прекъснаха електрозахранването на повече от два милиона души, 400 хил. от които в щата Масачузетс и 320 хил. в щата Ню Йорк. Голям брой полети бяха отменени в някои от най-натоварените летища на САЩ, което предизвика забавяния и отмяна на полети по света. Наземният транспорт също не остана незасегнат, коментира изданието. В североизточните части на страната бе спряно движението на влакове и автобуси, които запълниха магистралите, а в малките градове и най-вече тези намиращи се в центъра на засегната зона, улиците бяха превърнати в реки. \r\nДвама от загиналите, сред които и шестгодишно дете, загубиха живота си след като дърво падна върху къща в Честър, падащо дърво уби и 72-годишен мъж в Нюпорт и 77-годишна жена в Балтимор. Дървета, паднали върху автомобили причиниха и смъртта на други двама мъже, единият в Кънектикът, а другият в Джеймс сити.\r\nЗаради опасното време около три хиляди полета бяха отменени, като около една трета от тях са били от летище „Ла Гардия“, намиращо се в един от най-важните транспортни възли на Източното крайбрежие. Други 400 полети са отменени на бостънското международно летище „Логан“, а 300 в района на Вашингтон. \r\nЧасти от щата Ню Йорк бяха застигнати от почти метър сняг, като университетът „Сиракуза“ бе принуден да отмени пълен ден на занятия заради тежките условия, което се случва за трети път в неговата история, информира изданието. : Цанко Цолов", "date": "2018.03.03", "title": "Washington Post: Шестима загинали заради лошото време в САЩ"}
{"url": "http://www.focus-news.net/news/2018/03/03/2495712/nimh-zhalt-kod-za-snyag-i-poleditsi-e-obyaven-v-13-oblasti-na-stranata-za-4-mart.html", "text": "Жълт код за сняг и поледици е обявен в 13 области на страната. Това сочи справка на сайта на Националния институт по метеорология и хидрология (НИМХ). Предупреждението е в сила за областите Видин, Монтана, Враца, София – област, Плевен, Ловеч, Габрово, Велико Търново, Търговище, Русе, Разград, Шумен, Силистра. В тези райони се очакват валежи от сняг, които през деня, с повишението на температурите, на места ще преминават в дъжд и ще има условия за образуване на поледици. От НИМХ призовават за повишено внимание при дейности на открито и шофиране на заледени повърхности, както и да се следят актуалните прогнози за времето.", "date": "2018.03.03", "title": "НИМХ: Жълт код за сняг и поледици е обявен в 13 области на страната за 4 март"}
{"url": "http://www.focus-news.net/news/2018/03/03/2495711/stara-zagora-po-proekt-za-zdravosloven-i-prirodosaobrazen-nachin-na-zhivot-zapochva-rabota-detska-gradina-mecho-puh-v-kazanlak.html", "text": "По два нови международни проекта, ориентирани към възпитанието на децата в дух на здравословен и природосъобразен начин на живот започва работа Детска градина „Мечо Пух“ в Казанлък, каза за Радио „Фокус“ директорът на градината Аксения Тилева. Тя поясни, че през следващите две години градината ще реализира три мащабни образователни проекта – двата нови и един, чието изпълнение е вече в ход – за творческо и иновативно обучение, базирано на дигитални материали и игри. По единия от проектите - „Тера Вита“ детската градина е координатор. Той е финансиран от Европейската комисия. Проектът „Тера Вита“ е поредният шести за ДГ „Мечо Пух“ и има за цел обмен на добри педагогически практики на учители от седем различни детски заведения от Европа. Партньори на казанлъшката детска градина са сродни детски заведения от Румъния и Полша, и училища от Испания, Гърция, Словения и Хърватска. Партньор е и ДГ „Пчелица“ в Казанлък. \r\nСпоред директора на ДГ„Мечо Пух“ тези международни проекти имат отражение и върху работата на цялата местна общност – на всички, които са съидейници на учителите от проекта, защото всичко, което се случва в детската градина, намира широк отзвук, особено сред институциите, ангажирани с образованието на децата и сред различни неправителствени, и доброволчески организации.\r\nСлавяна ГАЙДАРОВА", "date": "2018.03.03", "title": "Стара Загора: По проект за здравословен и природосъобразен начин на живот започва работа Детска градина „Мечо Пух“ в Казанлък"}
{"url": "http://www.focus-news.net/news/2018/03/03/2495717/inzh-borislav-krastev-op-organizatsiya-i-kontrol-na-transporta-shumyashta-patna-markirovka-e-polozhena-po-obnoveniya-bul-vasil-aprilov-v-plovdiv.html", "text": "Шумяща пътна маркировка е положена по обновения бул. „Васил Априлов“ в Пловдив. Това каза за Радио „Фокус“ – Пловдив инж. Борислав Кръстев, директор на ОП „Организация и контрол на транспорта“. По думите му това представлява релефна маркировка, която по правило се поставя по извънградски участъци и извънурбанизирани територии, където ефектът й е много по-силен при високата скорост. „При по-ниската скорост до 50 км/ч, която е разрешена в града,. ефектът й не е толкова добър. Имайки предвид обаче културата на шофиране на жителите на града, мисля че шумящата маркировка е адекватна и си е точно на мястото. Въпреки всички оплаквания за образуване на тапи по възлови булеварди в Пловдив, през Центъра за управление на трафика виждаме, че средната скорост на шофиране не е 50 км/ч, а доста по-висока в определени участъци. Тоест, има смисъл и логика в полагането на този тип шумяща маркировка. Целта е тя да сепва водачите и да ги принуждава да намалят скоростта“, коментира инж. Борислав Кръстев. Той посочи, че релефната пътна маркировка по обновения бул. „Васил Априлов“ е първата подобна маркировка на територията на града. „Засега на други места в Пловдив не е поставяна шумяща маркировка. Имаше опити да се положи при подлеза на ул. „Гладстон“, но не се получиха нещата. Тогава и технологията беше още съвсем прохождаща“, посочи директорът на ОП „Организация и контрол на транспорта“ в Пловдив.\r\nТони МИХАЙЛОВ", "date": "2018.03.03", "title": "Инж. Борислав Кръстев, ОП „Организация и контрол на транспорта“: Шумяща пътна маркировка е положена по обновения бул. „Васил Априлов“ в Пловдив"}
{"url": "http://www.focus-news.net/news/2018/03/03/2495371/pregled-na-osnovnite-temi-v-svetovniya-pechat-agentsiya-fokus.html", "text": "Европейският съюз обмисля налагането на потенциални тарифи върху американските стоки, вариращи от джинсите „Левис“ до мотоциклетите  „Харли Дейвидсън“. Предложените мита могат да се приемат в отговор на идеята на президента на САЩ Доналд Тръмп да наложи мито от 25% върху вноса на стомана и от 10% на алуминия в страната си, пише   The Hill.\r\n„Ще поставим мита върху „Харли Дейвидсън“, бърбъна и джинсите“, заяви председателят на Европейската комисия Жан-Клод Юнкер. Решението на Тръмп предизвика остра критика от много страни по света като някои са готови да наложат реципрочни мита. \r\n„Искаме смислени отношения със САЩ, но не може просто да си заровим главата в пясъка“, допълни Юнкер. \r\nПредложенията на председателя на ЕК явно са насочени срещу индустрии в щати, които са родни на редица влиятелни американски политици. „Харли Дейвидсън“ е базиран в Уисконсин, откъдето е председателят на Конгреса Пол Райън, „Леви Строс“ е базиран в Калифорния, откъдето е лидерът на демократите в Камарата на представителите Нанси Пелоси, а бърбънът се произвежда в Кентъки, откъдето е лидерът на републиканците в Сената Мич МакКонъл. Юнкер не изясни дали изброените от него компании и индустрии са избрани заради това, че се намират в определените щати. ЕС обмисля да наложи 25% мита върху стоки на стойност  от 3,5 милиарда долара, за да „балансира“ търговията със САЩ.\r\nНа свой ред министърът на външните работи на Канада Кристия Фрийланд предупреди, че Отава ще предприеме „ответни мерки“ срещу САЩ, ако Вашингтон наложи тарифи върху канадския стоманен и алуминиев износ в Америка. \r\nГенералният директор на Световната търговска организация Роберто Азеведо изрази загриженост, че заради предложените от Тръмп мита и тарифи може да избухне търговска война. „Това няма да бъде в ничий интерес. СТО ще следи ситуацията отблизо“, допълни той.\r\n***\r\nМинистър-председателят на Израел Бенямим Нетаняху се възползва от социалните мрежи в петък, за да заяви отново, че полицията няма да открие никакви доказателства по разследванията, които са в ход срещу него, пише The Jerusalem Post. \r\n„Искам да ви кажа, че съм сигурен, че няма да има нищо“, което полицаите да открият, заяви Нетаняху, малко след петчасовия разпит на него и съпругата му в петък. \r\nОрганите на реда търсят доказателства за връзки на Нетаняху с Шол Елович, собственик на новинарската интернет страница “Уола“. Полицията подозира, че премиерът се е опитал да получи по-благоприятно отразяване за себе си от медията. Министър-председателят е замесен и в два корупционни скандала, единият от които също е свързан с опит за издействане на по-добър образ в израелски вестник, в замяна на което полицията подозира, че Нетаняху е обещал да създаде пречки пред конкурентно издание. \r\nПремиерът разкри също така, че следващата седмица ще пътува за САЩ, за, както го определи самият Нетаняху, „много важна среща“ с американския президент Доналд Тръмп. \r\n***\r\nПекин осъди намеренията на американския президент Доналд Тръмп да въведе вносни мита за стоманата и алуминия, които според анализаторите са довели до помрачаване на разговорите между представители на Тръмп и съветник на китайския президент Си Дзинпин, пише китайското издание South China Morning Post. Външното ведомство в Пекин призова в петък Вашингтон да „покаже сдържане“ в използването на протекционистките инструменти, като според Китай всяка тяхна неправилна употреба ще има сериозно влияние върху международната политика. Според данни на частната компания за проучвания \"Ууд Макензи\", през 2017 г. САЩ са внесли общо 35,6 милиона тона стомана, което е малко над 1/3 от общата нужда на страната. Китай е вносител на 2,9% от крайната стойност. \r\nСпоред анализатори, Китай няма да бъде засегнат от новите мита, но по мнението на експерти, това е само първият от ходовете на Тръмп в сферата, като следващите му действия могат да засегнат китайската икономика. \r\nНо информацията за плановете на американския президент стават на фона на който Ли Хе, директорът на Офиса на централната група за икономически въпроси се намираше във Вашингтон за преговори с официални лица. В американската столица Хе се срещна с търговския представител на САЩ Робърт Лайцингер, директорът на Националния икономически съвет Гари Коен и финансовият министър Стивън Мнучин, като дейстивята на Тръмп най-вероятно са помрачили разговорите. \r\nИзданието припомня, че двустранните отношения между Китай и САЩ се влошават от ноември месеца насам, тъй като Вашингтон определи Китай като свой съперник и освен това отказва да признае азиатската страна за пазарна икономика.\r\n***\r\n Администрацията на американския президент Доналд Тръмп работи по разширен план за противоракетна отбраната, който ще включва определени заплахи от Китай и Русия, пише The Washington Post, като отбелязва, че това би означавало промяна на политиката на Вашингтон в сектора, която към момента в центрирана около Северна Корея и Иран. \r\nДокументът все още се намира в процес на разработка и трябва да бъде завършен в към края на месец март, като според хода, запознати с неговите конкретни постановления и процес на изготвяне, освен нова политика за спиране на севернокорейски ракети, в него най-вероятно ще бъде спомената и нуждата да се разгледат някои ракетни заплахи от Русия и Китай, което би било промяна на досегашната политика. \r\nДебатите в Пентагона стават на фона на изявлението на руския президент Владимир Путин, който в рамките на свое обръщение разкри създаването на нови оръжия, което може да се приеме като заплаха към САЩ, считат от редакцията на изданието. Сред нововъведенията на Русия са задвижвана от атомна енергия ракета тип „круиз“. Според вестника, мащабният ракетен потенциал на Русия би могъл да пробие ПРО щита на САЩ, като в случая Вашингтон разчита на заплахата от своето широко ядрено въоръжение за да отбие заплаха или атака от друга сила. \r\nКато резултат, САЩ не поддържат щит срещу всички ракетни заплахи от Русия и Китай, пояснява изданието, като този подход е бил приет още след разпада на СССР. \r\nСпоред официално лице от Пентагона, което е пожелало анонимност, развитието на нови руски и китайс ракети най-вероятно ще доведе и до тяхното предоставяне и на други страни, така че все пак САЩ ще трябва да обмислят как да се справят с това. \r\nГоворителят на Пентагона Дана Уайт заяви по-рано, че противоракетните системи на САЩ не са тренирани срещу руски ракети, като остават фокусирани върху видовете оръжия на Северна Корея и Иран. Но Уайт увери, че американската армия е била наясно с развиването на новото руско оръжие и военните са в готовност да защитят САЩ. Говорителят не е споменала кои руски или китайски заплахи биха могли да бъдат включени в новата стратегия.\r\nСпоред анализатори това може да е началото на нова надпревара във въоръжаването. По думите на Лизбет Гронлънд, член на Съюза на загрижените учени, „разкритието на Путин е очаквана реакция на течащото подсилване на защитните системи на САЩ“. Според нея, „сега, когато изглежда, че САЩ ще подсилят още повече тези системи, това ще увеличи опасенията на Русия.\"  \r\n***\r\nДен след като зашемети световните пазари, Републиканската партия и дори своите собствени съветници обявявайки въвеждането на строги мита върху вноса на алуминий и стомана, американският президент Доналд Тръмп застана твърдо зад казаното си в сутрешно съобщение в социалната мрежа „Туитър“, коментира американското издание The New York Times. От своята страница държавният глава заяви, че „търговските войни са нещо хубаво и лесни за печелене“. \r\nТръмп изглеждаше нетърпелив да защити своето решение да въведени мащабни такси върху вноса на двата метала в поредица от сутрешни съобщения, в която обясни нуждата от новите тарифи. „Нашата стоманена индустрия се намира в лошо състояние. Ако нямаш стомана, нямаш държава“, заяви в едно президентът. \r\nИзявлението за очакваното нововъведение бе направено в четвъртък след бърза среща с някои официални лица, отбелязва изданието, като припомня обещанието на Тръмп да подпише формално заповедите за налагане на мита от 25% върху вноса на стоманата и 10% върху вноса на алуминия следващата седмица. \r\nСпоред държавния глава промяната ще помогне за намаляването на дефицита на страната, който е причинен най-вече от търговската разлика между износа и вноса на САЩ, нещо, което президентът отдавна твърди, припомня авторитетното изданието. По думите на Тръмп, „когато някоя страна налага такса на нашите вносни продукти, да кажем равняващ се на 50%, а ние таксуваме същия продукт влизащ в нашата страна с нула процента, не е честно или находчиво“. „Скоро ние ще въведем реципрочни тарифи, така че да таксуваме същите продукти, за които те ни таксуват. 800 милиарда търговски дефицит – нямаме избор“, подчерта Тръмп. \r\nКомпаниите, занимаващи се с производство и добив на стомана и алуминий, както и техните работници, приветстваха мярката като необходима за подпомагането им, но усилията на Тръмп може да доведат до покачване на напрежението с другите държави, някои от които вече дадоха знаци, че обмислят въвеждането на реципрочни такси на свой ред, смятат от редакцията на вестника. Сред тези страни са Канада, Германия, както и Европейският съюз. \r\n***", "date": "2018.03.03", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/03/03/2495372/predstoyashti-sabitiya-v-stranata-za-3-mart-agentsiya-fokus.html", "text": "***\r\nДържавният глава Румен Радев и председателят на Народното събрание Цвета Караянчева ще участват в отбелязването на Националния празник на България – 3 март на връх Шипка. В 10.00 часа те ще присъстват на тържествения молебен в Шипченския манастир „Рождество Христово”. Той ще бъде отслужен от Негово светейшество Българския патриарх Неофит и Негово светейшество Московския и на цяла Русия патриарх Кирил. \r\nВ 11.00 часа на площадката под връх Шипка ще се състои панихида в памет на загиналите воини.\r\n***\r\nОт 11.00 часа пред паметника на Незнайния воин ще се състои церемония по издигане на Националното знаме. В ритуала ще вземат участие вицепремиерът Илияна Йотова, министърът на отбраната Красимир Каракачанов, началникът на отбраната генерал-лейтенант Андрей Боцев, доц. д-р Тодор Чобанов – заместник-кмет на Столична община, Н. Пр. Посланикът на Русия - Анатолий Макаров, председателя на ГС на БСП-София Калоян Паргов и др. В 11.45 часа Илияна Йотова ще произнесе слово на тържественото отбелязване на Националния празник 3 март пред Паметника на опълченеца в София. \r\nВ 12.00 часа ще се извърши тържествена смяна на почетния гвардейски караул пред официалния вход на сградата на Администрацията на президента. \r\nОт 18.30 часа на пл. „Народно събрание“ ще се състои тържествената заря-проверка по повод Националния празник на България. Президентът Румен Радев ще приеме почетния строй на представителните части на Българската армия. В 18.40 часа държавният глава ще произнесе слово.   \r\nВ чест на 140-ата годишнина от Освобождението на България посетителите на Националния военноисторически музей ще имат уникалната възможност да видят оригиналните знамена на Българското опълчение, сред които е и Самарското знаме. \r\n***\r\nМинистър-председателят Бойко Борисов ще се срещне с Московския и на цяла Русия патриарх Кирил.\r\n***\r\nВ 10.00 часа социалистите от район „Лозенец“ и Обединението на жените-социалистки в БСП – София ще присъстват на тържествена литургия в храма „Въздвижение на Кръста Господен“, в двора на която се намира първият мемориален паметник на загиналите руски и български войни в Руско-турската освободителна война. \r\nВ 11.00 часа социалистите от районите „Красно село“, „Триадица“, „Възраждане“ и „Овча купел“ ще поднесат венци и цветя на Руски паметник.\r\nВ 11.30 часа лидерът на БСП – София Калоян Паргов и заместник-председателите на Градския съвет на столичната организация на БСП проф. Ваня Добрева и народният представител Христо Проданов ще вземат участие в честването на 140-ата годишнина от Освобождението на България и ще поднесат венец пред Паметника на Опълченеца.\r\n***\r\nОт 10.00 до 17.00 часа в НДК ще отворят врати пет творчески работилници за деца в рамките на „Салон на музеите в НДК”. \r\n***\r\nВ 10.30 часа, генералният директор на Световната здравна организация д-р Тедрос Гебрейесус ще посети Университетска акушеро-гинекологична болница „Майчин дом“. От 18.30 часа д-р Гебрейесус ще присъства на официалната заря-проверка по случай Националния празник на Република България 3-ти март. \r\n***\r\nОколо 10.30 часа от площада пред сградата на Президентството, Гражданска инициатива \r\n„ЗА СУВЕРЕНИТЕТ на БЪЛГАРИЯ и ДЪРЖАВИТЕ по СВѢТА” организира шествие „Безсмъртната чета“, което ще продължи към паметника на Цар Освободител на пл. „Народно събрание“ и паметника на Българските Опълченци. \r\n***\r\nПо случай 140-годишнината от Освобождението на България, от 11.00 часа в Националния исторически музей (НИМ) ще бъде открита  изложба „Знаци на свободата и героизма”, посветена на Руско-турската освободителна война (1877-1878 г.).\r\n***\r\nОт 12.00 часа в парк „Заимов” ще се състои спектакъл  „ПРОБУЖДАНЕ С ХОРО”.\r\n***\r\nОт 16.00 часа, по повод Националния празник на България, на тържествена церемония в къща музей „Иван Вазов“ ще бъдат връчени отличията „Златна монета“ за принос в развитието на българската наука и култура. \r\n***\r\nОт 11.00 часа в храм „Св. Димитър“ в Асеновград ще се състои панихида в памет на загиналите за Освобождението на България, след което ще бъдат поднесени цветя на гроба на прапоршчик Вишняков.  От 11.30 часа на площад „Акад. Николай Хайтов” ще се проведе военен ритуал по издигане на националния флаг на Република България. Кметът на Община Асеновград ще произнесе тържествено слово, след което ще се състои спектакъл на ФА „Тракия“, озаглавен „Майка България“. От 13.00 часа в читалище „Христо Ботев“ в село Избеглии, по повод празника, ще се открие обновената историко-етнографска сбирка на населеното място. Честванията продължават в 17.00 часа на пл. „Акад. Николай Хайтов” с празнично хоро с Виевската фолк група, като ще завършат с празнични илюминации в 18.30 часа.\r\n***\r\nВ Банско 140-ата година от Освобождението на България ще бъде отбелязана от 10.00 часа  пред паметника „Банско помни героите” с тържествена програма, последвана от поднасяне на венци и цветя.\r\n***  \r\nОт 10.30 часа в Белово ще започне Ритуал по издигане на националното знаме на Република България и Празнично шествие от пл. „Освобождение“ . Ще бъдат поднесени и цветя на паметниците на загиналите за националното освобождение.\r\n***\r\nОбщина Благоевград ще отбележи тържествено Националния празник на Република България – 3 март. Честванията започват от 09.30 часа в двора на църквата „Въведение Богородично“ ще се проведе панихида за загиналите за Освобождението на България от османско иго и ще бъдат положени цветя на паметния знак на майор Иван Павлович Орлински.  Ще премине и шествие от два лъча, които ще се обединят на площад „Македония“.  Първият лъч ще тръгне от магазин „Билла“ в 10.15 часа и  ще продължи по улица „Тодор Александров“. Шествието ще спре пред паметника на Гоце Делчев.  От 10.30 часа в градинката пред централен вход на стадион „Христо Ботев“ ще се проведе ритуал по полагане на цветя на паметна плоча в чест на посрещането на руските освободителни войски в знак на признателност. Непосредствено след това ще тръгне и вторият лъч от шествието, който ще премине по ул. „Трети март“ и ще стигне до пл. „Македония“. От 11.00 часа на пл. „Македония“ тържествено ще бъде издигнат националният флаг на Република България. След това кметът на община Благоевград д-р Атанас Камбитов ще се обърне към жителите и гостите на града с тържествено слово. Непосредствено след това ще се извърши  протокол по полагане на венци и цветя пред паметника на Гоце Делчев,  намиращ се на площад „Македония“.  \r\n***\r\nОт 11.00 часа в к-с „Меден рудник“, спортна зала „Никола Станчев“ ще се състои празничен концерт по случай 3март. От 11.00 часа на пл. „Атанас Сиреков“ ще се проведе ритуал по издигане на националния флаг на Република България, флаговете на Европейския съюз и Община Бургас. От 11.30 часа пред Паметник на руските освободители ще се състои тържествен ритуал по полагане на венци и цветя и отдаване на военни почести Заупокойна молитва за загиналите за Освобождението на България от османско иго. От 12.30 часа в Държавна опера – Бургас ще се проведе концерт „140 години свободна България“. От 16.30 часа в Историческия музей ще бъде представена фотодокументална изложба на Национален музей „Васил Левски“ гр. Карлово – „Всичко, каквото съм сторил, сторих го за Отечеството“. \r\n***\r\nВ 8.30 часа в Катедрален храм „Свето Успение Богородично” ще бъде отслужена Божествена Света литургия. В 10.00 часа на площад „Св. св. Кирил и Методий” ще бъде издигнат тържествено националният флаг на България. В 10.15 часа започва празничното шествие до паметника на Граф Игнатиев и до мемориален паметник на украинските воини, където ще бъдат положени цветя и венци. В 11.30 часа поклонение с полагане на венци с военен ритуал ще се състои пред паметника на руските воини. В 12.00 часа ще започне традиционната 55-а лекоатлетическа щафетна обиколка на Радио Варна. Със същия начален час в детския кът в Морската градина ще се проведе празничен концерт под надслов „Децата на Варна празнуват 3-ти март“, с участието на местни клубове по народни танци. В същата зона от 13.30 до около 16.00 часа ще се състоят още прояви – откриване на изложба „Героите на Освобождението“ съвместно с Музея на Възраждането, занаятчийска работилница „Чаршията на Варна от онова време“ и конкурс за рецитиране на възрожденски текст. От 19.00 часа на входа на Морската градина започва тържествена заря-проверка по случай 3-ти март. В 19.30 часа в зала 1 на Фестивален и конгресен център ще започне концерт-спектакълът „България“.\r\n***\r\nОт 16.00 часа в зала „Европа\" на Фестивален и конгресен център Варна, ще се проведе награждаването на лауреатите от Седми национален ученически конкурс „Българските архитектурни паметници в макети\", който е посветен на Националния празник на България - Трети март.   \r\n*** \r\nОт 10.30 часа пред сградата на Общината ще се проведат чествания по повод 140 години от Освобождението на България. От 10.30 до 12.30 часа Пред паметник „Майка България“ ще бъде подредена изложба и анимация „Оръжия и документи от Руско-турската освободителна война 1877-1878 година“ – клуб „Традиция“. От 11.00 часа пред паметник „Майка България“ ще бъде отслужен празничен благослов. Ще последват военен ритуал по полагане на венци и цветя и празнично търновско хоро от ДЮФА „Българче“. \r\n*** \r\nОт 10.00 часа от площад „Цар Асен I” ще тръгнат безплатни пешеходни турове с беседа „Те загинаха за нашата свобода“. \r\n*** \r\nОт 20.00 часа на Площад „Цар Асен I” ще бъде излъчен Аудиовизуален спектакъл „Царевград Търнов – звук и светлина“. \r\n***  \r\nОт 11.00 часа във Велинград ще започне Парад-дефиле на Представителен духов оркестър с мажоретен състав „Димитър Мечев“ към НЧ „Отец Паисий“.  На пл. „Николай Гяуров“ тържествено ще бъде издигнато и знамето на България.\r\n***\r\nПо случай Националния празник на България от 10.00 часа ще тръгне празнично шествие от музей „Конака“ до площад „Бдинци“. От 11.00 часа ще се състои официална церемония за празника и историческа възстановка на Освобождението на Видин; поднасяне на венци и цветя пред паметника на пл. „Бдинци“ и паметника на опълченците от Видинския край пред сградата на Драматичния театър. \r\n***\r\nОт 09.30 часа в храм „Св. Георги“ ще бъде отслужена Панихида в памет на загиналите за Освобождението на България и празничен водосвет.  От 10.30 часа пред паметник на хан Аспарух и Костница на загиналите руски воини ще се състои тържествен ритуал с отдаване на военни почести на загиналите за Освобождението на България. От 12.00 часа пл. „Свобода“ ще се проведе празничен концерт на Професионален фолклорен ансамбъл „Добруджа“.\r\n***\r\nОт 11.00 часа на площад „Свобода” с изпълнения на общинския духов оркестър ще започне празничната програма по повод Националния празник. В 11.15 часа ще бъдат поднесени венци и цветя на паметната плоча на опълченците от Дупница, след което ще се проведе церемония по издигане на националното знаме. От 12.00 часа в Историческия музей ще бъде открита изложбата „Ексцерпии”, а в изложбена зала „Околийската къща” ще бъде представена изложбата „Панагюрище”. Програмата включва с конкурс за рецитал „Свобода или смърт юнашка”, който ще започне от 13.00 часа в заседателната зала на Община Дупница. \r\n*** \r\nОт 11.00 часа на пл. „Георги Измирлиев“ ще се проведат чествания за Националния празник на Република Бълагрия. \r\n***\r\nОт 16.00 и от 18.00 часа в кино „Парадизо“ ще бъдат направени безплатни прожекции на новия български филм „Възвишение“. \r\n***\r\nВ 10.00 часа в читалище „Васил Левски“ ще се състои официалното откриване на Четвъртия национален конкурс за изпълнители на популярна песен „Песенна палитра“.\r\n***\r\nВ 10.30 часа на пл. „20-ти юли“ ще се състои церемония по издигане на националния флаг на Република България.  В 11.00 часа на пл. „20-ти юли“ ще се състои общобългарско хоро в подкрепа на националната кампания „Пробуждане с хоро“. В 11.30 часа ще бъдат положени венци и цветя пред паметника на ген. Павел Карцов. \r\n***\r\nВ 11.00 часа на площад „Велбъжд“, по случай Националния празник на България 3-ти март, четиринадесетте участнички в конкурса „Девойка Кюстендилска пролет - 2018\" ще раздадат над 1 000 знамена на гражданите и гостите на Община Кюстендил. Честванията на 140 години от Освобождението на България ще започнат от 11.00 часа с поднасяне на венци и цветя в знак на признателност към загиналите за свободата на България на паметника на „Булаир“ и празничен концерт с участието на народната певица Стойка Германова и квартет към ансамбъл „Пирин”.  \r\n***\r\nВ 10.30 часа на площад „Жеравица” с тържествен военен ритуал ще бъде издигнат националният флаг. След приветственото слово на кмета на Монтана Златко Живков ще бъде отслужен благодарствен молебен. В знак на признателност ще бъдат поднесени венци и цветя пред Паметника на загиналите във войните. В 11.00 часа в Младежкия дом ще започне концертът на струнен квартет DESTINY. \r\n*** \r\nОт 10.00 часа в Пазарджик ще започнат празничните чествания, посветени на Националния празник на 3 март с празничен молебен за здраве и благополучие в катедралния храм „Св. Богородица“. Ще бъдат поднесени и цветя и венци на паметниците и паметните плочи на ген. Брок; Паметници на Хаджи поп Георги Тилев и Теофил Бейков; Паметника на Константин Величков; Паметната плоча на ген. Гурко; Паметника на  В.Левски;  Паметниците на: Георги Бенковски,  Хаджи Найден Йованович, Мария Сутич, Ованес Соваджиян и Христо Ботев. В 11.00 часа ще бъде издигнато тържествено националното знаме на пл. „К. Величков“.\r\n***\r\nОт 11.30 часа от телевизионната кула „Снежанка” скиори и сноубордисти в народни носии ще се спуснат заедно от връх Снежанка по случай 140-тата годишнина от Освобождението на България.\r\n***\r\nОт 10.30 часа в Панагюрище ще започне Ритуал по издигане на националното знаме на Република България и Празнично шествие от пл.  „20-ти април“. Ще бъдат положени и цветя на  паметниците на Павел Бобеков,  Орчо войвода, на Райна Княгиня и на генерал Дандевил.  \r\n***\r\nОт 11.00 часа от пл. „Св. Иван Рилски“ до Двореца на културата ще се състои празнично шествие.  От 11.10 часа  ще се проведе ритуал за издигане на националния флаг.  От 11.15 часа кметът на Община Перник и областният управител ще поизнесат слова.  От 11.30 часа ще се състои концерт на Духовия  оркестър и КСХ „Иван Топалов” , Фолклорна композиция „Веселие в Граово” в изпълнение на танцовия състав при Общински комплекс Дворец на културата. Събитието ще бъде пред Двореца на културата, при лошо в първо фоайе на културната институция.\r\n***\r\nОбщина Пещера ще отбележи 140 години от Освобождението на България на 3 март с празнични чествания. От 10.30 часа ще бъдат поднесени цветя пред паметните плочи на капитан Сафонов и братя Горови, като тържествено ще се издигне и националното знаме. Два лъча от представители на общинската администрация, културните и образователни  институции, общественици и граждани ще се отправят към паметните плочи. В 11.00 часа на пл. „България“ ще започне  Празничен концерт с участието на  ансамбъл  „Славейче” и изпълнителките на български народни песни Калина и Невена.\r\n***\r\nОт 11.00 часа в катедрален храм „Св. Богородица“ пловдивският митрополит Николай ще отслужи тържествен молебен по случай 140 години от Освобождението на България. От 12.00 часа  на Паметника на руските освободители на Бунарджика ще се състои тържествено отбелязване на 140 години от Освобождението на България. Ще бъдат положени венци и цветя.  \r\n***\r\nОт 13.00 часа на Паметника на опълченците на Централни гробища ще се отслужи панихида за загиналите български опълченци. Ще бъдат положени венци и цветя. \r\n***\r\nВ 16.00 часа на пл. „Стефан Стамболов“ ще се проведе празничен концерт на Биг Бенд Пловдив по повод Националния празник на България. \r\n***\r\nВ 18.00 часа на пл. „Централен“ ще се състои тържествена проверка – заря по повод Националния празник на Република България – 3 март.\r\n***\r\nПразнично патриотично честване на 140 години от Освобождението на България ще се проведе в Раковски. Празничната програма започва от 18.00 часа в центъра на кв. „Ген. Николаево“, където ще се състои концерт с участието на  местни самодейни и детски групи и духов оркестър в НЧ „Св.св. Кирил и Методий“. Организаторите са подготвили и изложба с платна на Минчо Деливански, посветена на 140 години от Освобождението на България.\r\n***\r\nОт 11.30 часа по повод Националния празник на България и 140 години от Освобождението пред Паметника на Свободата ще бъдат поднесени венци и цветя. \r\n***\r\nОт 10.00 часа честванията в Свищов по повод Националния празник ще започнат с благодарствен молебен в църквата „Св. Торица“. От 11.00 часа на пл. „Алеко“ ще се състои ритуал по издигане на националното знаме на Република България. След него от пл. „Алеко“ до пл. „Свобода“ Община Свищов организира празнично шествие. От 11.30 часа пред Паметника на Свободата ще се състои общоградско поклонение. На Паметника ще има и кратка програма, в която ще се включат ученици от СУ „Николай Катранов“, Духовият оркестър на Военно формирование 28 880.\r\n***\r\nВ 11.00 часа от кметството в село Ракитна ще тръгне шествие до връх Кръста по повод 140-годишнина от освобождението на България от турско робство. По-късно на върха ще бъде поставена паметна плоча на майор Орлински. От 18.00 часа пред паметника „Лъвчето“ ще бъдат положени цветя и венци. \r\n***\r\nОт 10.30 часа на площад „Хаджи Димитър“ с развяването на 140-метров български трибагреник в Сливен ще бъде отбелязано Освобождението на България. На тържествена церемония под звуците на 140 – гайди ще бъдат развети 140 знамена.\r\n***\r\nНационално движение „Хан Кубрат\" ще отбележи 140-ата годишнина от Освобождението на България с шествия в София и в Сливен. В Сливен тържественото шествие ще започне в 10.00 часа от паметника на Хаджи Димитър и ще премине по главната улица в града. В него ще се включат 140 гайдари. В столицата тържественото шествие-поклонение ще започне в 12.15 часа от паметника на Незнайния воин. Там ще бъдат поднесени венци и цветя. След това шествието, водено от двама гайдари, ще продължи до паметника на Цар Освободител, където също ще бъдат поднесени венци и цветя.\r\n***\r\nПо повод Националния празник от 09.00 часа в храм „Св. Никола“ в кв. „Устово“, Негово високопреподобие архимандрит Висарион, архиерейски наместник на Смолянска духовна околия, ще отслужи Света Божествена литургия. След това, от 10.00 часа ще бъде отслужен и Тържествен благодарствен молебен за руските освободители, посрещнати преди 140 години в храма.  В 10.30 часа от храм „Св. Никола” ще тръгне празнично шествие до пл. „Възраждане”, начело с пушката на Капитан Петко войвода, защитник на Родопите през 1878-1879 г., съхранявана в РИМ „Стою Шишков“ – Смолян. От 11.00 часа на пл. „Възраждане“ ще се състои тържество Тържество за Националния празник на Република България с Почетен караул, поклонение и поднасяне на цветя пред Паметника на борците за свобода и Паметника на ген. Пьотр Черевин и празничен концерт. \r\n***\r\nОт 10.00 часа на площад „Иван Вазов“ в Сопот ще се проведе церемония по вдигане на националния флаг на България.\r\n***\r\nПо повод навършващите се 140 години от Освобождението на България, в 09.00 часа във всички храмове в града ще бъде отслужена Божествена света литургия. В 10.15 часа ще бъдат положени венци и цветя на всички паметници, посветени на Освобождението на Стара Загора. В 11.00 часа пред сградата на областната администрация ще бъде отслужен водосвет, след което паметното шествие под наслов „За Свободата...  Да развеем  българското знаме!“ ще потегли към Мемориалния комплекс „Бранителите на Стара Загора“, където ще завърши с тържествен ритуал за поднасяне на венци и цветя, под наслов „Пред падналите за България – поклон!“. \r\n***\r\nОт 10.00 часа ще се проведе поход с трибагреници и гайди до връх Свети Илия в чест на Освобождението на България. \r\n***\r\nОт 10.00 часа в двора на църквата „Св. Всях Светих“  ще се отслужи Панахида. От 11.00 часа на пл. „Сава Младенов“ ще бъде издигнато знамето на Република България. От 11.30 часа отново на пл. „Сава Младенов“ ще се проведе концерт на Христо Косашки.  \r\n***\r\nЧудотворната икона на Богородица Скоропослушница ще бъде посрещната в Тутракан. Към 16.00 часа светинята ще пристигне в храм „Св. Николай“ . Тя ще бъде изложена за поклонение в храма до 17.00 часа на 6 март.  \r\n*** \r\nОт 10.00 часа в храм „Св. Йоан Рилски“ ще бъде отслужена панихида в памет на загиналите за свободата. От 10.30 часа на пл. „Свобода“ ще се състои военен ритуал за издигане на националния флаг и знамената на Европейския съюз. От 11.00 часа до паметника на българо-руската дружба ученици от I ОУ „Христо Ботев“ ще представят поетичната композиция „Орловите крила на свободата“, след което ще се състои ритуалът за поднасяне на венци и цветя на признателност. В 19.00 часа на пл. „Свобода” ще има празнична заря.\r\n***\r\nВ 08.30 часа от площад „Олимпийски“ ще тръгне празнично шествие към Паметника на загиналите във войните чепеларци, където ще бъдат поднесени венци и цветя в знак на признателност. В 09.00 часа ще започне традиционният поход до връх Мечи чал. В 17.30 часа в НЧ „Родопска искра 1880“ ще се проведе празничен концерт, с участието на ученици от СУ „Васил Дечев“ и самодейци от читалището. В 18.00 ч в центъра на града ще има тържествена проверка-заря, с участието на 101-ви Алпийски полк – Смолян и представители на Духовия оркестър на Сухопътни войски – София.\r\n*** \r\nОт 09.30 часа в храма „Св. Вознесение Господне“ ще бъде отслужена. заупокойна молитва за загиналите войни и опълченци и молебен за здраве. В 10.00 часа пред паметника на загиналите във войните шуменци на пл. „Кристал“ ще бъдат поднесени венци и цветя от официални лица и граждани. В 12.00 часа в ДКТ „Васил Друмев“ ще се състои  концерт -спектакъл „Величието на един народ“ на АНПТ – Шумен.\r\n***\r\nОт 10.30 часа пред община Ямбол ще се състои тържествена церемония по издигане на националния флаг, благодарствен молебен и представяне на реплика на Браилското знаме.  С тържествено шествие участниците в честването ще се придвижат до мястото на поднасяне на венци и цветя – паметника на загиналите за националното ни освобождение. След отслужването на заупокойна молитва в памет на загиналите за Освобождението на България ще започне и поклонението пред паметта на героите. В 11.30 часа в зала „Съвременност“ на Културно-информационен център „Безистен“ ще започне празничният концерт на Дамски хор при Хорова школа „Проф. Георги Димитров“- Ямбол.", "date": "2018.03.03", "title": "Предстоящи събития в страната за 3 март (Агенция „Фокус“)"}
{"url": "http://www.focus-news.net/news/2018/03/03/2495397/dzhon-brenan-bivsh-direktor-na-tsru-donald-tramp-e-nestabilen-nekompetenten-neopiten-i-neetichen.html", "text": "Бившият шеф на ЦРУ Джон Бренън прогнозира \"бурни води напред\" за САЩ, особено по отношение на международни въпроси, защото президентът Доналд Тръмп е \"нестабилен, некомпетентен, неопитен и неетичен\", пише The Hill.\r\nБренън заяви, че президентът е \"недобре подготвен\" да поеме задълженията на главнокомандващ, особено пред  нарастващата военна агресия на Русия и Северна Корея.\r\n\"Не е тайна за  никого, че Доналд Тръмп е много зле подготвен и неопитен по отношение на въпросите, с които трябва да се справи държавен глава, ръководител на правителството, и мисля, че пилците вече се броят\", каза Бренън.\r\n\"Страната трябва да има увереност, че можем да се справим с руския президент Владимир Путин, който показва мускули във военно отношение, че можем да се справим със Северна Корея. Но ако в Овалния кабинет имаме човек, който е нестабилен, некомпетентен, неопитен и също неетичен, тогава ни очакват бурни води“, допълни той. Виктор Турмаков", "date": "2018.03.03", "title": "Джон Бренън, бивш директор на ЦРУ: Доналд Тръмп е нестабилен, некомпетентен, неопитен и неетичен"}
{"url": "http://www.focus-news.net/news/2018/03/03/2495716/afp-ubitiyat-slovashki-zhurnalist-be-pogreban-politsiyata-osvobodi-vsichki-zadarzhani-vav-vrazka-s-razsledvaneto.html", "text": "Убитият словашки журналист Ян Куциак бе погребан днес в сватбения си костюм, полицията освободи всички задържани – общо седем италианци във връзка с разследването предава AFP.\r\nИталианците бяха задържани след като имената им се споменаваха в материал на убития разследващ журналист описващ връзките на фигури от високите етажи на властта с италианската мафия.\r\nЖурналистът бе погребан в село Стиявник един ден след убитата заедно с него негова годеница, която беше погребана в сватбената си рокля в град Грегоровце. Двамата е трябвало да се женят през май тази година. Юлиян Марков", "date": "2018.03.03", "title": "AFP: Убитият словашки журналист бе погребан, полицията освободи всички задържани във връзка с разследването"}
{"url": "http://www.focus-news.net/news/2018/03/03/2495377/protestite-za-skorosten-pat-vidin-botevgrad-spirat-sled-kato-kabinetat-obeshta-da-razpishe-srokove-za-izgrazhdaneto-mu-obzor.html", "text": "Протестите на Северозапада за изграждането на магистрален път между Видин и Ботевград ще бъдат прекратени, а правителството поема ангажимента до сряда да излезе с решение за конкретни срокове, в които проектът да бъде завършен. Това стана ясно след среща на премиера Бойко Борисов и министъра на регионалното развитие и благоустройството Николай Нанков с граждани от Видин, Монтана и Берковица, които от седмици протестират с искане за автомагистрала Видин – София и тунел под прохода „Петрохан“. На срещата е било договорено на Министерски съвет следващата сряда да се вземе решение с конкретни срокове и ангажименти за изграждането на Коридор номер 4 в участъка от Ботевград до Видин – по протежението на път Е-79. Министър Нанков уточни, че тези срокове ще бъдат индикативни, тъй като много от процедурите не зависят от волята на възложителя. От думите му обаче стана ясно, че амбицията е проектът да бъде цялостно приключен до 2022 година, когато се очаква да бъдат завършени най-тежките участъци, а именно Ботевград-Мездра и Видин-Ружинци. „Ние нямаме размиване в позициите си, за нас винаги този път е бил приоритет и ще бъде. Ще вземем подобно решение, за да бъдем отговорни и конкретни, за да могат и колегите да следят поетите ангажименти от наша страна и те да се превърнат не само в реални дейности, но и в една инфраструктура, която Северозапада заслужава“, каза още той. \r\nПо отношение на тунела под прохода Петрохан регионалният министър обясни, че за там в момента се извършват геоложки проучвания, а веднага след тях ще бъдат възложени прединвестиционните проучвания и концесионните анализи. „Петрохан ще бъде един от първите проекти в България, които се реализират под формата на публично-частно партньорство. Има инвестиционни интереси, но към момента не можем да предложим нищо, освен една инвестиционна идея. Когато сме готови в края на годината с геологията и предпроектните проучвания, ще имаме една база за привличането на чуждестранен интерес “, допълни министър Нанков. \r\nОт „Гражданска инициатива за магистрала до Видин и тунел под Петрохан“ благодариха за взетото решение и увериха, че ще следят за спазването на поетите ангажименти. Росица Кирова от гражданската инициатива поясни, че обявеният за събота протест ще се случи под формата на събитие-честване за 3 март.\r\nВесела АЛЕКСАНДРОВА", "date": "2018.03.03", "title": "Протестите за скоростен път Видин-Ботевград спират, след като кабинетът обеща да разпише срокове за изграждането му (ОБЗОР)"}
{"url": "http://www.focus-news.net/news/2018/03/03/2495426/natsionalniyat-istoricheski-muzey-obyavyava-vhod-svoboden-na-3-mart-po-povod-140-godini-ot-osvobozhdenieto-na-balgariya.html", "text": "По случай Националния празник на България 3 март Националният исторически музей (НИМ) обявява вход свободен. Това съобщиха от пресцентъра на НИМ. Посетителите ще могат да разгледат изложбата „Знаци на свободата и героизма”, посветена на 140 години от Освобождението на България, която се открива същият ден в 11.00 часа. НИМ ще e отворен за посетители от 9.00 до 17.30 часа.", "date": "2018.03.03", "title": "Националният исторически музей обявява вход свободен на 3 март по повод 140 години от Освобождението на България"}
{"url": "http://www.focus-news.net/news/2018/03/03/2495715/140-godini-ot-osvobozhdenieto-ot-tursko-robstvo-obzor.html", "text": "България чества 140-ата годишнина от своето Освобождение от турско робство. Трети март е денят на подписването на Санстефанския мирен договор през 1878 г. От 1396 до 1878 година България е била част от Османската империя. В резултат на победата на Русия в Руско-турската война през 1877-1878 г. страната придобива независимост. От руска страна договорът е подписан от граф Н. Игнатиев. По силата на Санстефанския договор, България се превръща в най-голямата държава на Балканите. В нейните граници влизат Южна Тракия (до Бяло море), цялата територия на Македония на югозапад и Добруджа на североизток. В западната част на страната е включена източната част на днешната Сърбия. Възстановяването на българската държавност е потвърдено с Берлинския договор, като само формално до 1908 година Княжество България е трибутарно, но на практика е независимо от Портата. През лятото на 1878 г. в Берлин на конгреса на великите сили на Европа по настояване на Австро-Унгария и Англия, Санстефанският мирен договор е променен и границите на България са силно редуцирани. Няколко милиона българи остават извън независимата държава. Това води до приемането на българската национална доктрина - обединението на разбитите български земи от Берлинският договор. Десетилетия напред историята на страната е тясно свързана с тази доктрина.\r\nНационалният празник 3 март бе бъде тържествено отбелязан с различни прояви в цялата страна. \r\nВ шипченския храм „Рождество Христово\" българският патриарх Неофит и руският патриарх Кирил отслужиха Благодарствен молебен в съслужие със Старозагорския митрополит Киприан. По време на молебена българският патриарх Неофит заяви, че залогът на нашата истинска свобода е в това да не заменяме никога православната вяра със съмнителни и душепагубни учения и влияния. Двамата патриарси отслужиха заедно и заупокойна молитва за героите на Шипченската епопея на площадката преди последните стъпала към паметника пред събралите се хиляди българи, дошли да почетат паметта на загиналите за свободата на Родината. На върха се състоя тържествена церемония по повод Националния празник. Празнични слова пред събралото се множество произнесоха руският патриарх Кирил, кметът на Казанлък Галина Стоянова и държавният глава Румен Радев. В словото си руският патриарх Кирил заяви, че няма по-голяма любов от тази, в която се полага душата за свободата на другите. „Моля се проявилата се с особена сила преди 140 години духовна връзка между нашите народи да остане нерушима и да намери израз в братско единомислие и готовност да положим усилия за укрепване на единството на Светото Православие, да запазим християнските ценности и православните традиции на нашите отци. Това е един празник за българския и руския народ”, добави патриархът. Кметът на Казанлък Галина Стоянова заяви, че никой българин няма да забрави своите освободители, защото народът български винаги поставя на първо място човешкото. Президентът Румен Радев заяви в словото си, че Шипка е капитал от историческо достойнство, който хиляди доблестни мъже ни завещаха и който ние не бива да пилеем. „Тук лежат много кости. След 140 години трудно някой ще каже кои са български, кои са руски. Но от тези кости е съградено скелето на българската свобода, на руската и българската бойна слава“. Председателят на Народното събрание Цвета Караянчева и народни представители също се изкачиха до Паметника на свободата на заветния връх, за да се преклонят пред подвига на героите. „Трябва да помним, че свободата е привилегия\", каза Цвета Караянчева. Тя призова да пазим свободата си и да я предаваме на идните поколения, да бъдем разумни и да мислим за бъдещето, защото разделението не помага на никого. Премиерът Бойко Борисов честити Националния празник в социалната мрежа „Фейсбук“: „Честит 3-ти март! Поклон пред паметта на всички, които са се борили и загинали за свободата на България. Признателност, която няма давност. Нека всеки българин днес живее така, че тяхната жертва да не е била напразна“.\r\nС церемония по издигането на националния флаг пред паметника на Незнайния войн започнаха тържествата по повод 3 март в София. В тях се включиха вицепрезидентът Илияна Йотова и министърът на отбраната Красимир Каракачанов, началникът на отбраната генерал-лейтенант Андрей Боцев, Н. В. Симеон Сакскобургготски, представители на политически сили, на местната власт, дипломати, жители и гости на столицата. Събитието уважи и Н. Пр. Посланикът на Русия - Анатолий Макаров. След издигането на знамето присъстващите положиха венци и цветя пред паметника на Незнайния воин в памет на всички загинали в името на свободата на България. Пред паметника на опълченеца вицепремиерът Илияна Йотова заяви, че 3-ти март не е само началото на Третата българска държава, а ден за поклон пред историята на един велик народ и пред великата родина – България и напомни, че България не е получила свободата си даром. Зам-кметът на столицата д-р Тодор Чобанов заяви, че българският народ се е доказал като достоен. По повод празника пред официалния вход на сградата на Администрацията на президента се състоя тържествена смяна на почетния гвардейски караул пред.\r\nВечерта на пл. „Народно събрание“ в столицата се състоя тържествена заря-проверка по повод Националния празник. Президентът Румен Радев прие почетния строй на представителните части на Българската армия, след което произнесе слово, в което заяви: „140 години по-късно ние трябва да помним нашата история, защото другите не забравят тяхната. Нашата, българска историческа енергия не е в носталгията по минало величие, а в осъзнатата стойност на свободата, в отговорността пред мъчениците, които платиха цената й, в светлия идеал на „чистата и свята република“. Президентът Румен Радев изрази признателността на народа ни към войните от много народи – руснаци, румънци, финландци, украинци, белоруси, поляци, литовци, сърби и черногорци и много други, положили кости по бранните полета на Руско-турската освободителна война за Освобождението на България. „За всички тях България е последен дом, тях почитаме като свои герои“, каза държавният глава. \r\nСред гостите, присъствали на тържествената заря-проверка на площада бяха вицепрезидентът Илияна Йотова, министър-председателят Бойко Борисов, председателят на Народното събрание Цвета Караянчева, Българският патриарх Неофит, Московският и на цяла Русия патриарх Кирил, народни представители, посланици, стотици граждани.", "date": "2018.03.03", "title": "140 години от Освобождението от турско робство (ОБЗОР)"}
{"url": "http://www.focus-news.net/news/2018/03/03/2495374/reuters-irlandskiyat-ministar-predsedatel-e-zagrizhen-ot-pozitsiite-na-velikobritaniya-po-brekzit.html", "text": "Ирландският министър-председател Лео Варадкар заяви, че остава загрижен, че неговият британски колега Тереза Мей все още не разбира последствията от излизането на страната ѝ от Единния пазар и от Митническия съюз на ЕС, предава  Reuters.\r\nМей призова ЕС да демонстрира повече гъвкавост в преговорите относно отношенията след Брекзит, заявявайки, че Великобритания няма да получи в тях всичко което желае, но че вярва, че е възможно сключването на амбициозно търговско споразумение. \r\n„Тереза Мей даде редица важни гаранции днес, които приемам“, заяви Варадкар. „Въпреки това оставам загрижен, че някои от ограниченията, произтичащи от излизането от Митническия съюз и от Единния пазар все още не са напълно осмислени“, допълни той.\r\nМинистър-председателят приветства „ясните ангажименти“ на Тереза Мей към мирното споразумение в Северна Ирландия, което цели избягването на „твърда“ граница между региона и Република Ирландия.  Той също така прие добре желанието на Великобритания да има близки отношения с ЕС след Брекзит, но и че „Лондон трябва да предостави по-реалистични и детайлни предложения“. Виктор Турмаков", "date": "2018.03.03", "title": "Reuters: Ирландският министър-председател е загрижен от позициите на Великобритания по Брекзит"}
{"url": "http://www.focus-news.net/news/2018/03/03/2495379/the-independent-tereza-mey-razkri-che-velikobritaniya-e-gotova-da-si-plati-za-da-ostane-v-evropeyskite-agentsii-za-lekarstva-himikali-i-aviatsiya.html", "text": "Британският министър-председател Тереза Мей разкри, че страната ѝ е готова да плаща, за да остане част от европейските агенции по лекарствата, химикалите и авиацията и след като напусне ЕС,  пише  The Independent.\r\nТереза Мей заяви, че би искала „асоциативно членство“ в агенциите. Тя посочи изрично три организации като Европейската агенция за лекарствата, Европейската агенция за химикалите и Европейската агенциа за безопасността на полетите. \r\n„Ние, разбира се, бихме приели, че това ще означава спазване на правилата на тези агенции и че ще правим съответните финансови вноски. Асоциативното членство в тези агении е единственият начин по който тези продукти ще преминат през серия одобрения. Тези агенции имат важна роля при поставянето и прилагането на съответните правила“, заяви Тереза Мей по време на реч, посветена на Брекзит.\r\nД-р Андрю Диърден, главен касиер на Британската медицинска асоциация приветства решението да се иска асоциативно членство в Европейската агенция за лекарствата. „Това ще ни даде навременен и сигурен достъп до лекарства, а също така ще позволи на ЕС да има достър до лекарствата, създавани във Великобритания“, отбеляза той. Виктор Турмаков", "date": "2018.03.03", "title": "The Independent:  Тереза Мей разкри, че Великобритания е готова да си плати, за да остане в европейските агенции за лекарства, химикали и авиация"}
{"url": "http://www.focus-news.net/news/2018/03/03/2495376/tass-zamestnik-ministarat-na-otbranata-na-rusiya-zayavi-che-sasht-planirat-da-razgarnat-400-raketi-ot-sistemata-za-pro.html", "text": "Заместник-министърът на отбраната на Русия Александър Фомин заяви, че САЩ планират да разгърнат около 400 ракети от системата за противоракетна отбрана, предава ТАСС.\r\nМинистърът отбеляза, че в момента САЩ водят мащабна работа по разгръщането на глобалната система на ПРО около Русия. В частност, подчертава генералът „противоракетните системи вече са разгърнати в Аляска, Румъния и в трите Балтийски републики, завършва се разгръщането им в Полша, а нататък и в Япония и в Южна Корея“ \r\n„Общо ще бъдат разположени около 400 такива ракети, което значително ще понижи потенциала за ядрено сдържане на Русия“, заяви Фомин. Той допълни, че Русия „приканваше към диалог САЩ през всичките тези години, но предложенията бяха игнорирани“ Виктор Турмаков", "date": "2018.03.03", "title": "ТАСС: Заместник-министърът на отбраната на Русия заяви, че САЩ планират да разгърнат 400 ракети от системата за ПРО"}
{"url": "http://www.focus-news.net/news/2018/03/03/2495382/reuters-politsiyata-e-arestuvala-21-godishen-mazh-v-bern-sled-zaplahi-za-bomba.html", "text": "Полицията в швейцарската столица Берн е задържала мъж, пренасящ предмети, увити с жици. Той е предизвикал тревога за поставена бомба, която е предизвикала отцепването на района около основната ЖП гара на града за няколко часа, предава  Reuters.\r\nСапьори са прибрали устройствата и сега определят дали наистина са опасни. „Това ще отнеме известно време“, уточнява полицията в Берн. 21-годишният мъж, който е арестуван, е отведен в ареста за разпит. \r\n„Районът около църква „Св. Дух“ в швейцарската столица е временно затворен по съображения за сигурността, а транспортът е отклоняван“, съобщава полицията.  Виктор Турмаков", "date": "2018.03.03", "title": "Reuters: Полицията е арестувала 21-годишен мъж в Берн след заплахи за бомба"}
{"url": "http://www.focus-news.net/news/2018/03/03/2495378/reuters-nato-smyata-che-ruskite-preduprezhdeniya-sa-nepriemlivi.html", "text": "НАТО смята, че предупрежденията на руския президент Владимир Путин към съюзниците в Алианса „са неприемливи“ и не помагат за стихването на напрежението. По-рано руският президент обяви за подготовката на ново ядрено оръжие, предава  Reuters.\r\n„Руските изказвания, заплашващи съюзниците са неприемливи и контрапродуктивни“, заяви прессекретарят на НАТО Оана Лунгеску. „Ние не искаме нова Студена война или нова надпревара във въоръжението. Нашите съюзници спазват споразуменията за контрол над въоръжението, които изграждат доверие и увереност във всеобща полза“, допълни тя. \r\nСъщевременно Алиансът съобщи, че Русия „продължава да трупа оръжие от Баренцово до Средиземно море“. „НАТО следва двоен подход към Русия: силно възпиране и отбрана, комбинирани с диалог. Ние възнамеряваме да вървим и по двата пътя“, допълни Лунгеску.  Виктор Турмаков", "date": "2018.03.03", "title": "Reuters: НАТО смята, че руските предупреждения са „неприемливи“"}
{"url": "http://www.focus-news.net/news/2018/03/03/2495375/brussels-express-na-mezhdunarodno-letishte-bryuksel-sa-otmeneni-130-poleta-zaradi-snegovalezh.html", "text": "На Международно летище Брюксел в петък вечерта са отменени 130 полета заради обилните снеговалежи, предава  Brussels-express.\r\nЛетищната администрация пояснява, че пистите не могат да се използват заради лошата видимост. Ситуацията се усложнява от заледявания. \r\nЛетището призовава пътниците да проучат ситуацията с полетите от съответните авиокомпании и да предвидят голям запас време на пътя към летището, защото снега и поледиците са ставали причина за много аварии на пътищата.  Виктор Турмаков", "date": "2018.03.03", "title": "Brussels-express: На Международно летище Брюксел са отменени 130 полета заради снеговалеж"}
{"url": "http://www.focus-news.net/news/2018/03/03/2495383/the-guardian-bryuksel-priema-ideite-na-tereza-mey-za-brekzit-kato-nerealistichni.html", "text": "Речта на британския министър-председател Тереза Мей относно бъдещите отношения на страната ѝ с ЕС бе отхвърлена в Брюксел като мъглява и нереалистична. Въпреки това главният преговарящ на Съюза по Брекзит Мишел Барние приветства факта, че министър-председателят е приел новите търговски бариери за износа от Великобритания към Европа, пише  The Guardian.\r\nОтносно предложението на министър-председателя да намали част от бариерите в търговията и да се избегне „твърда“ граница на остров Ирландия в ЕС се появи дълбок скептицизъм. Според Алеш Шмелар, държавният секретар на Чешката република по европейските въпроси исканията на Великобритания са нереалистични. „Те казват, че не искат задълженията на Норвегия да приема законите на ЕС, както и ограничените права на Канада. Впечатлението на някои страни членки е, че Великобритания иска правата на Норвегия и задълженията на Канада“, заяви той. \r\nМолбата на Мей Великобритания да остане „асоциативен член“ на агенциите на ЕС като Европейската агенция за сигурността на полетите бе разкритикувана от ЕС като „подбиране на условия“. Според координатора на Европейския парламент по Брекзит Ги Верхофстад „Тереза Мей трябва да задмине мъглявите искания“. „Макар и да приемам призива ѝ за дълбоко и специално партньорство, това не може да се постигне с поставянето на допълнителни черешки на тортата на Брекзит“, допълни той.\r\nНа свой ред Манфред Вебер, председател на Групата на ЕНП в ЕП заяви, че е загрижен „след чутото днес“ от Тереза Мей. „Не знам как ще постигнем споразумение за Брекзит, ако британското правителство продължава да си заравя така главата в пясъка“, допълни той. Виктор Турмаков", "date": "2018.03.03", "title": "The Guardian: Брюксел приема идеите на Тереза Мей за Брекзит като нереалистични"}
{"url": "http://www.focus-news.net/news/2018/03/03/2495384/v-navecherieto-na-146-godishninata-ot-rozhdenieto-na-polk-boris-drangov-v-dvora-na-voenna-akademiya-g-s-rakovski-be-otkrit-i-osveten-negov-pametnik-obzor.html", "text": "В навечерието на 146-ата годишна от рождението на полк. Борис Дрангов в двора на Военна академия „Г. С. Раковски“ бе открит и осветен негов паметник. На събитието присъстваха държавният глава и върховен главнокомандващ на Въоръжените сили Румен Радев, министърът на отбраната Красимир Каракачанов, председателят на парламента Цвета Караянчева, началникът на Военна академия „Г. С. Раковски“ генерал-майор Груди Ангелов, началникът на отбраната генерал-лейтенант Андрей Боцев, свещеник Борис Дрангов – внук на полковник Борис Дрангов, неговата внучка Райна Дрангова, президентът (1997 – 2002) Петър Стоянов, президентът (2002 – 2012) Георги Първанов, кметът на Столична община Йорданка Фандъкова, вицепремиерът Валери Симеонов, президентът на Радио и Агенция „Фокус“ Красимир Узунов – автор на книгата „Азъ служихъ при Дранговъ“, офицери и възпитаници на военната Алма матер, общественици, родолюбци и народни представители. \r\nСтотици гости дойдоха в парка на Военната академия, за да почетат и да се преклонят пред паметника на великия български пълководец. С падане на колене и едноминутно мълчание всички почетоха паметта му. \r\nПрезидентът Румен Радев заяви: „Блестящ стратег и пълководец, изключителен оратор и педагог, полковник Дрангов се превръща в еталон за родолюбие, за храброст и мъжество“.  Радев подчерта, че полковник Дрангов олицетворява силния, непреклонен дух на българите и е водач, когото българският войник следва с безрезервна отдаденост и без страх. Според него нравствената сила и родолюбието на този велик български патриот продължава да вдъхновява, да бъде пример за това на какво е способен нашият народ, когато е обединен от обща идея – свободата и благото на България. \r\nПредседателят на Народното събрание Цвета Караянчева положи пред паметника на полковник Борис Дрангов пръст от земята край неговия паметник в село Дрангово в област Кърджали. Тя призова в нозете на големия българин да бъде поставена пръст и от другите две села в България, които носят неговото име. По думите ѝ този паметник показва  почитта и уважението към човека, патриота, воина, командира. Председателят на Народното събрание подчерта, че историята на българската армия е написана с кръвта на воините, загинали по бойните полета за Отечеството. Тя припомни, че един от тях с военния си нож издълбава край скалите в Беласица през 1916 г. думите: „Аз служих при Дрангов“. Караянчева посочи, че днес повече от всякога ни трябва Дрангов – да ни научи да обичаме България, да ни даде национални идеали.  Според нея ни трябват и неговите думи, че животът не се мери с години и с дължини, а с подвиг и дела, добави тя и призова всички военни да бъдат горди, че са потомци на Дрангов. \r\nВоенният министър Красимир Каракачанов посочи, че полковник Борис Дрангов е пример не само за поколения български офицери, но и за своето семейство, и за всички онези дейци, които положиха живота си за освобождението на Македония.  Той подчерта, че полковник Дрангов отдава живота си на освободителната кауза не само като български воин, но и като войвода на четите на Вътрешната Македоно-Одринска революционна организация. „Участва в две въстания - Горноджумайското и Илинденско-Преображенското; в три войни - Балканска, Междусъюзническа и Първа Световна; загива на фронта като доблестен офицер и командир, който винаги казва на своите войници: \"След мен!\" и тръгва в атака\", припомни министърът на отбраната. \r\nКметът на София Йорданка Фандъкова заяви, че полк. Борис Дрангов е повече от герой, той е символ, пример и вдъхновение. Тя подчерта, че се гордее с това, че именно в София, на мястото, откъдето той е тръгнал, се издига този паметник и благодари на всички, които са помогнали за това. \r\nКметът на Община Петрич Димитър Бръчков каза, че откриването на паметника е голямо признание за общината, чиято история е неизменно свързана със съдбата на полк. Дрангов. \"Уважаеми, господа военни, продължавайте да съхранявате ценностите, които ни правят силни като народ, защото полк. Дрангов и 5-и пехотен макеоднски полк изпълниха своята клетва\", допълни още кметът на Петрич.\r\nВнукът на полк. Дрангов – Борис Дрангов, заяви, че се прекланя пред всички войни, загинали за свободата на българина, където и да се намира той. \r\nПо-късно на тържествено събрание във Военната академия бяха наградени дарителите за изграждането на паметника, както и неговите автори. Министърът на отбраната Красимир Каракачанов награди със своя заповед началника на Военната академия генерал-майор Груди Ангелов с награден знак \"За вярна служба под знамената\" - I степен за неговата ангажираност във военнопатриотичното възпитание и принос към изграждането на паметника на видния български военачалник и военен педагог полковник Борис Дрангов. Генерал-майор Груди Ангелов направи отчет на събраните средства от дарения за изграждането на паметника и се обърна към присъстващите с думите: \"Благодарности на всички родолюбиви българи за това, което направихме с общи усилия\". Той съобщи още, че Военната академия възнамерява да учреди и награда на името на полковник Борис Дрангов за изявени свои възпитаници. Началникът на отбраната генерал-лейтенант Андрей Боцев също връчи награди за принос за изграждането на паметника. Сред отличените бяха председателят на 44-то Народно събрание Цвета Караянчева, кметът на Столична община Йорданка Фандъкова и др. \r\nНа 17 февруари 2017 г. беше учреден Национален инициативен комитет „Полковник Борис Дрангов“ с участието на Военна академия. Към каузата бяха привлечени институции, организации и родолюбиви граждани. Автор на идейния проект за паметника е архитект д-р Венцислав Йочколовски, а монументът е реализиран от скулпторите Иван и Георги Тодорови. Това е четвъртият опит да бъде изграден паметник на Дрангов във Военната академия. Първият е бил през 1917 година по време на Първата световна война. Паметникът е в цял ръст и не е на пиедестал, а стъпил на редут. \r\nЛюба АЛЕКСИЕВА", "date": "2018.03.03", "title": "В навечерието на 146-годишнината от рождението на полк. Борис Дрангов, в двора на Военна академия „Г. С. Раковски“ бе открит и осветен негов паметник (ОБЗОР)"}
{"url": "http://www.focus-news.net/news/2018/03/03/2495386/ria-novosti-v-cheshkata-republika-iskat-da-vavedat-minimalna-norma-na-otechestvenata-produktsiya-v-magazinite.html", "text": "Чешкото министерство на селското стопанство възнамерява да въведе задължителна минимална квота за асортимента на отечествената продукция в магазините, предава РИА Новости.\r\n„Това задължение трябва да засегне най-вече големите вериги супермаркети“, смята министърът на земеделието Иржи Милек. Напомняйки, че през 2016 г. негов предшественик на поста е говорил за минимална норма от 66-80% отечествени продукти в магазините, Милек заяви, че относно равнището на лимита е необходимо да се проведе дискусия със специалисти и законодатели. \r\nРазбира се, необходимо е да запазим определени изключения за специализираните магазини, например за тези продаващи френско сирене или друг вид продукция“, уточни Милек. Той подчерта, че ще бъде необходимо и ясно представяне що е това „чешки продукт“, за да не попадат в тази категория стоки, внесени от чужбина, но разфасовани в Чешката република.  Виктор Турмаков", "date": "2018.03.03", "title": "РИА Новости: В Чешката република искат да въведат минимална норма на отечествената продукция в магазините"}
{"url": "http://www.focus-news.net/news/2018/03/03/2495388/daily-telegraph-britanski-mladezh-e-planiral-teroristichen-akt-na-kontsert-na-dzhastin-biybar.html", "text": "17-годишният британец Лойд Гантън е получил доживотна присъда за планиране на терористични атаки от името на „Ислямска държава“ по време на концерт на американския певец Джъстин Бийбър, пише  Daily Telegraph.\r\nМладежът е записал няколко записа със заплахи за провеждане на атаки на концерта в столицата на Уелс Кардиф. В един от тях той се нарича „войн на „Ислямска държава“ и говори, че „ще атакува Кардиф, защото британското правителство бомбардира Сирия и Ирак“.\r\nПо време на обиска на дома на Гантън полицията открива скрити в училищната му раница нож и чук, които според нея младежът е възнамерявал да използва, след като вреже автомобил в тълпа.\r\nОбвиняемият отрича вина, заявявайки, че е изпитвал „глупав интерес“ към сцени на насилие, но не е планира истински терористични актове. Гантън има право да подаде молба да бъде предсрочно освободен 11 години, след като бъде заключен.   Виктор Турмаков", "date": "2018.03.03", "title": "Daily Telegraph: Британски младеж е планирал терористичен акт на концерт на Джъстин Бийбър"}
{"url": "http://www.focus-news.net/news/2018/03/03/2495389/deputatite-raziskvaha-politikata-na-darzhavata-v-oblastta-na-yadrenata-energetika-i-badeshteto-na-proekta-belene-obzor.html", "text": "В парламента се проведоха разисквания за политиката на държавата в областта на ядрената енергетика. Разискванията бяха инициирани от парламентарната група на „БСП за България“. Те бяха предвидени за началото на пленарното заседание, но се наложи да бъдат  отложени за 9 март 2018 г., защото министър Теменужка Петкова е излязла в годишен отпуск. По-късно през деня министърът отмени своя отпуск и се върна в парламента за дебатите. От БСП заявиха, че не може Теменужка Петкова, било в оставка или не, да се подиграва с парламента и настояха да се съобрази с обявеното преди това, че разискванията за ядрената енергетика ще бъдат следващия петък. В крайна сметка депутатите включиха провеждането на дебатите като официална точка в дневния си ред. Идвайки в Народното събрание, министър Теменужка Петкова се извини на народните представители и обясни, че е имала личен ангажимент, но е успяла да се справи с него. По време на дебатите депутатът от ПГ на ГЕРБ Делян Добрев заяви, че ГЕРБ не са си сменяли позицията по отношение на АЕЦ „Белене“. Според него този проект не е по силите на държавата. Народният представител от ПГ на „БСП за България“ Атанас Костадинов посочи, че може да се постигне ефективен проект на решение след разискванията и заедно с изпълнителната власт в обозрим период да се направи нещо добро, а именно страната ни да запази  своята ядрена енергетика. След приключване на дебатите парламентът прие проекторешение, внесено на ПГ на ГЕРБ, с което се предлага до 30 юни 2018 г. министърът на енергетиката да внесе предложения, свързани с възможностите за реализация на активите по проекта за АЕЦ „Белене“, в това число и отделяне на активите и пасивите за проекта в отделно юридическо лице. „За\" предложението гласуваха единодушно 137 народни представители. Предложението на БСП бе сходно с приетото. От опозицията предложиха срокът за отделяне на активите от пасивите на АЕЦ „Белене“ да бъде един месец и поискаха министърът на енергетиката да предложи на Народното събрание пътна карта с необходимите действия и срокове за окончателно решение по проекта. \r\nМинистър Теменужка Петкова заяви, че правителството на Бойко Борисов прави всичко възможно за интереса на българите, когато става въпрос за ядрена енергетика и проекта „Белене“.  Тя обърна внимание, че политиците са доказали, че когато в енергетиката трябва да се вземат решения, се намират сили да се преодолеят известни политически интереси.В кулоарите на парламента  Петкова обяви, че има инвестиционен интерес за проекта „Белене“ и че той е много сериозен и реален. По думите й премиерът Бойко Борисов е поставил темата на Икономическия форум в Лондон и  ще започнат разговори със съседите ни от Балканите.  Петкова посочи още, че проектът може да стане добър, при определени параметри, а целта е той  да се реализира на пазарен принцип. Министър Петкова каза това във връзка с\r\nДеница КИТАНОВА", "date": "2018.03.03", "title": "Депутатите разискваха политиката на държавата в областта на ядрената енергетика и бъдещето на проекта „Белене“ (ОБЗОР)"}
{"url": "http://www.focus-news.net/news/2018/03/03/2495391/ria-novosti-v-braziliya-e-konfiskuvana-krupna-partida-kokain.html", "text": "Полицията е конфискувала огромна партида кокаин в бразилския град Рио де Жанейро, предава  РИА Новости.\r\n„Бе проведена една от най-големите конфискации на наркотици в историята на града. По време на съвместна операция бяха конфискувани около 1,5 тона чист кокаин, скрити в контейнери в пристанището на Рио де Жанейро“, съобщава местната полиция. \r\nЗасега властите не са установили произхода на кокаина, а също страната, където е трябвало да бъде изпратен. Виктор Турмаков", "date": "2018.03.03", "title": "РИА Новости: В Бразилия е конфискувана крупна партида кокаин"}
{"url": "http://www.focus-news.net/news/2018/03/03/2495373/beliyat-dom-donald-tramp-angela-merkel-i-emanyuel-makron-sa-zagrizheni-ot-yadrenite-komentari-na-vladimir-putin.html", "text": "Белият дом съобщи, че президентът на САЩ Доналд Тръмп е провел отделни телефонни разговори с френския си колега Еманюел Макрон и с германския канцлер Ангела Меркел и тримата са изразили „споделената си загриженост“ относно коментарите на руския президент Владимир Путин за ядрените оръжия на страната му, предава  Reuters.\r\nТримата са обсъдили и гражданската война в Сирия и са се разбрали, че правителството на страната, Русия и Иран трябва да приложат примирието незабавно. Виктор Турмаков", "date": "2018.03.03", "title": "Белият дом: Доналд Тръмп, Ангела Меркел и Еманюел Макрон са загрижени от ядрените коментари на Владимир Путин"}
{"url": "http://www.focus-news.net/news/2018/03/03/2495385/ekathimerini-gratskite-kompanii-v-sektora-na-metalurgiyata-se-strahuvat-ot-kosveni-posledstviya-ot-vdiganeto-na-amerikanskite-vnosni-mita.html", "text": "Гръцката стоманодобивна индустрия е нащрек, след като президентът на САЩ Доналд Тръмп реши да наложи 25% вносно мито върху стоката, пише  Ekathimerini.\r\nГръцките компании не изнасят за САЩ, но препятствията, които Вашингтон поставя към притока на стомана от чужбина може да пренасочат много големи компании към пазарите, където Гърция в момента изнася, по този начин намалявайки печалбите и намалявайки цената на продукцията.\r\n„Алуминиевата асоциация на Гърция“ добавя, че, ако в САЩ се наложи 10% вносно мито, това ще доведе до наводняването на европейския пазар с алуминиева продукция от трети страни. Виктор Турмаков", "date": "2018.03.03", "title": "Ekathimerini: Гръцките компании в сектора на металургията се страхуват от косвени последствия от вдигането на американските вносни мита"}
{"url": "http://www.focus-news.net/news/2018/03/03/2495392/vladimir-putin-rusiya-iska-ot-sasht-dokazatelstva-po-obvineniyata-za-namesa-na-izborite-prez-2016-godina.html", "text": "Президентът на Русия Владимир Путин заяви, че страната му иска доказателства за вината на лицата, които са обвинени в САЩ за намеса на изборите през 2016 г., предаде ТАСС.\r\n„Не  можем да отговорим на тези обвинения, ако обвиняемите не са нарушавали руските закони. Длъжен съм да видя какво са правили тези хора. Дайте ни документите, дайте ни информация“, заяви руският лидер, коментирайки  обвиненията, повдигнати в САЩ по отношение на 13 руски граждани и три руски организации за намеса в президентските избори през 2016 г.\r\n„При цялото ми уважение, трябва да се разбере, че ние в Русия не можем да преследваме някой, ако не е нарушавал руското законодателство“, допълни Путин.  Според него, ако САЩ искат някакво действие от страна на Русия, те трябва да се обърнат официално към прокуратурата ѝ по официалните канали, „а не чрез пресата и викове от Конгреса“.Агенция „Фокус“ напомня: \r\nНа 16 февруари властите на САЩ обвиниха 13 руски граждани и три руски организации в опит за намеса в политическия процес на страната.   Виктор Турмаков", "date": "2018.03.03", "title": "Владимир Путин: Русия иска от САЩ доказателства по обвиненията за намеса на изборите през 2016 година"}
{"url": "http://www.focus-news.net/news/2018/03/03/2495390/alfa-makedoniya-sloveniya-naznachi-parvata-zhena-zamestnik-nachalnik-na-generalniya-shtab.html", "text": "Словенският министър на отбраната Андрея Катич назначи жена за заместник-началник на генералния щаб на армията. Това е първият подобен случай в историята на страната, предава македонската медия  Алфа.\r\nБригаден генерал Аленка Ерменц е назначена в петък на позицията. Това е най-високият пост в словенската армия на който някога е била назначавана жена.\r\n54-годишната Ерменц е възпитаник на Великобритания и бе предложена от новия началник на Генералния щаб Алан Гедер, който наследи поста, след като неговият предшественик бе уволнен заради слабите резултати на словенските войници по време на изпитание на готовността на НАТО. Виктор Турмаков", "date": "2018.03.03", "title": "„Алфа“ (Македония): Словения назначи първата жена заместник-началник на генералния щаб"}
{"url": "http://www.focus-news.net/news/2018/03/03/2495427/poslanikat-na-rusiya-v-makedoniya-bez-izkustveni-vremevi-ramki-i-namesa-otvan-v-pregovorite-za-imeto.html", "text": "Посланикът на Русия в Македония Олег Шчербак изказа мнение, че и Македония, и Гърция са суверенни и независими държави, които могат да решават проблемите си сами, в отговор на въпрос какво мисли за ситуацията около преговорите за името на бившата югорепублика, предава битолският телевизионен канал „Тера“.\r\nШчербак смята, че не трябва да се поставят изкуствени времеви рамки и да се допуска намеса отвън за разрешаване на въпроса.\r\nСпоред него, спорът за името на Македония е от съдбоносно значение и демократичните норми предполагат, че трябва да се вземе предвид и мнението на населението на страната.\r\nПревод и редакция:", "date": "2018.03.03", "title": "Посланикът на Русия в Македония: Без изкуствени времеви рамки и намеса отвън в преговорите за името"}
{"url": "http://www.focus-news.net/news/2018/03/03/2495393/the-daily-express-holandskiyat-ministar-predsedatel-zayavi-che-es-sluzhi-na-evropa-a-ne-obratnoto.html", "text": "Холандският министър-председател Марк Рюте разкритикува бюрократите в Брюксел  и заяви, че европейските лидери трябва да определят бъдещата посока на Европа, а не неизбрани служители, пише  The Daily Express.\r\n„ЕС не е влак без спирачки, който ускорява към  федерализма. Това не трябва да бъде нашата цел“, заяви Рюте. Подчертавайки предпочитанието си за „прагматично сътрудничество“, той допълни, че „трябва да работим към по-добър съюз, а не към по-близък такъв“. \r\n„Винаги съм бил против по-политическа ЕК. Помнете, че Европейската комисия служи на страните членки, а не обратното“, допълни той. \r\nСъщевременно той допълни, че ЕС трябва да приеме, че бюджетът му ще бъде по-малък след Брекзит, въпреки призивите в Брюксел страните членки да отделят повече пари за него.  Виктор Турмаков", "date": "2018.03.03", "title": "The Daily Express: Холандският министър-председател заяви, че „ЕС служи на Европа, а не обратното“"}
{"url": "http://www.focus-news.net/news/2018/03/03/2495396/pregled-na-osnovnite-temi-v-britanskiya-pechat-agentsiya-fokus.html", "text": "Холандският министър-председател Марк Рюте разкритикува бюрократите в Брюксел  и заяви, че европейските лидери трябва да определят бъдещата посока на Европа, а не неизбрани служители, пише  The Daily Express.\r\n„ЕС не е влак без спирачки, който ускорява към  федерализма. Това не трябва да бъде нашата цел“, заяви Рюте. Подчертавайки предпочитанието си за „прагматично сътрудничество“, той допълни, че „трябва да работим към по-добър съюз, а не към по-близък такъв“. \r\n„Винаги съм бил против по-политическа ЕК. Помнете, че Европейската комисия служи на страните членки, а не обратното“, допълни той. \r\nСъщевременно той допълни, че ЕС трябва да приеме, че бюджетът му ще бъде по-малък след Брекзит, въпреки призивите в Брюксел страните членки да отделят повече пари за него. \r\n***\r\n Британският министър-председател Тереза Мей разкри, че страната ѝ е готова да плаща, за да остане част от европейските агенции по лекарствата, химикалите и авиацията и след като напусне ЕС,  пише  The Independent.\r\nТереза Мей заяви, че би искала „асоциативно членство“ в агенциите. Тя посочи изрично три организации като Европейската агенция за лекарствата, Европейската агенция за химикалите и Европейската агенциа за безопасността на полетите. \r\n„Ние, разбира се, бихме приели, че това ще означава спазване на правилата на тези агенции и че ще правим съответните финансови вноски. Асоциативното членство в тези агении е единственият начин по който тези продукти ще преминат през серия одобрения. Тези агенции имат важна роля при поставянето и прилагането на съответните правила“, заяви Тереза Мей по време на реч, посветена на Брекзит.\r\nД-р Андрю Диърден, главен касиер на Британската медицинска асоциация приветства решението да се иска асоциативно членство в Европейската агенция за лекарствата. „Това ще ни даде навременен и сигурен достъп до лекарства, а също така ще позволи на ЕС да има достър до лекарствата, създавани във Великобритания“, отбеляза той.\r\n***\r\nРечта на британския министър-председател Тереза Мей относно бъдещите отношения на страната ѝ с ЕС бе отхвърлена в Брюксел като мъглява и нереалистична. Въпреки това главният преговарящ на Съюза по Брекзит Мишел Барние приветства факта, че министър-председателят е приел новите търговски бариери за износа от Великобритания към Европа, пише  The Guardian.\r\nОтносно предложението на министър-председателя да намали част от бариерите в търговията и да се избегне „твърда“ граница на остров Ирландия в ЕС се появи дълбок скептицизъм. Според Алеш Шмелар, държавният секретар на Чешката република по европейските въпроси исканията на Великобритания са нереалистични. „Те казват, че не искат задълженията на Норвегия да приема законите на ЕС, както и ограничените права на Канада. Впечатлението на някои страни членки е, че Великобритания иска правата на Норвегия и задълженията на Канада“, заяви той. \r\nМолбата на Мей Великобритания да остане „асоциативен член“ на агенциите на ЕС като Европейската агенция за сигурността на полетите бе разкритикувана от ЕС като „подбиране на условия“. Според координатора на Европейския парламент по Брекзит Ги Верхофстад „Тереза Мей трябва да задмине мъглявите искания“. „Макар и да приемам призива ѝ за дълбоко и специално партньорство, това не може да се постигне с поставянето на допълнителни черешки на тортата на Брекзит“, допълни той.\r\nНа свой ред Манфред Вебер, председател на Групата на ЕНП в ЕП заяви, че е загрижен „след чутото днес“ от Тереза Мей. „Не знам как ще постигнем споразумение за Брекзит, ако британското правителство продължава да си заравя така главата в пясъка“, допълни той.\r\n***\r\n17-годишният британец Лойд Гантън е получил доживотна присъда за планиране на терористични атаки от името на „Ислямска държава“ по време на концерт на американския певец Джъстин Бийбър, пише  Daily Telegraph.\r\nМладежът е записал няколко записа със заплахи за провеждане на атаки на концерта в столицата на Уелс Кардиф. В един от тях той се нарича „войн на „Ислямска държава“ и говори, че „ще атакува Кардиф, защото британското правителство бомбардира Сирия и Ирак“.\r\nПо време на обиска на дома на Гантън полицията открива скрити в училищната му раница нож и чук, които според нея младежът е възнамерявал да използва, след като вреже автомобил в тълпа.\r\nОбвиняемият отрича вина, заявявайки, че е изпитвал „глупав интерес“ към сцени на насилие, но не е планира истински терористични актове. Гантън има право да подаде молба да бъде предсрочно освободен 11 години, след като бъде заключен.  \r\n***", "date": "2018.03.03", "title": "Преглед на основните теми в британския печат (Агенция \"Фокус\")"}
{"url": "http://www.focus-news.net/news/2018/03/03/2495395/vietnam-plus-natsionalniyat-praznik-na-balgariya-be-otbelyazan-vav-vietnam.html", "text": "Асоциацията на виетнамско-българската дружба в град Хо Ши Мин е организатор на церемония по отбелязването на 140 години от Освобождението на България от Османско робство, предава  Vietnam Plus.\r\nПредседателят на Асоциацията на виетнамско-българското приятелство Хоан Тай Лан разказа за историята на националното освобождение на България и благодари на страната за това, че е помогнала за обучението на хиляди виетнамски кадри, експерти и опитни работници. \r\nТя подчерта, че 68-те години двустранни отношения между Виетнам и България са положили солидна основа за нарастващото приятелство и сътрудничество в сферата на политиката, търговията, инвестициите и народната дипломация, които са подхранени от лидерите и народите на двете страни.  Виктор Турмаков", "date": "2018.03.03", "title": "Vietnam Plus: Националният празник на България бе отбелязан във Виетнам"}
{"url": "http://www.focus-news.net/news/2018/03/03/2495399/obedineni-patrioti-predlagat-kevr-da-odobryava-sdelkite-za.html", "text": "електроразпределителните дружества, ще търсят подкрепа от ГЕРБ (ОБЗОР)\r\nЗам.-председателят на ПГ на „Обединени патриоти“ Искрен Веселинов обяви, че следващата седмица групата ще внесе промени в Закона за енергетиката, които ще засегнат сделки като тази за ЧЕЗ. „Създаваме ново правомощие на КЕВР - да одобрява всички сделки по разпореждане с дялове и акции на търговски дружества, които са носители на лиценз за пренос или разпространение на електрическа, топлинна и газова енергия“, обясни той. „Обединени патриоти“ предлагат КЕВР да взима решение дали да одобри прехвърлянето на дяловете на базата на становища на институциите и на преценка до колко новият собственик е способен да обезпечи съществуването и развитието на закупеното дружество. Искрен Веселинов уточни, че ще се търси политически консенсус с коалиционните партньори от ГЕРБ. Попитан ще може ли предлаганата законова промяна да се приложи за сделката за ЧЕЗ той коментира: „По тази сделка имаме подписан договор, но нямаме завършен състав на сделката. Ако имаме политическо съгласие, ако текстът се гласува следващата седмица- това е възможно“. „Тогава ще имаме „спирачка“ от страна на държавата, ако се прецени, че собственикът е надежден“, заяви Искрен Веселинов. Министърът на отбраната Красимир Каракачанов лично дойде в парламента и одобри така написаните промени. Според него държавата може да закупи и 100% от акциите на ЧЕЗ. Министърът посочи, че службите разполагат с достатъчно информация, за да е ясна ситуацията около сделката с ЧЕЗ. „Зад красивия параван за пазарна икономика и лозунга „Държавата е лош стопанин“ подарихме „кокошката, която снася златни яйца“, по времето на управлението на Симеон Сакскобурготски и ДПС и сега се чудим какво да правим. Това е истината“, коментира Красимир Каракачанов. Той заяви, че няма основания оставката на Теменужка Петкова да бъде приета и тя да бъде жертвана заради нещо, за което не носи отговорност. Министърът уточни, че оставката й ще бъде разгледана на следващия коалиционен съвет в началото на другата седмица. Самата Теменужка Петкова обясни, че от премиера Бойко Борисов и коалиционните партньори зависи каква ще бъде съдбата на оставката й. Тя беше категорична, че няма проблем със сигурността на доставките и цените на ЧЕЗ след сделката за продажбата на активите на дружеството в България. Министърът призова гражданите да бъдат спокойни и да не се притесняват, защото държавата си е на мястото.\r\nБиляна ИВАНОВА", "date": "2018.03.03", "title": "„Обединени патриоти“ предлагат КЕВР да одобрява сделките за"}
{"url": "http://www.focus-news.net/news/2018/03/03/2495398/daily-sabah-turskiyat-vitsepremier-privetstva-balgarskata-podkrepa-za-chlenstvoto-na-stranata-mu-v-es.html", "text": "Турският вицепремиер Фикри Ъшък изрази благодарност за българската подкрепа към членството на страната му в Европейския съюз, пише  Daily Sabah.\r\n„България подкрепя нашата цел за пълноправно членство в ЕС. Виждаме това като нещо от полза за всички“, заяви Ъшък. Той поздрави България за нейното ротационно председателство в Съвета на ЕС. Ъшък коментира и етнически турското население в България, като каза, че Анкара иска то да се интегрира в икономическия, търговския, политическия и културния живот на България. Той посочи повторното отваряне на църквата „Свети Стефан“ в Истанбул след седем години реставрация. Той допълни, че това е \"най-добрият знак за нивото, на което са достигнали нашите отношения\".\r\nБългарският посланик Надежда Нейнски също привлече внимание към добрите отношения между двете съседни страни. Назовавайки Турция като важен партньор и съюзник, Нейнски заяви, че двете правителства си сътрудничат в много области като енергетиката, икономиката, търговията и борбата срещу тероризма. Виктор Турмаков", "date": "2018.03.03", "title": "Daily Sabah: Турският вицепремиер приветства българската подкрепа за членството на страната му в ЕС"}
{"url": "http://www.focus-news.net/news/2018/03/03/2495401/pregled-na-mezhdunarodnite-novini-do-6-chasa-agentsiya-fokus.html", "text": "НАТО смята, че предупрежденията на руския президент Владимир Путин към съюзниците в Алианса „са неприемливи“ и не помагат за стихването на напрежението. По-рано руският президент обяви за подготовката на ново ядрено оръжие.\r\n„Руските изказвания, заплашващи съюзниците са неприемливи и контрапродуктивни“, заяви прессекретарят на НАТО Оана Лунгеску. „Ние не искаме нова Студена война или нова надпревара във въоръжението. Нашите съюзници спазват споразуменията за контрол над въоръжението, които изграждат доверие и увереност във всеобща полза“, допълни тя. \r\nСъщевременно Алиансът съобщи, че Русия „продължава да трупа оръжие от Баренцово до Средиземно море“. „НАТО следва двоен подход към Русия: силно възпиране и отбрана, комбинирани с диалог. Ние възнамеряваме да вървим и по двата пътя“, допълни Лунгеску. \r\n*** Европейският съюз готви вносни мита за някои от водещите американски марки като отговор на обещанията на американския президент Доналд Тръмп за въвеждани на тарифи за внос на стомана и алуминий в САЩ.\r\n Toва е заявил председателят на Европейската комисия Жан-Клод Юнкер, цитиран от своя говорител в петък. Според разпространената информация, ЕС „няма да стои тихо докато европейска промишленост и работни места са заплашени“. „ЕС готви вносни мита за продукти на САЩ включително „Харли Дейвидсън“, Бърбън“ и някои видове дрехи, заяви още говорителката, цитирайки изявлението на люксембургския политик, дадено пред германски журналисти. \r\n*** Полицията в швейцарската столица Берн е задържала мъж, пренасящ предмети, увити с жици. Той е предизвикал тревога за поставена бомба, която е предизвикала отцепването на района около основната ЖП гара на града за няколко часа, предава  Reuters.\r\nСапьори са прибрали устройствата и сега определят дали наистина са опасни. „Това ще отнеме известно време“, уточнява полицията в Берн. 21-годишният мъж, който е арестуван, е отведен в ареста за разпит. \r\n„Районът около църква „Св. Дух“ в швейцарската столица е временно затворен по съображения за сигурността, а транспортът е отклоняван“, съобщава полицията. \r\n***  Председателят на Европейския парламент Антонио Таяни обяви, че е приел поканата на Силвио Берлускони да бъде кандидата на неговата партия „Италия, напред!“ на предстоящите в неделя парламентарни избори в страната.\r\n„Благодаря на председателя Берлускони за оценката му към мен. Давам му готовността си да служа на Италия“, заяви Таяни от профила си в социалната мрежа „Туитър“. Берлускони, който е председател на „Италия, напред!“ не може да заема обществени постове заради повдигнати срещу него обвинения за данъчни измами. В четвъртък той заяви, че Таяни е предпочитания от него кандидат за министър-председател, но че чака съгласието на председателя на Европейския парламент.\r\nБерлускони на свой ред приветства факта, че поканата е приета . „Знам, че е срамота да отнемам Таяни от Европа, но това е в най-добър интерес за Италия“. \r\n***Най-малко четирима скиори са загинали във френската част на Алпите в петък, заявиха от местната полиция. \r\nЛавината е връхлетяла група скиори, като освен четиримата мъртви, един човек е откаран в болница с наранявания, докато техният гид е успял да избяга невредим. Инцидентът е станал докато групата е карала ски извън определените за целта писти на място, недалеч от границата на Франция и Италия. \r\nИнцидентът е станал на фона на засилените в Европа снеговалежи от тази седмица. \r\n*** Сирийската правителствена армия провежда операция срещу терористите от „Джебхат ан Нусра“ и други въоръжени формирования в контролирания от антиправителствените сили анклав Източна Гута край Дамаск. Според местни медии войската е заела района Хош Зурейк и обкръжава селището Шейфуния на 4 км. южно от град Дума. Операцията цели облекчаването на евакуацията на цивилното население от региона.\r\nПо-рано сирийските военнослужещи са прерязали пътя към град Утай, по който преминава снабдяването на въоръжените антиправителствени формирования и са върнали под контрол местните казарми. Ударите по отбранителните позиции на антиправителствените формирования  в Ербин, Хараста и Джобар са нанесени от сирийските ВВС.\r\nЖителите на град Дума и на другите населените места в покрайнините на Дамаск вече четвърти ден поред не могат да се възползват от хуманитарната пауза, предназначена за излизането от контролираните от въоръжените групировки райони. Въоръжената опозиция заплашва мирните граждани и е прекъснала всички изходи към хуманитарния коридор, създаден край бежанския лагер Вафидин. Огън се открива към всеки, който се опитва да се приближи към него. \r\n*** Белият дом съобщи, че президентът на САЩ Доналд Тръмп е провел отделни телефонни разговори с френския си колега Еманюел Макрон и с германския канцлер Ангела Меркел и тримата са изразили „споделената си загриженост“ относно коментарите на руския президент Владимир Путин за ядрените оръжия на страната му.\r\nТримата са обсъдили и гражданската война в Сирия и са се разбрали, че правителството на страната, Русия и Иран трябва да приложат примирието незабавно.\r\n***", "date": "2018.03.03", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2018/03/03/2495380/politico-karles-puchdemon-zayavi-che-ispaniya-e-narushila-pravata-mu.html", "text": "Правният екип на бившия каталунски лидер Карлес Пучдемон заяви пред Комисията по човешките права на ООН, че испанското правителство е нарушило неговото право на политическа свобода, заставяйки го да живее в изгнание в Белгия, предава  Politico.\r\n„Макар, че не е осъден или лишен от политически права в съда, правата на Карлес Пучдемон за участие в политиката, изразяване на политическо мнение и на политически връзки са отнети в рамките на по-широкия политически отказ от страна на Испания към независимостта на Каталуния и да смаже политическата опозиция и изразяване на недоволство“, пише в документ, представен на ООН от адвокатите на Пучдемон. \r\nБившият каталунски лидер е заплашен с арест, ако влезе отново на територията на Испания, след като избяга в Белгия след референдума от миналия октомври и обявяването на независимостта на Каталуния. Неговото писмо до ООН сочи, че „серията от мерки, предприети от испанските власти прави невъзможно завръщането му и изпълняването на правата и отговорността му като демократично избран лидер на Каталуния“.\r\nЖалбата към Световната организация е част от правната стратегия на Пучдемон да „премести бойното поле на международна сцена“ и да покаже, че той е „основната цел на репресивната стратегия на испанското правителство“.  Виктор Турмаков", "date": "2018.03.03", "title": "Politico: Карлес Пучдемон заяви, че Испания е нарушила правата му"}
{"url": "http://www.focus-news.net/news/2018/03/03/2495381/reuters-demokratite-ot-razhdiviya-poyas-na-sasht-privetstvaha-tramp-zaradi-povishenite-vnosni-mita-za-metali.html", "text": "Обещанието на президента на САЩ от Републиканската партия Доналд Тръмп да наложи високи вносни мита за стоманата и алуминия  предизвика приветствия от неочаквано място – от страна на някои конгресмени от Демократическата партия, предава  Reuters.\r\nНякои демократи, най-вече от щатите от т.нар. „Ръждив пояс“, но и от други места, приветстваха плана на президента за 25% вносно мито за стоманата и 10% за алуминия.\r\n„Това приветстване действие трябваше да се вземе преди години за разбитите стоманени комбинати в Охайо и за стоманолеярите, които живеят в страх, че работата им ще стане следваща жертва на китайското мамене“, заяви сенатор Шеръд Браун (Демократическа партия, Охайо).  Сенатор Боб Кейси (Демократическа партия Пенсилвания) заяви, че решението на Тръмп е закъсняла, но „предизвикваща приветствия крачка“. „Китай твърде дълго ни яде обяда. Тези действия ще запазят добре платените работни места в Охайо и в цялата страна“, на свой ред коментира местния сенатор от Демократическата партия Тим Райън. \r\nПодобен език е в разрез с общоизразените притеснения сред повечето републиканци, които подкрепят свободната търговия, че решението на Тръмп може да предизвика международна търговска война.\r\nПредседателят на Камарата на представителите на САЩ Пол Райън (Републиканска партия, Уисконсин) призова Тръмп да премисли плана си и възможните последствия. \r\nНо не всички демократи са съгласни. „Трябва ни мъдър и агресивен отговор на китайската свръхпродукция на стомана и алуминий, но подобни мита не са отговора“, заяви сенаторът от партията от щата Колорадо Майкъл Бенет. Той допълни, че действията на Тръмп „ще предизвикат отговор и ще ни изолират от нашите търговски партньори“.  Виктор Турмаков", "date": "2018.03.03", "title": "Reuters: Демократите от „Ръждивия пояс“ на САЩ приветстваха Тръмп заради повишените вносни мита за метали"}
{"url": "http://www.focus-news.net/news/2018/03/03/2495400/lindzi-gream-senator-ot-sasht-v-dalgosrochen-plan-voynata-sreshtu-severna-koreya-shte-si-struva.html", "text": "Според сенатора от Републиканска партия на САЩ от щата Южна Каролина Линдзи Греъм война на страната му срещу Северна Корея „ще си струва“ в дългосрочен план, пише The Hill.\r\n„Всичките загуби, които ще произлязат от войната ще си струват по отношение на дългосрочната стабилност и националната сигурност“, заяви сенаторът. Думите му се отправят на фона на новините, че САЩ се готвят за възможен удар срещу Северна Корея.\r\nГреъм и по-рано говори, че САЩ „са се отправили към война“ срещу Северна Корея и на няколко пъти похвали „пламенната“ реторика на президента Доналд Тръмп срещу режима в Пхенян. \r\n„Администрацията начерта червена линия и никога няма да позволи на Северна Кория да изгради ракета с ядрена бойна глава, която да удари по САЩ“, допълни сенаторът.   Виктор Турмаков", "date": "2018.03.03", "title": "Линдзи Греъм, сенатор от САЩ: В дългосрочен план войната срещу Северна Корея ще си струва"}
{"url": "http://www.focus-news.net/news/2018/03/03/2495394/petima-sa-zadarzhani-zaradi-vzriven-bankomat-v-stolichniya-kvartal-iliyantsi-mvr-izyasnyava-kolko-pari-sa-otkradnati-obzor.html", "text": "МВР разследва пореден случай на взривен банкомат, този път в столичния квартал „Илиянци“. Сигналът за инцидента е подаден рано сутринта. След преследване от полицията са задържани петима души. В парламента вътрешният министър Валентин Радев обясни, че все още не е ясна точната сума на откраднатите пари. Той уточни, че задържаните нямат връзка с други групи, взривявали банкомати. „По задържаните е имало пръски от оцветяването на банкнотите“, коментира министърът. Повечето от задържаните за взривяването на банкомата в кв. „Илиянци“ имат криминално минало и са били следени от полицията. „Те си имат и прякори, замесени са и в кражби“, поясни Валентин Радев. „Добре, че ги хванахме. Всички останали, които посягат, да свикват, че рано или късно ги хващаме“, заяви вътрешният министър. „Хванахме и трима от четиримата за обира на банкомат в Сапарева баня. И четвъртият ще падне в капана, сигурен съм“, каза още Валентин Радев.\r\nБиляна ИВАНОВА", "date": "2018.03.03", "title": "Петима са задържани заради взривен банкомат в столичния квартал „Илиянци“, МВР изяснява колко пари са откраднати (ОБЗОР)"}
{"url": "http://www.focus-news.net/news/2018/03/03/2495403/bloomberg-donald-tramp-e-podlozhen-na-dieta-shte-zameni-lyubimite-si-burgeri-sas-supi-i-salati.html", "text": "Президентът на САЩ Доналд Тръмп ще замени хамбургерите за салати и супи в своето меню. По данни на трима души запознати с въпроса, лекарите са му наредили са свали няколко килограма и да намали червеното месо за сметка на рибата, предава  Bloomberg.\r\nПо време на първия му годишен преглед като президент през януари, теглото на Тръмп е дало показател близък до затлъстяване и неговият доктор контраадмирал Рони Джаксън го е посъветвал да намали мазнините и въглехидратите и да се упражнява повече. Тежащ 108 килограма при ръст от 190 см Тръмп е с по-малко от килограм под границата на затлъстяването. \r\nСпоред асистентите от Белия дом прави впечатление, че Тръмп е приел новия си хранителен режим, правейки впечатление, че той му се отразява добре.   Виктор Турмаков", "date": "2018.03.03", "title": "Bloomberg: Доналд Тръмп е подложен на диета: ще замени любимите си бургери със супи и салати"}
{"url": "http://www.focus-news.net/news/2018/03/03/2495404/regnum-v-germaniya-e-arestuvan-bos-na-italianskata-mafiya.html", "text": "Полицията на Германия съобщи за ареста на бос на италианската мафия, предава  Regnum, позовавайки се на местни медии.\r\nПомощник глава на калабрийската мафия „Ндрангета“, който е издирван в Италия от 2013 г. насам, е арестуван в западния германски град Саарбрюкен. \r\nСпоред информацията на официалните източници, през януари по време на съвместна полицейска операция против „Ндрангета“ на територията на Италия и на Германия са арестувани повече от 170 души и са иззети активи на групировката в размер на около 50 млн. евро. \r\nКалабрийската мафия „Ндрангета“ е една от най-влиятелните престъпни структури в Италия и в света. Според някои оценки ежегодният доход на международната криминална групировка през средата на миналото десетилетия надвишава 40 млрд. евро.  Виктор Турмаков", "date": "2018.03.03", "title": "Regnum: В Германия е арестуван бос на италианската мафия"}
{"url": "http://www.focus-news.net/news/2018/03/03/2495402/euronews-intervyu-s-zhan-klod-yunker-za-umorata-ot-razshiryavaneto-na-es.html", "text": "Журналистът от  Euronews  Ефи Куцокоста проведе среща с председателя на Европейската комисия Жан-Клод Юнкер в София – последната спирка от обиколката му сред страните от Западните Балкани – Сърбия, Черна гора, Македония, Албания, Косово и Босна и Херцеговина.  Euronews  : Доколко реалистично е тези страни на се присъединят към ЕС предвид съществуващите в момента спорове? Жан-Клод Юнкер  : Не обсъждаме дати, ние не обсъждаме края на историята, ние обсъждаме процеса. Опитах се да обясня на правителствата и на другите от региона, че всичките условия и критерии за присъединяването трябва да бъдат изпълнени, а не са и това отнема време. Датата, която ние посочваме, 2025 г. е индикация, а не обещание. Трябва да знаем, че в стара Европа, в западната част на Европа, но не само там, има подобна умора от разширяването  и това е случаят по отношение на Сърбия и Черна гора. Но те се справят добре и трябва да им помогнем. Euronews  : Но има и други фактори. Сърбия има много близки връзки с Москва, която е активна в региона. Има посещение на външния министър Лавров в региона и в Сърбия наскоро и той предупреди ЕС, че поставянето на избор пред Сърбия е същата грешка, както в Украйна. Какво ще кажете за това? Това въпрос на избор ли е?  Жан-Клод Юнкер  : Първо: не може да има сравнение между Сърбия и Украйна. Второ: обяснявах на колегите в региона, че европейската конструкция не е насочена срещу други. За нас това е интеграционен процес. Не съм искал от сърбите да правят избор, защото те трябва да имат нормални отношения с Русия и да имат най-добрите възможни отношения с ЕС. Euronews  :Искате ли от тях да нагласят външната си политика с тази на ЕС, включително и относно санкциите срещу Русия заради Крим? Жан-Клод Юнкер  : Всички партньори в региона са нагласили външната си политика, но сърбите имат различна позиция, защото не участват в този процес на санкции. При приближаването си към ЕС те трябва да я нагласят, но това не е краткосрочен въпрос. Euronews  :Нека се преместим към другите страни, които се надяват да се присъединят някой ден към ЕС. Говоря за Македония и за Албания. Докъде сме стигнали? Срещнахте се с лидерите на тези държави. Какво е посланието ви? Жан-Клод Юнкер  :  Общото ми послание в региона и особено по отношение на споменатите държави е, че нито една страна няма да бъде член на ЕС, ако граничните въпроси не бъдат затворени. Трябва да се постави ред в региона. Няма да внасяме оставащата нестабилност в Западните Балкани, а искаме да изнасяме нашата стабилност. Затова и всички страни, искащи да станат членки на ЕС трябва да си решат граничните въпроси , а ние имаме много от тях в региона.  Euronews  : Скопие има продължителен спор с Атина относно името. В момента текат преговори. Каква е ролята на ЕС? Поставяте ли им натиск да открият решение сега? Виждате ли инерция в преговорите? Жан-Клод Юнкер  : Натискът не е инструмент, който да използваме. Ние ги окуражаваме да открият решение за името. Те са в преговорен процес, няма защо да се намесваме. Euronews  : Гърците искат техните съседи да премахнат териториалните претенции от конституцията си. Смятате ли това за оправдано предвид граничните спорове в целия регион? Жан-Клод Юнкер  : Не се месим в преговорния процес между Гърция и Македония. Euronews  : Друго нещо е руското влияние в региона, особено що се отнася до политическото влияние в Косово, Албания и Босна и Херцеговина. Дали днешните интереси на турския президент Реджеп Тайип Ердоган са съвместими с тези на ЕС? Жан-Клод Юнкер  : Турция играе роля, но тя не е толкова голяма, колкото си мислят хората, но нашите партньори в региона знаят, че наблюдаваме нещата отблизо. Euronews  : Но имате ли впечатление, че, ако не дадете на тези партньори нещо повече, те ще започнат да търсят други партньори като Русия и Турция? Жан-Клод Юнкер  : Те със сигурност знаят, че няма смисъл да се поема по различни пътища. Пътят е един. Euronews  : Има среща на високо равнище с Турция за подобряването на отношенията ѝ с Турция във Варна. Смятате ли, че това все още е  актуално, предвид скорошното развитие на положението в някои страни членки като Гърция и Кипър и случващото се в Западните Балкани? Жан-Клод Юнкер  : Вероятно ще имаме среща с президента Ердоган през март във Варна и трябва да обсъдим различни въпроси с него. Не бих желал да имам очаквания за хода на дебата. Euronews  : Има ли възможност срещата да бъде отменена? Жан-Клод Юнкер  : За момента не е отменена. Euronews  : Докато бяхте в Босна и Херцеговина, вие заявихте пред парламента, че патриотизмът няма нищо общо с национализмите – това е особено отнасящо се за ЕС. Какво бихте казали на европейските граждани отново проекта на разширяването, след като виждат, че вече има разделение между изтока и запада в ЕС,  че когато се говори за върховенството на закона и корупцията на Балканите, има много проблеми по въпроса. Жан-Клод Юнкер  : Патриотизмът не е ориентиран срещу другите, а е относно любовта към собствената държава. В това няма нищо лошо. Национализмът е ориентиран срещу другите. Борбата срещу корупцията, която е от първостепенно значение, борбата срещу организираната престъпност, която също има огромна важност, нямат общо с патриотизма. Искаме от нашите партньори в региона да се заемат сериозно с ангажиментите си. Това не са просто думи. Трябва да направят така и ще го направят, а ако не го направят, вратите ще бъдат затворени. Euronews  : Има и други въпроси като сигурността в региона. Разчитате ли на САЩ, които също бяха някога активни в региона? Жан-Клод Юнкер  : Що се отнася до присъединяването на страните от Западните Балкани и партньорите и когато става дума за разширяването САЩ нямат думата – зависи от ЕС да вземе решението, а не от САЩ. Ние ги уважаваме, те са приети да допринасят, но не искам процес, в който, от една страна САЩ да играят важна роля, която в резултат да предизвика по-голяма роля на Русия. Не това е начинът, по който да се справим. Виктор Турмаков", "date": "2018.03.03", "title": "Euronews: Интервю с Жан-Клод Юнкер за „умората от разширяването на ЕС“"}
{"url": "http://www.focus-news.net/news/2018/03/03/2495406/predstoyashti-mezhdunarodni-sabitiya-za-3-mart-agentsiya-fokus.html", "text": "*** Действащият руски президент Владимир Путин ще проведе предизборен митинг.\r\n*** Броене на бюлетините за членовете на Германската социалдемократическа партия относно одобрението или отхвърлянето на коалиционното споразумение с Ангела Меркел. \r\n*** Погребението на убития словашки разследващ журналист Ян Куциак.\r\n*** Кюрдски организации призовават за демонстрации против турската операция в Африн.", "date": "2018.03.03", "title": "Предстоящи международни събития за 3 март (Агенция „Фокус“)"}
{"url": "http://www.focus-news.net/news/2018/03/03/2495409/prezidentat-rumen-radev-shte-vzeme-uchastie-v-tarzhestvenata-programa-po-sluchay-natsionalniya-praznik-3-mart.html", "text": "Президентът и Върховен главнокомандващ на въоръжените сили Румен Радев ще вземе участие в тържествената програма, с която ще бъде отбелязан Националният празник на България 3 март. Това съобщиха от прессекретариата на държавния глава. В 10.00 часа държавният глава ще пристигне в Шипченския манастир „Рождество Христово“. В 11.00 часа на площадката под връх Шипка президентът Радев ще присъства на панихида в памет на загиналите войни. Държавният глава ще бъде посрещнат с официална церемония, по време на която ще приеме рапорта на началника на караула, след което ще произнесе слово. От 18.30 часа на пл. „Народно събрание“ в София ще се състои тържествената заря-проверка по повод Националния празник на България. Президентът Румен Радев ще приеме почетния строй на представителните части на Българската армия. В 18.40 часа държавният глава ще произнесе слово. От 19.30 часа в зала „Концертна“ на Централния военен клуб ще се състои традиционният прием за Трети март, даван от държавния глава.", "date": "2018.03.03", "title": "Президентът Румен Радев ще вземе участие в тържествената програма по случай Националния празник 3 март"}
{"url": "http://www.focus-news.net/news/2018/03/03/2495407/predstoyashti-sabitiya-v-stranata-za-3-mart-agentsiya-fokus.html", "text": "***\r\nДържавният глава Румен Радев и председателят на Народното събрание Цвета Караянчева ще участват в отбелязването на Националния празник на България – 3 март на връх Шипка. В 10.00 часа те ще присъстват на тържествения молебен в Шипченския манастир „Рождество Христово”. Той ще бъде отслужен от Негово светейшество Българския патриарх Неофит и Негово светейшество Московския и на цяла Русия патриарх Кирил. \r\nВ 11.00 часа на площадката под връх Шипка ще се състои панихида в памет на загиналите воини.\r\n***\r\nОт 11.00 часа пред паметника на Незнайния воин ще се състои церемония по издигане на Националното знаме. В ритуала ще вземат участие вицепремиерът Илияна Йотова, министърът на отбраната Красимир Каракачанов, началникът на отбраната генерал-лейтенант Андрей Боцев, доц. д-р Тодор Чобанов – заместник-кмет на Столична община, Н. Пр. Посланикът на Русия - Анатолий Макаров, председателя на ГС на БСП-София Калоян Паргов и др. В 11.45 часа Илияна Йотова ще произнесе слово на тържественото отбелязване на Националния празник 3 март пред Паметника на опълченеца в София. \r\nВ 12.00 часа ще се извърши тържествена смяна на почетния гвардейски караул пред официалния вход на сградата на Администрацията на президента. \r\nОт 18.30 часа на пл. „Народно събрание“ ще се състои тържествената заря-проверка по повод Националния празник на България. Президентът Румен Радев ще приеме почетния строй на представителните части на Българската армия. В 18.40 часа държавният глава ще произнесе слово.   \r\nВ чест на 140-ата годишнина от Освобождението на България посетителите на Националния военноисторически музей ще имат уникалната възможност да видят оригиналните знамена на Българското опълчение, сред които е и Самарското знаме. \r\n***\r\nМинистър-председателят Бойко Борисов ще се срещне с Московския и на цяла Русия патриарх Кирил.\r\n***\r\nВ 10.00 часа социалистите от район „Лозенец“ и Обединението на жените-социалистки в БСП – София ще присъстват на тържествена литургия в храма „Въздвижение на Кръста Господен“, в двора на която се намира първият мемориален паметник на загиналите руски и български войни в Руско-турската освободителна война. \r\nВ 11.00 часа социалистите от районите „Красно село“, „Триадица“, „Възраждане“ и „Овча купел“ ще поднесат венци и цветя на Руски паметник.\r\nВ 11.30 часа лидерът на БСП – София Калоян Паргов и заместник-председателите на Градския съвет на столичната организация на БСП проф. Ваня Добрева и народният представител Христо Проданов ще вземат участие в честването на 140-ата годишнина от Освобождението на България и ще поднесат венец пред Паметника на Опълченеца.\r\n***\r\nОт 10.00 до 17.00 часа в НДК ще отворят врати пет творчески работилници за деца в рамките на „Салон на музеите в НДК”. \r\n***\r\nВ 10.30 часа, генералният директор на Световната здравна организация д-р Тедрос Гебрейесус ще посети Университетска акушеро-гинекологична болница „Майчин дом“. От 18.30 часа д-р Гебрейесус ще присъства на официалната заря-проверка по случай Националния празник на Република България 3-ти март. \r\n***\r\nОколо 10.30 часа от площада пред сградата на Президентството, Гражданска инициатива \r\n„ЗА СУВЕРЕНИТЕТ на БЪЛГАРИЯ и ДЪРЖАВИТЕ по СВѢТА” организира шествие „Безсмъртната чета“, което ще продължи към паметника на Цар Освободител на пл. „Народно събрание“ и паметника на Българските Опълченци. \r\n***\r\nПо случай 140-годишнината от Освобождението на България, от 11.00 часа в Националния исторически музей (НИМ) ще бъде открита  изложба „Знаци на свободата и героизма”, посветена на Руско-турската освободителна война (1877-1878 г.).\r\n***\r\nОт 12.00 часа в парк „Заимов” ще се състои спектакъл  „ПРОБУЖДАНЕ С ХОРО”.\r\n***\r\nОт 16.00 часа, по повод Националния празник на България, на тържествена церемония в къща музей „Иван Вазов“ ще бъдат връчени отличията „Златна монета“ за принос в развитието на българската наука и култура. \r\n***\r\nОт 11.00 часа в храм „Св. Димитър“ в Асеновград ще се състои панихида в памет на загиналите за Освобождението на България, след което ще бъдат поднесени цветя на гроба на прапоршчик Вишняков.  От 11.30 часа на площад „Акад. Николай Хайтов” ще се проведе военен ритуал по издигане на националния флаг на Република България. Кметът на Община Асеновград ще произнесе тържествено слово, след което ще се състои спектакъл на ФА „Тракия“, озаглавен „Майка България“. От 13.00 часа в читалище „Христо Ботев“ в село Избеглии, по повод празника, ще се открие обновената историко-етнографска сбирка на населеното място. Честванията продължават в 17.00 часа на пл. „Акад. Николай Хайтов” с празнично хоро с Виевската фолк група, като ще завършат с празнични илюминации в 18.30 часа.\r\n***\r\nВ Банско 140-ата година от Освобождението на България ще бъде отбелязана от 10.00 часа  пред паметника „Банско помни героите” с тържествена програма, последвана от поднасяне на венци и цветя.\r\n***  \r\nОт 10.30 часа в Белово ще започне Ритуал по издигане на националното знаме на Република България и Празнично шествие от пл. „Освобождение“ . Ще бъдат поднесени и цветя на паметниците на загиналите за националното освобождение.\r\n***\r\nОбщина Благоевград ще отбележи тържествено Националния празник на Република България – 3 март. Честванията започват от 09.30 часа в двора на църквата „Въведение Богородично“ ще се проведе панихида за загиналите за Освобождението на България от османско иго и ще бъдат положени цветя на паметния знак на майор Иван Павлович Орлински.  Ще премине и шествие от два лъча, които ще се обединят на площад „Македония“.  Първият лъч ще тръгне от магазин „Билла“ в 10.15 часа и  ще продължи по улица „Тодор Александров“. Шествието ще спре пред паметника на Гоце Делчев.  От 10.30 часа в градинката пред централен вход на стадион „Христо Ботев“ ще се проведе ритуал по полагане на цветя на паметна плоча в чест на посрещането на руските освободителни войски в знак на признателност. Непосредствено след това ще тръгне и вторият лъч от шествието, който ще премине по ул. „Трети март“ и ще стигне до пл. „Македония“. От 11.00 часа на пл. „Македония“ тържествено ще бъде издигнат националният флаг на Република България. След това кметът на община Благоевград д-р Атанас Камбитов ще се обърне към жителите и гостите на града с тържествено слово. Непосредствено след това ще се извърши  протокол по полагане на венци и цветя пред паметника на Гоце Делчев,  намиращ се на площад „Македония“.  \r\n***\r\nОт 11.00 часа в к-с „Меден рудник“, спортна зала „Никола Станчев“ ще се състои празничен концерт по случай 3март. От 11.00 часа на пл. „Атанас Сиреков“ ще се проведе ритуал по издигане на националния флаг на Република България, флаговете на Европейския съюз и Община Бургас. От 11.30 часа пред Паметник на руските освободители ще се състои тържествен ритуал по полагане на венци и цветя и отдаване на военни почести Заупокойна молитва за загиналите за Освобождението на България от османско иго. От 12.30 часа в Държавна опера – Бургас ще се проведе концерт „140 години свободна България“. От 16.30 часа в Историческия музей ще бъде представена фотодокументална изложба на Национален музей „Васил Левски“ гр. Карлово – „Всичко, каквото съм сторил, сторих го за Отечеството“. \r\n***\r\nВ 8.30 часа в Катедрален храм „Свето Успение Богородично” ще бъде отслужена Божествена Света литургия. В 10.00 часа на площад „Св. св. Кирил и Методий” ще бъде издигнат тържествено националният флаг на България. В 10.15 часа започва празничното шествие до паметника на Граф Игнатиев и до мемориален паметник на украинските воини, където ще бъдат положени цветя и венци. В 11.30 часа поклонение с полагане на венци с военен ритуал ще се състои пред паметника на руските воини. В 12.00 часа ще започне традиционната 55-а лекоатлетическа щафетна обиколка на Радио Варна. Със същия начален час в детския кът в Морската градина ще се проведе празничен концерт под надслов „Децата на Варна празнуват 3-ти март“, с участието на местни клубове по народни танци. В същата зона от 13.30 до около 16.00 часа ще се състоят още прояви – откриване на изложба „Героите на Освобождението“ съвместно с Музея на Възраждането, занаятчийска работилница „Чаршията на Варна от онова време“ и конкурс за рецитиране на възрожденски текст. От 19.00 часа на входа на Морската градина започва тържествена заря-проверка по случай 3-ти март. В 19.30 часа в зала 1 на Фестивален и конгресен център ще започне концерт-спектакълът „България“.\r\n***\r\nОт 16.00 часа в зала „Европа\" на Фестивален и конгресен център Варна, ще се проведе награждаването на лауреатите от Седми национален ученически конкурс „Българските архитектурни паметници в макети\", който е посветен на Националния празник на България - Трети март.   \r\n*** \r\nОт 10.30 часа пред сградата на Общината ще се проведат чествания по повод 140 години от Освобождението на България. От 10.30 до 12.30 часа Пред паметник „Майка България“ ще бъде подредена изложба и анимация „Оръжия и документи от Руско-турската освободителна война 1877-1878 година“ – клуб „Традиция“. От 11.00 часа пред паметник „Майка България“ ще бъде отслужен празничен благослов. Ще последват военен ритуал по полагане на венци и цветя и празнично търновско хоро от ДЮФА „Българче“. \r\n*** \r\nОт 10.00 часа от площад „Цар Асен I” ще тръгнат безплатни пешеходни турове с беседа „Те загинаха за нашата свобода“. \r\n*** \r\nОт 20.00 часа на Площад „Цар Асен I” ще бъде излъчен Аудиовизуален спектакъл „Царевград Търнов – звук и светлина“. \r\n***  \r\nОт 11.00 часа във Велинград ще започне Парад-дефиле на Представителен духов оркестър с мажоретен състав „Димитър Мечев“ към НЧ „Отец Паисий“.  На пл. „Николай Гяуров“ тържествено ще бъде издигнато и знамето на България.\r\n***\r\nПо случай Националния празник на България от 10.00 часа ще тръгне празнично шествие от музей „Конака“ до площад „Бдинци“. От 11.00 часа ще се състои официална церемония за празника и историческа възстановка на Освобождението на Видин; поднасяне на венци и цветя пред паметника на пл. „Бдинци“ и паметника на опълченците от Видинския край пред сградата на Драматичния театър. \r\n***\r\nОт 09.30 часа в храм „Св. Георги“ ще бъде отслужена Панихида в памет на загиналите за Освобождението на България и празничен водосвет.  От 10.30 часа пред паметник на хан Аспарух и Костница на загиналите руски воини ще се състои тържествен ритуал с отдаване на военни почести на загиналите за Освобождението на България. От 12.00 часа пл. „Свобода“ ще се проведе празничен концерт на Професионален фолклорен ансамбъл „Добруджа“.\r\n***\r\nОт 11.00 часа на площад „Свобода” с изпълнения на общинския духов оркестър ще започне празничната програма по повод Националния празник. В 11.15 часа ще бъдат поднесени венци и цветя на паметната плоча на опълченците от Дупница, след което ще се проведе церемония по издигане на националното знаме. От 12.00 часа в Историческия музей ще бъде открита изложбата „Ексцерпии”, а в изложбена зала „Околийската къща” ще бъде представена изложбата „Панагюрище”. Програмата включва с конкурс за рецитал „Свобода или смърт юнашка”, който ще започне от 13.00 часа в заседателната зала на Община Дупница. \r\n*** \r\nОт 11.00 часа на пл. „Георги Измирлиев“ ще се проведат чествания за Националния празник на Република Бълагрия. \r\n***\r\nОт 16.00 и от 18.00 часа в кино „Парадизо“ ще бъдат направени безплатни прожекции на новия български филм „Възвишение“. \r\n***\r\nВ 10.00 часа в читалище „Васил Левски“ ще се състои официалното откриване на Четвъртия национален конкурс за изпълнители на популярна песен „Песенна палитра“.\r\n***\r\nВ 10.30 часа на пл. „20-ти юли“ ще се състои церемония по издигане на националния флаг на Република България.  В 11.00 часа на пл. „20-ти юли“ ще се състои общобългарско хоро в подкрепа на националната кампания „Пробуждане с хоро“. В 11.30 часа ще бъдат положени венци и цветя пред паметника на ген. Павел Карцов. \r\n***\r\nВ 11.00 часа на площад „Велбъжд“, по случай Националния празник на България 3-ти март, четиринадесетте участнички в конкурса „Девойка Кюстендилска пролет - 2018\" ще раздадат над 1 000 знамена на гражданите и гостите на Община Кюстендил. Честванията на 140 години от Освобождението на България ще започнат от 11.00 часа с поднасяне на венци и цветя в знак на признателност към загиналите за свободата на България на паметника на „Булаир“ и празничен концерт с участието на народната певица Стойка Германова и квартет към ансамбъл „Пирин”.  \r\n***\r\nВ 10.30 часа на площад „Жеравица” с тържествен военен ритуал ще бъде издигнат националният флаг. След приветственото слово на кмета на Монтана Златко Живков ще бъде отслужен благодарствен молебен. В знак на признателност ще бъдат поднесени венци и цветя пред Паметника на загиналите във войните. В 11.00 часа в Младежкия дом ще започне концертът на струнен квартет DESTINY. \r\n*** \r\nОт 10.00 часа в Пазарджик ще започнат празничните чествания, посветени на Националния празник на 3 март с празничен молебен за здраве и благополучие в катедралния храм „Св. Богородица“. Ще бъдат поднесени и цветя и венци на паметниците и паметните плочи на ген. Брок; Паметници на Хаджи поп Георги Тилев и Теофил Бейков; Паметника на Константин Величков; Паметната плоча на ген. Гурко; Паметника на  В.Левски;  Паметниците на: Георги Бенковски,  Хаджи Найден Йованович, Мария Сутич, Ованес Соваджиян и Христо Ботев. В 11.00 часа ще бъде издигнато тържествено националното знаме на пл. „К. Величков“.\r\n***\r\nОт 11.30 часа от телевизионната кула „Снежанка” скиори и сноубордисти в народни носии ще се спуснат заедно от връх Снежанка по случай 140-тата годишнина от Освобождението на България.\r\n***\r\nОт 10.30 часа в Панагюрище ще започне Ритуал по издигане на националното знаме на Република България и Празнично шествие от пл.  „20-ти април“. Ще бъдат положени и цветя на  паметниците на Павел Бобеков,  Орчо войвода, на Райна Княгиня и на генерал Дандевил.  \r\n***\r\nОт 11.00 часа от пл. „Св. Иван Рилски“ до Двореца на културата ще се състои празнично шествие.  От 11.10 часа  ще се проведе ритуал за издигане на националния флаг.  От 11.15 часа кметът на Община Перник и областният управител ще поизнесат слова.  От 11.30 часа ще се състои концерт на Духовия  оркестър и КСХ „Иван Топалов” , Фолклорна композиция „Веселие в Граово” в изпълнение на танцовия състав при Общински комплекс Дворец на културата. Събитието ще бъде пред Двореца на културата, при лошо в първо фоайе на културната институция.\r\n***\r\nОбщина Пещера ще отбележи 140 години от Освобождението на България на 3 март с празнични чествания. От 10.30 часа ще бъдат поднесени цветя пред паметните плочи на капитан Сафонов и братя Горови, като тържествено ще се издигне и националното знаме. Два лъча от представители на общинската администрация, културните и образователни  институции, общественици и граждани ще се отправят към паметните плочи. В 11.00 часа на пл. „България“ ще започне  Празничен концерт с участието на  ансамбъл  „Славейче” и изпълнителките на български народни песни Калина и Невена.\r\n***\r\nОт 11.00 часа в катедрален храм „Св. Богородица“ пловдивският митрополит Николай ще отслужи тържествен молебен по случай 140 години от Освобождението на България. От 12.00 часа  на Паметника на руските освободители на Бунарджика ще се състои тържествено отбелязване на 140 години от Освобождението на България. Ще бъдат положени венци и цветя.  \r\n***\r\nОт 13.00 часа на Паметника на опълченците на Централни гробища ще се отслужи панихида за загиналите български опълченци. Ще бъдат положени венци и цветя. \r\n***\r\nВ 16.00 часа на пл. „Стефан Стамболов“ ще се проведе празничен концерт на Биг Бенд Пловдив по повод Националния празник на България. \r\n***\r\nВ 18.00 часа на пл. „Централен“ ще се състои тържествена проверка – заря по повод Националния празник на Република България – 3 март.\r\n***\r\nПразнично патриотично честване на 140 години от Освобождението на България ще се проведе в Раковски. Празничната програма започва от 18.00 часа в центъра на кв. „Ген. Николаево“, където ще се състои концерт с участието на  местни самодейни и детски групи и духов оркестър в НЧ „Св.св. Кирил и Методий“. Организаторите са подготвили и изложба с платна на Минчо Деливански, посветена на 140 години от Освобождението на България.\r\n***\r\nОт 11.30 часа по повод Националния празник на България и 140 години от Освобождението пред Паметника на Свободата ще бъдат поднесени венци и цветя. \r\n***\r\nОт 10.00 часа честванията в Свищов по повод Националния празник ще започнат с благодарствен молебен в църквата „Св. Торица“. От 11.00 часа на пл. „Алеко“ ще се състои ритуал по издигане на националното знаме на Република България. След него от пл. „Алеко“ до пл. „Свобода“ Община Свищов организира празнично шествие. От 11.30 часа пред Паметника на Свободата ще се състои общоградско поклонение. На Паметника ще има и кратка програма, в която ще се включат ученици от СУ „Николай Катранов“, Духовият оркестър на Военно формирование 28 880.\r\n***\r\nВ 11.00 часа от кметството в село Ракитна ще тръгне шествие до връх Кръста по повод 140-годишнина от освобождението на България от турско робство. По-късно на върха ще бъде поставена паметна плоча на майор Орлински. От 18.00 часа пред паметника „Лъвчето“ ще бъдат положени цветя и венци. \r\n***\r\nОт 10.30 часа на площад „Хаджи Димитър“ с развяването на 140-метров български трибагреник в Сливен ще бъде отбелязано Освобождението на България. На тържествена церемония под звуците на 140 – гайди ще бъдат развети 140 знамена.\r\n***\r\nНационално движение „Хан Кубрат\" ще отбележи 140-ата годишнина от Освобождението на България с шествия в София и в Сливен. В Сливен тържественото шествие ще започне в 10.00 часа от паметника на Хаджи Димитър и ще премине по главната улица в града. В него ще се включат 140 гайдари. В столицата тържественото шествие-поклонение ще започне в 12.15 часа от паметника на Незнайния воин. Там ще бъдат поднесени венци и цветя. След това шествието, водено от двама гайдари, ще продължи до паметника на Цар Освободител, където също ще бъдат поднесени венци и цветя.\r\n***\r\nПо повод Националния празник от 09.00 часа в храм „Св. Никола“ в кв. „Устово“, Негово високопреподобие архимандрит Висарион, архиерейски наместник на Смолянска духовна околия, ще отслужи Света Божествена литургия. След това, от 10.00 часа ще бъде отслужен и Тържествен благодарствен молебен за руските освободители, посрещнати преди 140 години в храма.  В 10.30 часа от храм „Св. Никола” ще тръгне празнично шествие до пл. „Възраждане”, начело с пушката на Капитан Петко войвода, защитник на Родопите през 1878-1879 г., съхранявана в РИМ „Стою Шишков“ – Смолян. От 11.00 часа на пл. „Възраждане“ ще се състои тържество Тържество за Националния празник на Република България с Почетен караул, поклонение и поднасяне на цветя пред Паметника на борците за свобода и Паметника на ген. Пьотр Черевин и празничен концерт. \r\n***\r\nОт 10.00 часа на площад „Иван Вазов“ в Сопот ще се проведе церемония по вдигане на националния флаг на България.\r\n***\r\nПо повод навършващите се 140 години от Освобождението на България, в 09.00 часа във всички храмове в града ще бъде отслужена Божествена света литургия. В 10.15 часа ще бъдат положени венци и цветя на всички паметници, посветени на Освобождението на Стара Загора. В 11.00 часа пред сградата на областната администрация ще бъде отслужен водосвет, след което паметното шествие под наслов „За Свободата...  Да развеем  българското знаме!“ ще потегли към Мемориалния комплекс „Бранителите на Стара Загора“, където ще завърши с тържествен ритуал за поднасяне на венци и цветя, под наслов „Пред падналите за България – поклон!“. \r\n***\r\nОт 10.00 часа ще се проведе поход с трибагреници и гайди до връх Свети Илия в чест на Освобождението на България. \r\n***\r\nОт 10.00 часа в двора на църквата „Св. Всях Светих“  ще се отслужи Панахида. От 11.00 часа на пл. „Сава Младенов“ ще бъде издигнато знамето на Република България. От 11.30 часа отново на пл. „Сава Младенов“ ще се проведе концерт на Христо Косашки.  \r\n***\r\nЧудотворната икона на Богородица Скоропослушница ще бъде посрещната в Тутракан. Към 16.00 часа светинята ще пристигне в храм „Св. Николай“ . Тя ще бъде изложена за поклонение в храма до 17.00 часа на 6 март.  \r\n*** \r\nОт 10.00 часа в храм „Св. Йоан Рилски“ ще бъде отслужена панихида в памет на загиналите за свободата. От 10.30 часа на пл. „Свобода“ ще се състои военен ритуал за издигане на националния флаг и знамената на Европейския съюз. От 11.00 часа до паметника на българо-руската дружба ученици от I ОУ „Христо Ботев“ ще представят поетичната композиция „Орловите крила на свободата“, след което ще се състои ритуалът за поднасяне на венци и цветя на признателност. В 19.00 часа на пл. „Свобода” ще има празнична заря.\r\n***\r\nВ 08.30 часа от площад „Олимпийски“ ще тръгне празнично шествие към Паметника на загиналите във войните чепеларци, където ще бъдат поднесени венци и цветя в знак на признателност. В 09.00 часа ще започне традиционният поход до връх Мечи чал. В 17.30 часа в НЧ „Родопска искра 1880“ ще се проведе празничен концерт, с участието на ученици от СУ „Васил Дечев“ и самодейци от читалището. В 18.00 ч в центъра на града ще има тържествена проверка-заря, с участието на 101-ви Алпийски полк – Смолян и представители на Духовия оркестър на Сухопътни войски – София.\r\n*** \r\nОт 09.30 часа в храма „Св. Вознесение Господне“ ще бъде отслужена. заупокойна молитва за загиналите войни и опълченци и молебен за здраве. В 10.00 часа пред паметника на загиналите във войните шуменци на пл. „Кристал“ ще бъдат поднесени венци и цветя от официални лица и граждани. В 12.00 часа в ДКТ „Васил Друмев“ ще се състои  концерт -спектакъл „Величието на един народ“ на АНПТ – Шумен.\r\n***\r\nОт 10.30 часа пред община Ямбол ще се състои тържествена церемония по издигане на националния флаг, благодарствен молебен и представяне на реплика на Браилското знаме.  С тържествено шествие участниците в честването ще се придвижат до мястото на поднасяне на венци и цветя – паметника на загиналите за националното ни освобождение. След отслужването на заупокойна молитва в памет на загиналите за Освобождението на България ще започне и поклонението пред паметта на героите. В 11.30 часа в зала „Съвременност“ на Културно-информационен център „Безистен“ ще започне празничният концерт на Дамски хор при Хорова школа „Проф. Георги Димитров“- Ямбол.", "date": "2018.03.03", "title": "Предстоящи събития в страната за 3 март (Агенция „Фокус“)"}
{"url": "http://www.focus-news.net/news/2018/03/03/2495410/vitseprezidentat-iliyana-yotova-shte-uchastva-v-tarzhestvata-po-sluchay-natsionalniya-praznik-3-mart.html", "text": "Вицепрезидентът Илияна Йотова ще участва в тържествата по случай Националния празник 3 март. Това съобщиха от прессекретариата на държавния глава. Днес в 11.00 часа вицепрезидентът Илияна Йотова ще присъства на тържествената церемония по издигането на националното знаме пред Паметника на Незнайния воин в столицата по случай 140 години от Освобождението на България. В 11.45 часа Илияна Йотова ще произнесе слово на тържественото отбелязване на Националния празник 3 март пред Паметника на опълченеца в София. По-късно през деня вицепрезидентът Йотова ще присъства на тържествената заря-проверка на пл. „Народно събрание“ в София и на традиционния прием за 3 март, даван от държавния глава в Централния военен клуб.", "date": "2018.03.03", "title": "Вицепрезидентът Илияна Йотова ще участва в тържествата по случай Националния празник 3 март"}
{"url": "http://www.focus-news.net/news/2018/03/03/2495408/nimh-dnes-na-mnogo-mesta-shte-ima-valezhi-ot-dazhd-v-severna-balgariya-dazhdat-shte-se-primesva-sas-snyag.html", "text": "Днес преди обяд ще преобладава облачно време и на места все още ще има валежи от дъжд, в Северна България дъждът ще се примесва със сняг. Ще има условия за образуване на поледици и заледявания. По-късно през деня преваляванията ще спират и облачността ще се разкъсва и намалява. Ще духа слаб, в Дунавската равнина – до умерен вятър от запад-северозапад. Максималните температури ще са в широки граници от 3 – 7° в Северна до 8 – 13° на места в Южна България, в София около 9°. Това съобщи за Агенция „Фокус” дежурният синоптик Христо Христов от Националния институт по метеорология и хидрология (НИМХ) при Българската академия на науките (БАН).\r\nПреди обяд над Черноморието ще бъде предимно облачно и с превалявания от дъжд. След обяд валежите ще спират и облачността ще се разкъсва и намалява. Максималните температури ще са между 1° и 6°, близки до температурата на морската вода. Вълнението на морето ще бъде 2 -3 бала.\r\nНад планините ще бъде предимно облачно. Ще духа умерен, по високите и открити части и силен вятър от запад-северозапад. Преди обяд ще има превалявания от сняг, под около 1700 метра валежите ще са от дъжд. Максималната температура на височина 1200 метра ще е около 6°, на 2000 метра - около 0°.\r\nАтмосферното налягане е значително по-ниско от средното за месеца. През деня бавно ще се повишава.", "date": "2018.03.03", "title": "НИМХ: Днес на много места ще има валежи от дъжд, в Северна България дъждът ще се примесва със сняг"}
{"url": "http://www.focus-news.net/news/2018/03/03/2495405/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\n1. Метеорологична обстановка: \r\nТемпературите са в интервала от –7° до +10°.\r\nВремето над страната е предимно облачно.\r\nСлаб до умерен е вятърът в областите Благоевград, Бургас, Варна, Добрич, Перник, Смолян, София, Хасково и Шумен. \r\nДъжд вали в обл. Благоевград, обл. Бургас, гр. Видин, обл. Враца, обл. Габрово, обл. Кърджали, гр. Луковит, гр. Пещера, обл. Пловдив, обл. Силистра, обл. Смолян, обл. София, проход на „Републиката“. \r\nСняг вали в проход „Петрохан“, местност „Картела“, обл. Сливен, с. Владая и гр. Ихтиман, \r\nПътните настилки са предимно мокри, по усойните места – заледени и обработени.\r\nНамалена видимост поради мъгла:\r\n- до 50 м в проходите „Обзорски“ и „Петрохан“, в района на област Варна, на места в област Разград и в района на гр. Мъглиж;\r\n- до 100 м в района на гр. Антоново;\r\nЗа тържествата на връх „Шипка“ по случай Националния празник на Република България от 20 ч. на 02.03.2018 г до 18 ч. на 03.03.2018 г. ще бъде ограничено двупосочното транзитно преминаване на превозни средства през Шипченския проход по път I-5/Е-85/ Габрово – Шипка – Казанлък.\r\nКакто всяка година транзитният трафик ще се насочва по път II-55 през Прохода на Републиката по следния маршрут: Русе – Велико Търново – Дебелец – Проход на Републиката – Гурково – Казанлък и обратно.\r\nШофьорите от област Габрово и пътуващите от северозапад могат да ползват маршрута: Габрово – Трявна – Белица – Вонеща вода – Проход на Републиката и обратно.\r\nЗа област Стара Загора движението ще преминава към Прохода на Републиката по маршрута: път I-6 Калофер – Казанлък – път II-55 – Гурково – Проход на Републиката – Велико Търново и обратно, като пренасочването ще става при пътен възел „Мъглиж“ (път I-5 с път I-6).\r\nОграничението в движението през Шипченския проход НЕ важи за организирания междуградски автобусен транспорт.\r\nОГРАНИЧЕНИЯ ЗА ТОВАРНИ АВТОМОБИЛИ:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\n2. Обстановка /състояние/ по РПМ:\r\n2.1. Проходи: \r\n2.1.1. Ограничения за текущия период:\r\n- „Айтоски“– отворен за всички МПС;\r\n- „Дюлински“ – забранен за всички МПС;\r\n- „Котленски” – отворен за всички МПС;\r\n- „Обзорски“ – отворен за всички МПС;\r\n- „Печинско“ – отворен за всички МПС;\r\n- „Превала“ – отворен за всички МПС;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – отворен за всички МПС;\r\n- „Рожен“ – отворен за всички МПС;\r\n- „Твърдишки” – забранен за МПС над 10 т;\r\n- „Троянски” – затворен за всички МПС;\r\n2.1.2. Временни ограничения:\r\n2.1.3. Целогодишни ограничения за движение по проходите:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4.\r\n2.2. Автомагистрали: \r\n- А1 „Тракия“: няма ограничения.\r\n- А2 „Хемус“: няма ограничения.\r\n - А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\nВременни ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОПУ Видин:\r\n- Временно движението на МПС над 12 т по път I-1 Видин – Монтана за движещите се в посока Монтана е ограничено поради силен снеговалеж и снегопочистване. \r\nOбходен маршрут : път II-11 Дунавци – Арчар – път III-112 Добри дол – Тополовец - път III-114 Тополовец – Ружинци. Движението се регулира от сигналисти и служители на „Пътна полиция“.\r\n2.3. Други въведени извънредни временни ограничения на движението:\r\nОПУ Благоевград:\r\n- Временно движението по път II-84 Велинград – Якоруда е ограничено за МПС над 12 т с ремаркета и полуремаркета поради обилен снеговалеж и снегопочистване.\r\nОПУ Бургас:\r\n- Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания.\r\n- Временно движението по път III-2085 Горица – Просеник е ограничено за всички МПС силен вятър и снегонавявания.\r\nОПУ Добрич: \r\n- Ограничено е движението за МПС над 12 т по път III-902 Оброчище – Кичево поради снегонавявания.\r\n- Ограничено е движението за всички МПС по път III-2932 Крушари – Росица поради снегонавявания.\r\n- Ограничено е движението за всички МПС по път III-2961 Конаре – Божаново поради снегонавявания.\r\n- Ограничено е движението за всички МПС по път III-2963 Вранино – Спасово поради снегонавявания.\r\n- Ограничено е движението за всички МПС по път III-7001 Силистра – Коритен поради снегонавявания;\r\n- Ограничено е вижението за всички МПС по път III-7102 Коларци – Тервел поради снегонавявания.\r\n- Ограничено е движението за всички МПС по път III-7103 Oногур – Крушари поради снегонавявания.\r\n- Ограничено е движението за МПС над 12 по път III-7106 Карапелит – Кочмар поради снегонавявания.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради снегонавявания.\r\nОПУ Пазарджик:\r\n- Временно движението по път II-84 Велинград – Якоруда е ограничено за МПС над 12 т с ремаркета и полуремаркета поради обилен снеговалеж и снегопочистване.\r\nОПУ Пловдив: \r\n- Движението по път III-861 Югово – Лъки се осъществява задължително с вериги за всички МПС поради снегонавявания.\r\n- Движението по път III-8611 Белица – Загражден се осъществява задължително с вериги за всички МПС снегонавявания.\r\nОПУ-Русе: \r\n- Ограничено е движението за МПС над 12 т по път II-23 Русе – Кубрат поради снегонавявания.\r\n- Временно движението за всички МПС по път III-2003 Дряновец – Сеново е ограничено поради снегонавявания.\r\nОПУ Силистра:\r\n- Ограничено е движението на всички МПС по път III-205 Тутракан – Исперих поради снегонавявания. Обходен маршрут: Царев дол – Черногор – Главиница – Исперих.\r\n-  Ограничено е движението на МПС над 3,5 т по път III-205 Стефан Караджа – Белица поради снегонавявания.\r\n- Ограничено движение за МПС над 3,5 тона по път ІІІ-701 в участъка Секулово – Тодор Икономово от км 9+454 до км 16+353 поради влошено състояние на мостово съоръжение.\r\nОбходен маршрут за МПС над 3,5 тона: през общински път 70009 Секулово – Прохлада – Браничево; наляво по път І-7 Браничево – Пристое – Каолиново; наляво по път ІІІ-7005 Каолиново – Тодор Икономово и обратно.\r\nОПУ Смолян:\r\n- Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за всички МПС да се движат с вериги а автомобилите с маса над 12 т. без ремаркета и полуремаркета\r\n- Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги.", "date": "2018.03.03", "title": "Актуална пътна обстановка"}
{"url": "http://www.focus-news.net/news/2018/03/03/2495411/ruskoto-ministerstvo-na-otbranata-sasht-sazdadoha-rezervat-za-teroristi-v-siriya.html", "text": "САЩ използват зоната, която контролират в западната част на Сирия като „резерват за терористи“. Това съобщи в интервю пред руския телевизионен канал „Россия 24“ заместник-министърът на отбраната на Русия Александър Фомин, предава РИА Новости.\r\n„Не може да не ни тревожи зоната с диаметър 55 километра в района на град Ат Танф. Това е на границата с Ирак, в западната част на Сирия, където фактически е създаден резерват за терористи. Там те се превъоръжават, готвят се и осъществяват набези в околността. Всичко това е под ръководството на силите за специални операции и други подразделения на САЩ“, заяви Фомин.\r\nОсвен това, според думите на заместник-министърът, САЩ не пропускат хуманирарните конвои в сирийския бежански лагер Рукбан, намиращ се в близост до Ат Танф, в резултат от което ситуацията там е катастрофална.\r\nРИА припомня, че през ноември м.г. руският Център за примиряване на враждуващите страни в Сирия съобщи, че САЩ, закривайки 55-километрова зона около въпросната американска база, са изолирали повече от 50 хиляди души, които се нуждаят от хуманитарна помощ. Москва е предложила на Вашингтон безопасността на доставките на помощи за бежанците да се осигурява от двете страни. Коалицията начело със САЩ се е съгласила да помогне, но е заявила, че не е получила потвърждение за това, че сирийските власти са готови да пропускат конвоите.\r\nПревод и редакция:", "date": "2018.03.03", "title": "Руското Министерство на отбраната: САЩ създадоха „резерват за терористи“ в Сирия"}
{"url": "http://www.focus-news.net/news/2018/03/03/2495387/ria-novosti-siriyskata-armiya-obkrazhava-selishteto-sheyfuniya-v-iztochna-guta.html", "text": "Сирийската правителствена армия провежда операция срещу терористите от „Джебхат ан Нусра“ и други въоръжени формирования в контролирания от антиправителствените сили анклав Източна Гута край Дамаск. Според местни медии войската е заела района Хош Зурейк и обкръжава селището Шейфуния на 4 км. южно от град Дума. Операцията цели облекчаването на евакуацията на цивилното население от региона, предава РИА Новости.\r\nПо-рано сирийските военнослужещи са прерязали пътя към град Утай, по който преминава снабдяването на въоръжените антиправителствени формирования и са върнали под контрол местните казарми. Ударите по отбранителните позиции на антиправителствените формирования  в Ербин, Хараста и Джобар са нанесени от сирийските ВВС.\r\nЖителите на град Дума и на другите населените места в покрайнините на Дамаск вече четвърти ден поред не могат да се възползват от хуманитарната пауза, предназначена за излизането от контролираните от въоръжените групировки райони. Въоръжената опозиция заплашва мирните граждани и е прекъснала всички изходи към хуманитарния коридор, създаден край бежанския лагер Вафидин. Огън се открива към всеки, който се опитва да се приближи към него.  Виктор Турмаков\r\nb>", "date": "2018.03.03", "title": "РИА Новости: Сирийската армия обкръжава селището Шейфуния в Източна Гута"}
{"url": "http://www.focus-news.net/news/2018/03/03/2495412/ministar-predsedatelyat-boyko-borisov-shte-se-sreshtne-s-ruskiya-patriarh-kiril.html", "text": "Министър-председателят Бойко Борисов ще се срещне с Московския и на цяла Русия патриарх Кирил днес. Това съобщиха от правителствената информационна служба. Той пристига по покана на Българския патриарх и Софийски митрополит Неофит и на Светия синод на Българската православна църка. Патриарх Кирил пристига в България за честването на Националния празник - 3 март, на който тази година отбелязваме кръгла годишнина - 140 години от Освобождението от османска власт.", "date": "2018.03.03", "title": "Министър-председателят Бойко Борисов ще се срещне с руския патриарх Кирил"}
{"url": "http://www.focus-news.net/news/2018/03/03/2495415/sofiya-stolichnite-sotsialisti-shte-otbelezhat-140-godini-ot-osvobozhdenieto-na-balgariya.html", "text": "Днес в 10.00 часа социалистите от район „Лозенец“ и Обединението на жените-социалистки в БСП – София ще присъстват на тържествена литургия в храма „Въздвижение на Кръста Господен“, в двора на която се намира първият мемориален паметник на загиналите руски и български войни в Руско-турската освободителна война. Това съобщиха от пресцентъра на Градския съвет на БСП - София. В 11.00 часа социалистите от районите „Красно село“, „Триадица“, „Възраждане“ и „Овча купел“ ще поднесат венци и цветя на Руски паметник. В 11.30 часа лидерът на БСП – София Калоян Паргов и заместник-председателите на Градския съвет на столичната организация на БСП проф. Ваня Добрева и народният представител Христо Проданов ще вземат участие в честването на 140-ата годишнина от Освобождението на България и ще поднесат венец пред Паметника на Опълченеца.", "date": "2018.03.03", "title": "София: Столичните социалисти ще отбележат 140 години от Освобождението на България"}
{"url": "http://www.focus-news.net/news/2018/03/03/2495417/denyat-3-mart-v-svetovnata-istoriya.html", "text": "2017 г.\r\nЕвропейският парламент гласува за прекратяване на безвизовото пътуване за гражданите на Съединените щати, след като правителството на САЩ не се съгласява да премахне визите за граждани на пет държави-членки на ЕС - България, Хърватия, Кипър, Полша и Румъния.2015 г. \r\nАрхеологическа експедиция твърди, че е открила легендарния Бял град в североизтоен Хондурас, с артефакти, датиращи от 1000 до 1400 г.2013 г. \r\nАмерикански медици от Университет „Джонс Хопкинс“ съобщават, че вероятно са излекували дете, заразено с ХИВ.2012 г. \r\nМеждународните агенции за кредитен рейтинг Moody’s и Standard & Poor's понижават дългосрочния кредитен рейтинг на Гърция до «C» и «SD» съответно във връзка с високия риск от дифолт (неплащане на дълговете).2005 г. \r\nАмериканският пилот Стив Фосет приключва околосветския си полет със самолета GlobalFlyer без междинно зареждане с гориво, започнат на 28 февруари.2002 г. \r\nНародът на Швейцария решава в референдум страната да стане член на ООН.1992 г. \r\nБосна и Херцеговина обявява независимост от Югославия.1992 г. \r\nПрието е националното знаме на Киргизстан като държавен символ. Представлява червено правоъгълно платнище, в центъра на което има изобразен четиридесетлъчев слънчев диск, символизиращ четиридесетте древни киргизки племена. Според друга интерпретация лъчите представляват четиридесетте воини на митичния национален герой Манас. От лицевата страна на знамето слънчевите лъчи сочат по посока обратна на часовниковата стрелка, съответно от обратната страна на знамето — по посока на часовниковата стрелка. В центъра на слънчевия диск е изобразен тюндюк, който представлява покрива на традиционната киргизка юрта.1987 г. \r\nАмериканският боксьор Майк Тайсън завоюва своята първа световна титла. \r\nМайк Тайсън е американски състезател по бокс. Започва професионалната си кариера през 1985 г. и още в първия си мач печели с нокаут. Многократно защитава титлата си, като побеждава такива изявени боксьори като Джеймс Смит, Лари Холмс, Франк Бруно, Джеймс “Бъстър” Дъглас, Донован “Рейзър” Ръдок. Губи титлата от Ивендър Холифийлд. Престоява известен период в щатски затвор като след излизането си в 5 боя има 5 победи. Явявайки се на ринга, като претендент, в мач-реванш с Холифийлд, той му отхапва ухото и е дисквалифициран и лишен от състезателни права. В началото на юли 1999 г. Тайсън отново започва подготовка за спечелване на свет. титла. Наричан е “Динозавъра”.1980 г. \r\nРобърт Мугабе получава правото да състави първото правителство на Зимбабве, след като печели изборите в получилата независимост от Великобритания Родезия. До този момент Зимбабве е владение на Британската южноафриканска компания под името Родезия. През 1911 г. е разделена на Северна и Южна Родезия. През 1923 г. Южна Родезия е обявена за самоуправляваща се колония. От 1965 г. бялото малцинство, начело с Ян Смит установява расистки режим, свален след победата на Африканския национален съюз на Зимбабве - Патриотичен фронт. На 18 април 1980 г. е обявена независимостта на страната Избрано е правителство с министър-председател Р. Г. Мугабе.1931 г. \r\nСтихотворение на Френсис Кий е прието като текст на химна на САЩ “Знаме, обсипано със звезди”.1921 г.\r\nКанадският физиолог Фредерик Бантинг открива хормона инсулин.\r\nБантинг получава веществото в чистия му вид заедно с Ч. Бест и Дж. Маклауд. \r\nИнсулинът е единствения хормон в организма, който понижава нивото на кръвната захар. При недостиг на инсулин в организма настъпва болестно състояние - диабет. Инсулинът е открит в началото на 20 век от румънеца д-р Николае Паулеску в Париж (нарича го панкреатин), но до 2004 г. заслугата за откриването му са приписвани на канадеца Фредерик Бантинг, който пръв е инжектирал инсулин на човек. През 1923 г. Бантинг получава Нобелова награда за физиология и медицина (1923, с Дж. Маклауд).\r\nНа 11 януари 1922 г. в Канада за първи път в света е използван инсулин за лечение на болни от диабет лица.1919 г. \r\nОт Ванкувър (Канада) за Сиатъл ( САЩ) е изпратена първата в света международна авиопоща.1883 г. \r\nКонгресът на САЩ приема решение за създаване на военноморски флот.1875 г. \r\nПремиерата на операта “Кармен” от Ж. Бизе в Париж в театър \"Опера Комик\" завършва с пълен провал, но във Виена постановката е посрещната с изключителен ентусиазъм. Бизе умира 3 месеца след премиерата. \r\nЖорж Бизе (Александър Сезар Леополд, при кръщаването наречен Жорж) е френски композитор. Един от най-значителните представители на френското оперно творчество от втората пол. на XIX в. На 17 годишна възраст създава известната \"Симфония в до-мажор\", а през 1857 г. печели с \"Доктор Миракъл\" обявения от Жак Офенбах конкурс за оперета. Същата година завършва Консерватория и с кантата си \"Кловис и Клотилда\" печели Рим. премия. В Италия е от 1857 г. до 1860 г.; създава комичната опера \"Дон Прокопио\", операта \"Гуслата на емира\", оркестрови и инструментални пиеси, кантатата \"Васко да Гама\". Усилено продължава да твори и след завръщането си в Париж: \"Ловци на бисери\" (1863 г.), \"Иван Грозни\", \"Красавицата от Перт\", \"Джамиле\", музиката към \"Арлезианката\" от А. Доде, \"Кармен\".1863 г. \r\nОснована е Националната академия на науките в САЩ.1855 г. \r\nНа руския престол се възкачва Александър ІІ (1855 г.-1881 г.), от династия Романови. Той е най-големият син на Николай I Павлович и Александра Фьодоровна. Възпитател на Александър ІІ е генерал Ушаков П , а наставник - поетът В. А. Жуковски. Политическото положение в Русия след неуспешната Кримска война (1853-1856 г.) създава условия за реформи и Александър II ги започва. Отменя крепостното право на 3 март1861 г., за което е наречен Цар Освободител. Отменя също телесните наказания и въвежда нов университетски устав през 1863 г. Александър ІІ провежда земска и съдебна реформи. Започва подготовка за военна реформа. От 1862 г. обявява публично държавния бюджет. След 1866 г. се извършват няколко опита за атентат срещу императора. Това довежда до засилване на ролята на органите за вътрешна сигурност и репресиите срещу радикалните течения, организации и движения. През 1880 г. Александър ІІ създава върховна разпоредителна комисия начело с граф Лорис-Меликов. Александър ІІ приема закон за градско самоуправление през 1870 г. и закон за всеобща военна повинност през1874 г. В областта на външната политика руският император обръща особено внимание на т. нар. източен въпрос и отмяната на условията на Парижкия мирен договор от 1856 г. За да засили руското влияние на Балканите, той започва война с Турция (1877-1878 г.). Войната завършва с успешния за Русия Санстефански мирен договор (1878 г.), който обявява България за свободна държава. Берлинският конгрес (1878 г.), затвърждава политическото положение на Русия в Европа като велика сила. \r\nПрез 1866 г.продава на САЩ Аляска, през 1864 г присъединява към територията на Империята Туркестан., Хива през 1873 г. и Кокандското ханство през 1876 г. \r\nАлександър ІІ става жертва на атентат, организиран от радикалната организация \"Народна воля\".1845 г. \r\nФлорида става 27-я щат на САЩ.1842 г. \r\nВ САЩ за първи път в световната история е приет закон, регламентиращ детския труд.1837 г. \r\nАндрю Джаксън и Конгресът САЩ признават Република Тексас.\r\nВ периода 1821-1836 г. Тексас е част от Мексико. През 1836 г. се обявява за независима република. През 1845 г. Тексас става 28-и щат в САЩ.1820 г. \r\nВ САЩ е приет Мисурският компромис. Според него в Щатите едновременно се позволява робството в Мисури, което в същото време е отменено в Мейн. \r\nМисурското споразумение е законодателен акт, приет от американския Конгрес, с който Мисури е допуснат до съюза като 24-я щат. След като територията заявява желание за участие като щат без ограничения за робството, конгресмените-северняци неуспешно се опитват да добавят поправки, които да ограничат последващо заробване. Когато Мейн (първоначално част от Масачузетс) пожелава да стане щат, споразумение благодарение на Хенри Клей позволява на Мисури да участва като робовладелски щат, а Мейн като свободен щат, като робството е забранено оттогава нататък в териториите северно от южната граница на Мисури. Споразумението на Клей на пръв поглед урежда въпросите с разпространението на робовладелството, но подчертава териториалното разединение.1801 г. \r\nДавид Емануел става първия евреин, заел поста губернатор в САЩ. Той е губернатор на щата Джорджия.1705 г. \r\nПетър I издава указ за наборна служба, с което се поставя началото на първата редовна руска армия. \r\nПетър I Велики (1672 г.-1725 г.) е руски цар (от 1682 г.), първият руски император (от 1721 г.). Син на цар Алексей I Михайлович; от династията Романови. Наследява короната от Фьодор III (1682 г.) царува заедно с брат си Иван под регентството на сестра им София Алексеевна (до 1689 г.). Започва модернизация на Русия: реорганизира администрацията, установява йерархията на чиновниците (учредени са сенат, колегии), страната е разделена на губернии, построява новата столица Санкт-Петербург (1703 г.). Поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, отвоюва Азов от турците (1696 г.). Обявява война на Швеция, но претърпява неуспех при обсадата на Нарва (1700 г.). Успява да отвори руски \"прозорец\" на Финския залив. През 1709 г. разбива при Полтава шведския крал Карл ХII, който търси убежище в Турция. Потегля срещу турците, но е обкръжен при р. Прут и едва се спасява от плен (1711 г.). Губи Азов, но чрез Нищадския договор получава Лифландия, Естландия, Карелия и част от Финландия. Открива АН в Петербург (1725 г.), Морската академия. Създател е на съвременният граждански шрифт (дн. печатна форма на кирилицата), въведен е нов календар (1700 г.).1186 г. \r\nИракският град Мосул признава властта на халиф Саладин.\r\nХалиф Саладин (1138 г.- 1193 г.) е султан на Египет (от 1171 г.), основател на династият на Аюбидите. Унищожава армията на франките край Тивериадското езеро и превзема Йерусалим, за чието освобождение в III и IV кръстоносен поход воюват кралете Фридрих Барбароса, Филип Август и Ричард Лъвското сърце. Популярен е и като герой от арабския фолклор.На тази дата са родени: 1953 г. \r\nРоден е Зико (Артур Антунеш Коимбра) - бразилски футболист. Дебютира в бразилския национален отбор през 1976 г. През 1977 г. Зико е избран за футболист номер 1 на Южна Америка. В този период се състезава във \"Фламенго\", като през 1978 г. и 1979 г. е голмайстор на лигата, съответно с 26 и 21 гола, а през 1980 г. извежда клуба си до шампионската титла. Година по-късно \"Фламенго\" печели Междуконтиненталната купа след 3:0 срещу \"Ливърпул\", като и трите гола са дело на Зико. Още два пъти той е обявен за футболист номер 1 на Южна Америка. За бразилския национален отбор има изиграни 84 мача и отбелязани 58 гола.1906 г. \r\nРоден е Артур Лундквист- шведски писател. От 1968 г. той е член на Шведската академия на науките, която присъжда ежегодните Нобелови награди. Член е и на Световния съвет на мира от 1950 г. Автор е на повече от 70 книги и 500 статии.1895 г. \r\nРоден е Рагнар Антон Китил Фриш - норвежки икономист, който допринася много за обособяване на иконометрията като отделен учебен предмет. Първоначално, под ръководството на баща си, той се подготвя за златар, а впоследствие получава висше образование в Норвегия и Франция. От 1931 г. до 1965 г. Фриш е професор по икономика в Осло. През 1930 г. основава иконометрично дружество. Съветът му към Норвежката лейбъристка партия през 30-те и 50-те год. - да възприеме централното планиране за ключовите отрасли на промишлеността, прилага на практика иконометричните му идеи. След първоначалната си работа върху теорията на търсенето, чийто резултат е щателно извеждане на последователна теория от основни аксиоми, той посвещава много внимание на създаването на логическа национална счетоводна система, на икономическо планиране и на приложението на моделирането на решението за създаването на икономическа политика. През 1969 г. заедно с Тинберген Фриш получава първата Нобелова награда за икономика. Рагнар Антон Китил Фриш умира 31 януари 1973 г.1880 г. \r\nРоден е Лев Владимирович Шчерба (3.03.1880, Петербург - 26.12.1944, Москва) – руски езиковед; проф. в Ленинградския университет; специалист по много от живите езици и по общо езикознание; чл.-кор. на АН на СССР (1924 г.; от 1943 г. е действителен член). Завършва Санкт-Петербургския университет (1903 г.), ученик на Ж. Б. де Куртене. Основни научни интереси: общо езикознание, русистика, романистика, славистика, лексикография и педагогика. Създател на Ленинградската школа в езикознанието. Магистърската му дисертация “Руските гласни в качествено и количествено отношение” (1912 г.) анализира понятието “фонема”; на проблеми от фонологията и фонетиката Шчерба посвещава още много трудове. От изследванията по фонетика на отделните езици най-известна е “Фонетика на френския език”, резултат от многогодишно преподаване на френска ортоепия. Трудът има важно място в съвременната хронология. Шчерба се занимава и с въпроси на лексикографията (“Опит за обща теория на лексикографията”, 1940 г.). Интересна по повод взаимоотношението “език-реч” е статията му “За троякия аспект на езиковите явления и за експеримента в езикознанието” (1931 г.).1823 г. \r\nРоден е Гюла Андраши - австро-унгарски държавен деец. През 1867 г. е назначен за министър-председател на Унгария, а от 1871 г. до 1879 г. е министър на външните работи на Австро-Унгария. Като ръководител на австро-унгарската делегация на Берлинския конгрес 1878 г. съдейства активно за ревизирането на Санстефанския мирен договор 1878. Гюла Андраши умира на 18 февруари 1890 г.1709 г. \r\nРоден е Андреас Сигизмунд Марграф- немски химик, член на Берлинската АН от 1738 г. Той открива фосфорната киселина и магнезия. С помощта на микроскоп открива през 1747 г. кристали захар в тънки резени от корени на цвекло.На тази дата умират: 1962 г. \r\nУмира Пиер Беноа - френски писател, член на Френската АН (1931 г.). Пише стихове и романи. Автор е на: \"Кьонигсмарк\" (1918 г.), \"Атлантида\" (1919 г.), \"Властителката от Ливан\" (1924 г.), \"Кладенците на Йаков\" (1925 г.), \"Загубения град\" (1954 г.) и \"Фабриций\" (1956 г.). Пиер Беноа е роден на 16 юни 1886 г.1932 г. \r\nУмира Ойген д'Албер – германски композитор. Един от най-значителните оперни композитори-веристи в немската музика. В творчеството си използва италиански оперен стил \"веризъм\". Автор е на повече от 20 опери, създадени по италиански маниер, но музиката им си остава немски по характер. Негови учители по пиано са П. и Х. Рихтер, а по-късно и Ф. Лист. Първата си опера \"Рубинът\" пише през 1893 г.. През следващите 10 години създава още 6 опери, по-значителна от които е \"Каин\". Голямата си слава на композитор печели с операта \"В долината\" (1903 г., поставена за първи път в София през 1928г. от Исай Добровен - диригент, и режисьорите П. К. Стойчев и Х. Попов). От останалите му произведения успех имат \"Мъртвите очи\" и \"Черната орхидея\".1878 г. \r\nУмира Владимир Черкаски - руски княз, общественик и политик. Завършва Юридическия факултет на Московския университет през 1844 г. Привърженик е на славянофилството. Сътрудничи на списание “Руска беседа”. Член е на Тулския губернски комитет и участва в подготовката за отменяне на крепостното право. От 1861 до 1863 г. Черкаски е миров посредник на Тулска губерния, а до 1866 г. - главен директор на правителствената комисия за вътрешните и духовните работи на кралство Полша. По време на Руско-турската война (1877-1878 г.) е пълномощник на Червения кръст при действащата руска армия и завеждащ гражданската част в България. Начело на Временното руско управление след смъртта на Черкаски застава неговият заместник генерал Димитрий Анучин.1792 г. \r\nУмира Робърт Адам - английски архитект, представител на английския класицизъм. Работи съвместно с брат си Джеймс Адам (1730 г.-1794 г.). Изгражда рационални стопански постройки (Кенуудхаус в Лондон, 1767 г.-1769 г.), обществени сгради (Единбургския университет, 1789 г.-1791 г.), жилищни квартали (Аделфи в Лондон, 1768 г.-1772 г.) и др. Придържа се към строгите класически форми, използва изящен декор, отделя голямо внимание на интериора и мебелите. Робърт Адам е роден на 3 юли 1728 г.1703 г. \r\nУмира Робърт Хук - английски физик, член на Лондонското кралско общество и негов секретар, открил през 1660 г. закона за еластичността на твърдите тела (закон на Хук), установил точките на топене на леда и кипене на водата, въвел термина “клетка”, усъвършенства барометъра, огледалния телескоп и микроскопа.1605 г. \r\nУмира Климент VIII (Иполит Алдобрандини) - папа (30.01.1592 г.- 3.03.1605 г.). Става кардинал през 1585 г. През 1592 г. е единодушно избран за папа. Старае се да защити Папската курия от испанско влияние и постепенно я противопоставя на Испания. Служи като посредник за сключване на мирния договор във Вервент (1598 г.), който постановява постоянен мир между Франция и Испания. Опитва се да върне крал Джеймз I Английски и кралица Ана Датска към католицизма, но не успява. С негово специално разрешение в Рим на 17 февруари 1600 г. е изгорен Джордано Бруно.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.03.03", "title": "Денят 3 март в световната история"}
{"url": "http://www.focus-news.net/news/2018/03/03/2495414/predsedatelyat-na-narodnoto-sabranie-tsveta-karayancheva-shte-uchastva-v-otbelyazvaneto-na-natsionalniya-praznik-na-balgariya-na-vrah-shipka.html", "text": "Председателят на Народното събрание Цвета Караянчева ще участва в отбелязването на Националния празник на България – 3 март на връх Шипка. Това съобщиха от пресцентъра на Народното събрание. В 10.00 часа председателят на парламента ще присъства на тържествения молебен в Шипченския манастир „Рождество Христово”. Той ще бъде отслужен от Негово светейшество Българския патриарх Неофит и Негово светейшество Московския и на цяла Русия патриарх Кирил. Цвета Караянчева ще се включи в похода към връх Шипка, където ще участва в тържественото отбелязване на 140-тата годишнина от Освобождението на България. То ще започне с военен ритуал в 11.00 часа. Председателят на Народното събрание ще поднесе цветя на паметника на историческия връх.", "date": "2018.03.03", "title": "Председателят на Народното събрание Цвета Караянчева ще участва в отбелязването на Националния празник на България на връх Шипка"}
{"url": "http://www.focus-news.net/news/2018/03/03/2495418/api-shofyorite-da-karat-vnimatelno-ochakva-se-ryazka-promyana-v-meteorologichnite-usloviya-prez-sledvashtite-dni-ima-opasnost-i-ot-poleditsi.html", "text": "Поради очакваната рязка промяна в метеорологичните условия, започналото снеготопене и валежите от дъжд в следващите дни Агенция „Пътна инфраструктура“ апелира шофьорите да карат изключително внимателно и със съобразена скорост. Това съобщиха от пресцентъра на Агенция \"Пътна инфраструктура\". Има опасност от поледици. Настилките се обработват постоянно, но за безопасността на пътуващите при сериозна промяна в условията за пътуване, АПИ и „Пътна полиция“ ще спират движението на всички превозни средства в участъците с опасност от поледици.\r\nШофьорите могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.03", "title": "АПИ: Шофьорите да карат внимателно, очаква се рязка промяна в метеорологичните условия през следващите дни, има опасност и от поледици"}
{"url": "http://www.focus-news.net/news/2018/03/03/2495416/nimh-zhalt-kod-za-snyag-i-poleditsi-e-v-sila-za-19-oblasti-na-stranata-za-3-mart.html", "text": "Жълт код за сняг и поледици е в сила за 19 области на страната. Това сочи справка на сайта на Националния институт по метеорология и хидрология (НИМХ). Предупреждението е в сила за областите: София-град, София – област, Видин, Монтана, Враца, Плевен, Ловеч, Перник, Пазарджик, Пловдив, Габрово, Велико Търново, Търговище, Русе, Разград, Шумен, Силистра, Варна и Добрич. В тези райони се очакват валежи от сняг, които през деня, с повишението на температурите, на места ще преминават в дъжд и ще има условия за образуване на поледици. От НИМХ призовават за повишено внимание при дейности на открито и шофиране на заледени повърхности, както и да се следят актуалните прогнози за времето.", "date": "2018.03.03", "title": "НИМХ: Жълт код за сняг и поледици е в сила за 19 области на страната за 3 март"}
{"url": "http://www.focus-news.net/news/2018/03/03/2495419/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-na-svetiya-sinod-po-povod-140-godishnina-ot-osvobozhdenieto.html", "text": "Въвежда се организация на движението във връзка със събитие на Светия Синод по повод 140-годишнина от Освобождението. Това съобщиха от пресцентъра на Столична община. Забранява се престоят и паркирането на пътни превозни средства, както следва: \r\n- От 14.00 часа на 2 март 2018 г. до отпътуването на делегацията на 4 март 2018 г. по ул. „Ген. Гурко” между ул. „Александър І” и ул. „Дякон Игнатий”. \r\nОт 07.00 до 13.00 часа на 4 март 2018 г.: \r\n- на пл. „Св. Александър Невски”; \r\n- на ул. „Оборище” между ул. „Г.С.Раковски” и пл. „Св. Александър Невски”. \r\nОт 07.00 до 13.00 часа на 4 март 2018 г. се забранява влизането на пътни превозни средства по ул. „Оборище” между бул. „Васил Левски” и ул. „Г.С.Раковски”.", "date": "2018.03.03", "title": "София: Въвежда се временна организация на движението във връзка със събитие на Светия Синод по повод 140-годишнина от Освобождението"}
{"url": "http://www.focus-news.net/news/2018/03/03/2495413/gd-granichna-politsiya-intenziven-e-trafikat-za-tovarni-avtomobili-na-izhod-na-granitsata-s-turtsiya-i-rumaniya.html", "text": "Интензивен е трафикът за товарни автомобили на изход на границата с Турция и Румъния. Това съобщиха от пресцентъра на ГД „Гранична полиция“. Данните са към 6.00 часа. Всички гранични контролно-пропускателни пунктове са проходими при зимни условия.\r\nНа българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове. \r\nНа българо-турската граница на ГКПП „Капитан Андреево“ и ГКПП „Лесово“ трафикът е интензивен за товарни автомобили на изход от страната. На останалите пунктове трафикът е нормален.\r\nНа българо-румънската граница на ГКПП „Дунав мост Русе-Гюргево“, ГКПП „Дунав мост Видин-Калафат“ и ГКПП „Силистра“ трафикът е интензивен за товарни автомобили на изход от страната. На ГКПП „Кардам“ е въведено ограничение да се пропускат МПС до 3,5 т. и в двете посоки. \r\nФериботите на ГКПП „Оряхово“, ГКПП „Свищов“ и ГКПП „Никопол“ работят по график.", "date": "2018.03.03", "title": "ГД „Гранична полиция“: Интензивен е трафикът за товарни автомобили на изход на границата с Турция и Румъния"}
{"url": "http://www.focus-news.net/news/2018/03/03/2495420/balgariya-chestva-140-godini-ot-osvobozhdenieto-si-ot-tursko-robstvo.html", "text": "България чества 140 години от Освобождението си от турско робство. По повод Националния празник на страната във всички градове се организират чествания и тържествени зари. Трети март е денят на подписването на Санстефанския мирен договор през 1878 г. От 1396 до 1878 година България е била част от Османската империя. В резултат на победата на Русия в Руско-турската война през 1877-1878 г. страната придобива независимост. От руска страна договорът е подписан от граф Н. Игнатиев. По силата на Санстефанския договор, България се превръща в най-голямата държава на Балканите. В нейните граници влизат Южна Тракия (до Бяло море), цялата територия на Македония на югозапад и Добруджа на североизток. В западната част на страната е включена източната част на днешната Сърбия. Гражданите поставят венци и цветя на паметника на загиналите за освобождението на България руски, финландски и румънски войници. Възстановяването на българската държавност е потвърдено с Берлинския договор, като само формално до 1908 година Княжество България е трибутарно, но на практика е независимо от Портата. През лятото на 1878 г. в Берлин на конгреса на великите сили на Европа по настояване на Австро-Унгария и Англия, Санстефанският мирен договор е променен и границите на България са силно редуцирани. Няколко милиона българи остават извън независимата държава. Това води до приемането на българската национална доктрина - обединението на разбитите български земи от Берлинският договор. Десетилетия напред историята на страната е тясно свързана с тази доктрина.", "date": "2018.03.03", "title": "България чества 140 години от Освобождението си от турско робство"}
{"url": "http://www.focus-news.net/news/2018/03/03/2495429/blagoevgrad-mokri-i-hlazgavi-sa-patnite-nastilki-v-grada.html", "text": "Мокри и хлъзгави са пътните настилки в града, предаде репортер на Радио „Фокус“- Пирин. Няма образували се задръствания по най-натоварените кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Градският транспорт се движи по разписание. Всички светофарни уредби в града са изправни. Няма регистрирани тежки пътни инциденти през нощта.\r\nЛора КАЛЧЕВА", "date": "2018.03.03", "title": "Благоевград: Мокри и хлъзгави са пътните настилки в града"}
{"url": "http://www.focus-news.net/news/2018/03/03/2495425/denyat-3-mart-v-balgarskata-istoriya.html", "text": "Oколо 17.00 часа на трети март 1878 година в Сан Стефано представителите на Русия и Османската империя подписват мирен договор, който слага край на Руско-турската освободителна война (1877-1878 г.). Според договора се създава автономно, трибутарно българско княжество с християнско правителство и народна милиция. На тази дата през 1842 г. Георги Раковски отива доброволно при руския вицеконсул в Галац Карнеев, който от своя страна го предава на румънските власти. От 11 февруари до този момент той се укрива в Браила при свои приятели, където подготвя Браилския бунт. На 10 февруари 1842 г. бунтът е разкрит от румънската полиция, приближените му са арестувани, а той успява да се укрие. На 3 март 1909 г. е подписан е руско-турски протокол в Санкт Петербург. С него се разрешават възникналите финансови проблеми във връзка с провъзгласяването на независимостта на България през 1908 г.  На тази дата през 1920 г. по време на публичната лекция на белоемигранта Петер Рис анархисти взривяват театър \"Одеон\" в София. В резултат умират 4 човека в това число и прокурор на касационния съд Вълков.  На 3 март са родени: първият президент на Република България Желю Желев, българският офицер полковник Борис Дрангов, взел участие в Балканската война 1912-1913 г. , Междусъюзническата война 1913 г. и Първата световна война, На 3 март умират: кинорежисьорът Борис Грежов, създателят и организаторът на гимнастическите дружества генерал-майор Константин Кесяков, политикът ген. Сава Муткуров…  2006 г.   Чехия депозира ратифицираният от Сената и Камарата на представителите договор за присъединяване на България и Румъния към ЕС по време на председателството на италианското правителство.  2005 г.   Президентът на Република България присъжда Орден „Стара планина“ – лента на д.ф.н. Желю Желев „за изключително големите му заслуги към Република България като държавен глава, за приноса му в изграждането и утвърждаването на демокрацията и по повод 70 години от рождението му“.  1945 г.   Войските на Първа българска армия се привеждат в пълна бойна готовност за Дравската операция. Дравската отбранителна операция започва на 6 март. На тази дата немската армия форсира река Драва в завоя южно от чифлика Дравакож и западно от железопътната линия на село Дони Михоляц област Харкан в района за отбрана на 3-та дружина от 11-и пехотен полк на 3-та пехотна дивизия. По същото време те форсират реката и в района южно от чифлика Попа и към гората южно от чифлика Тормащелек, където е 3-та дружина от 41-ви пехотен полк на 11-а пехотна дивизия. Противникът прави опит за преминаване на реката на още две места в района на село Дравакерстур, където се отбранява 42-ри пехотен полк от 11-та пехотна дивизия. Към 9.00 часа командирът на 4-и корпус разполага с достатъчно данни за размерите на противниковия плацдарм и се убеждава, че 3-та и 11-а пехотна дивизия няма да могат да го ликвидират атаката със собствени сили. След като се разбира, че командването на противниковия 91-ви армейски корпус е насочило главния удар в направление на село Дони Михоляц, командирът на корпуса решава с концентрична контраатака на корпусните резерви - 24-и и 29-и пехотен полк да спре настъплението.Същевременно няколко часа след форсирането на река Драва, противникът преминава в настъпление и на западния участък. Неговата 2-ра танкова армия след едночасова артилерийска подготовка настъпва в полосата на 57-а съветска армия, нанасяйки главния си удар в направление на село Нагбайом, Каповарш. На фронта на село Нагбайом и село Куташ тя настъпва с три пехотни дивизии в първи ешелон, поддържани от танкове и щурмови оръдия, и с една дивизия във втори ешелон. С цената на големи жертви те пробиват отбраната на първоешелонните полкове на 299-а съветска стрелкова дивизия между село Нагбайом и село Куташ. Преценявайки създадената обстановка, командирът на 64-и стрелкови корпус решава да контраатакува с втория си ешелон (113-а стрелкова дивизия) в направление на селата Кишкорпад, Яко, Куташ, да разгроми вклинилия се противник и да възстанови целостта на отбраната. За увеличаване силата на удара командващият 57-а съветска армия иска съдействие от съседната Първа българска армия. В съответствие с планираното взаимодействие с 57-а съветска армия командващия Първа българска армия заповядва на командира на 31-ви пехотен полк, усилен с едно артилерийско отделение да се изнесе бързо в района на село Чьокьой и да влезе в подчинение на командира на 64-и стрелкови корпус. Контраатаката на 31-ви пехотен полк с командир Никола Ботев започва в 15.30 ч. след 15 минутен артилерийски удар по противника. В първи ешелон настъпват 1-ва и 2-ра дружина, а във втори - 3-а дружина. След кратко разузнаване полкът настъпва стремително. Противникът не издържа и се оттегля, но в дълбочина задържа упорито село Радего, поради което темпът на контраатаката на десния фланг постепенно намалява. Командирът на полка въвежда втория ешелон. Към 19.30 ч. полкът изпълнява поставената му задача, като овладява линията село Яко, железопътната линия Капошвар, Чурго, на която спира и се закрепва. С фланговия си удар по настъпващия противник 31-ви пехотен полк оказва значителна помощ на 299-а съветска стрелкова дивизия за спиране и отблъсване на противника. Отбранителните действия на 7 март се състоят в това, че командирът на 64-и стрелкови корпус прегрупира силите си на най-вероятните направления за настъпление на противника, като заповяда 113-а стрелкова дивизия да отбранява главното направление село Нагберек, село Нагшари, село Кишкорпад, село Капошвар, а 299-а стрелкова дивизия заедно с 31-ви пехотен полк - направлението село Куташ, село Чьокьой, село Кадаркут. Сутринта на 7 март противникът настъпва, като нанася силен удар в направление на село Кишкорпад, село Капошвар. Срещу 31-ви полк немците настъпват с един пехотен полк, но атаката им е отбита и те се оттеглят на изходното си положение, като губят около 350 убити и ранени.На 10 март противникът започва атаката си в участъка на 31-ви пехотен полк в 12 ч. в три вериги. Първите две, понесли значителни загуби от огъня на българските войници, са заставени да залегнат на стотина крачки от предния край на отбраната на полка. На тесен участък противникът успява да проникне в първата траншея на 2-ра пехотна дружина, командвана от майор Борис Михайлов. Към 13.30 ч. подкрепен от свежи сили, той успява да се вклини между 1-ва и 2-ра дружина, но е контраатакуван и отхвърлен. С нови сили, поддържани от танкове и щурмови оръдия, немците отново атакуват в стика между двете дружини. Към 16 ч. противникови танкове и пехота излизат в тила на 1-ва и 2-ра дружина. Командирите им, оценили тежката обстановка, вземат решение да ги изтеглят на по-изгодна линия. В резултат на ефикасния огън на съветската и българска артилерия и на поддръжката на 32-и пехотен полк настъплението е спряно. На 10 март 31-ви пехотен полк губи 371 бойци и офицери. По сведения на пленници противникът, който действал срещу него, е дал около 700 убити и 1500 ранени. Вечерта на 10 март 31-ви пехотен полк заема северозападната окрайнина на с. Чьокьой.  В боевете при река Драва противникът губи 4395 убити офицери и войници. От Първа българска армия са убити 1418.  1941 г.   Великобритания и доминионите скъсват дипломатически отношения с България и на 5 март изтеглят посолствата си от София. Дипломатическите отношения между България и Великобритания са установени на 10 юли 1879 г. Прекъсвани са по време на Първата и Втората световна война.  1936 г.   Военният министър генерал Христо Луков разпуска Военния съюз и забранява на офицерите да се занимават с политическа дейност. Военният съюз е конспиративна организация на офицерството в българската армия. С идването на деветнадесетомайците на власт се поставя началото на четвъртия период от съществуването му. След събитията от януари 1935 г., когато правителството на К. Георгиев е принудено да си подаде оставката, връх във Военния съюз вземат умереното и промонархическото течение. В резултат на това временните кабинети на ген. П. Златев и А. Тошев (1935 г.) полагат усилия за реабилитиране престижа на монархическия институт в политическия живот на страната. Закрепвайки своите позиции, цар Борис III прави всичко възможно, за да премахне Съюза. Той се възползва от неуспешния опит за преврат, предприет от полковник Д. Велчев през есента на 1935 г., и в началото на март 1936 разтуря организацията. От 1936 г. до 1944 г. Военният съюз е разформирован, но известна част от неговите дейци не прекратяват дейността си. Някои от тях се свързват с комунистите и БЗНС \"Ал. Стамболийски\" (\"Пладне\") и особено с Политическия кръг \"Звено\" и посредством тях участват в движението за народен фронт през 1936-1939 г. В периода на въоръжената съпротива 1941-1944 г. те не скъсват връзките си със \"Звено\" и се включват в подготовката и извършването на политическата промяна на 9 септември 1944 г.  1934 г.   В Търново е основан Съюзът на българските писатели от провинцията. Основната му задача е “да работи за създаване на условия за книжовна работа и вън от столицата и да способства да се задържат в разни краища на отечеството ни хора, които са способни и имат наклонност да се занимават с писателство”, както и да насърчава и популяризира литературния живот в провинцията. Съюзът се възглавява от управителен съвет в състав: председател, подпредседател, секретар, касиер, членове и от поверителен съвет. Пръв председател е Никола В. Ракитин. Членове са литератори, които работят в провинцията - Г. Илиев, Ст. Станчев, Д. Аджарски, П. Стъпков, Й. Ветвинов, Ив. Василев, Ат. Душков, Н. Тинчев, Вл. Селянов, Хр. Борина, Д. Осинин, П. Росен и мн. др.  1929 г.   На 3 и 4 март в Пловдив е проведен конгрес на българите католици от източен и западен обряд, който основава Съюз на католическите дружества в България.  1927 г.   В София е проведена учредителна конференция на прокомунистическия Добруджански младежки съюз с орган в. \"Добруджанско знаме\". Той провежда първия си конгрес на 23-24 ноември 1928 г. в Шумен.  1925 г.   Излиза последен брой на в. Ек - политически всекидневник. Той е първият български вестник в две издания: утринно- \"Ек утринен\" и вечерно - \"Ек вечерен\". Издател и главен редактор е Йосиф Хербст.  1924 г.   По решение на правителството са арестувани около 500 дейци на ВМРО. На 10 март ЦК на ВМРО връчва официален протест на премиера проф. Александър Цанков (на снимката). Организацията не взема пряко участие в държавния преврат на 9 юни 1923 г., но отделни нейни четници участват в залавянето и убийството на министър-председателя Ал. Стамболийски. ВМРО подкрепя сговористкото правителство при потушаването на Септемврийското въстание 1923 г., но поради запазване на Нишката спогодба със Сърбохърватско-Словенското кралство и подписването на нови споразумения отношенията между ВМРО и сговористкото правителство в края на 1923 г. се изострят. Това от своя стана води до арестите на много македонски дейци . В края на април 1924 г. ЦК на ВМРО подписва декларация, в която заявява, че ще се бори за създаване на единна, самостоятелна, независима Македония. Организацията започва преговори с Коминтерна и Съветския съюз, а на 6 май 1924 г. подписва във Виена манифест с представители на Балканската комунистическа федерация. Независимо че след публикуване на Майския манифест Т. Александров и ген. Ал. Протогеров се отказват от подписите си, ръководството на ВМРО губи доверието на българското правителство. В организацията настъпва разрив. За това допринася и убийството през август 1924 г. на Т. Александров.  1918 г.   Подписан е Брест-Литовският мирен договор, между Германия, Австро-Унгария, Турция и България, от една страна, и Съветска Русия – от друга. С него се слага край на войната между държавите от Тройния съюз и Съветска Русия. Съветската държава се задължава да изплати 6 млрд. марки контрибуция; части от Белорусия и Украйна са окупирани от Германия, а части от Закавказието са анексирани от Турция. Чрез допълнителен договор с България се възстановяват дипломатическите отношения между двете страни и се урежда размяната на военнопленници и пр. Договорът просъществува до подписване на Ньойския мирен договор 1919 г.  1913 г.   Турските войски се опитват да преминат в настъпление при с. Акалан.  1909 г.   Подписан е руско-турски протокол в Санкт Петербург. С него се разрешават възникналите финансови проблеми във връзка с провъзгласяването на независимостта на България през 1908 г. На 17 януари Петербург предлага да опрости османския дълг от войната 1877-1878 г., ако Високата Портата се откаже от претенции към България, а тя заплати на Русия 82 000 000 лв., оформени като външен заем при 5-годишен гратисен период и символична лихва. Турция настоява България да и изплати като обезщетение 125 млн. лв., като в тях е включена сумата от 40 млн. златни лв., които България дължи на компанията на Източните железници. Срещу посочените компенсации Турция е склонна да признае независимостта на страната ни. Русия поема финансовите задължения на България. Тя приспада исканата сума от военния дълг на Турция след Руско-турската война 1877–1878. Турция се отказва от всякакви финансови претенции към България. Финансовите отношения между България и Русия се уреждат с подписването на Руско-български протокол 1909 г.  1907 г.   Назначено е правителство на Народнолибералната партия начело с д-р Петър Гудев. В парламентарните избори за ХI през 1900 г. и ХII ОНС през 1901г. партията на народолибералите е на едно от последните места по броя на получените гласове и спечелени депутатски места. Княз Фердинанд I в началото на 1903 г. поверява управлението на страната на Народнолибералната партия. След убийството на министър-председателят Д. Петков, застрелян през февруари 1907 г. започва криза не само в правителството, но и в самата партия. За лидерския пост спорят д-р Н. Генадиев, Д. Петков, П. Гудев и др. Въпреки тази борба до разцепления в партията не се стига като организацията бива оглавено от Гудев.  1886 г.   Учреден е възпоменателен медал \"За сръбско-българската война от 1885 г. \" в две степени - сребърен и светлобронзов. Със сребърният медал се награждават всички лица, взели участие в боевете включително и младежите от ученическия легион, а с бронзовия – “всички лица, които са стояли на действителна военна служба от 6 септември 1885 г. до 16-и декември същата година и които не са приемали непосредствено участие във военните действия, но са влизали в състава на войсковите части, отряди и управления”, а също и гражданските лица, взели участие във войната, и служилите по време на бойните действия във военните болници и в Червен кръст. Автор на медала е Шилер. Медалът е кръгъл и има диаметър 32 мм. Носи се от лявата страна на гърдите. Съществува и настолен медал.  1886 г.   Сключен е Букурещкият мирен договор между България и Сърбия след приключването на Сръбско-българската война. Освен от представителите на двете страни договорът е подписан и от страна на Османската империя в качеството и на сюзерен на Княжество България. Състои се от един член: \"Възстановява се мирът между Сръбското кралство и Българското княжество България\" Сърбия обявява война на България в отговор на провъзгласеното Съединение.  Неочаквания разгром на западната ни съседка (пълният й разгром е предотвратен от Австро-Унгария, която се намесва) е първата защита на Съединението на Източна Румелия с Княжество България 1885 г. В този контекст Букурещкият мирен договор се явява официален акт, с който се прави първата стъпка за международно признаване на събитията от 1885 г.  1883 г.   Министрите консерватори в кабинета на генерал Леонид Соболев подават оставка.  Кабинетът поддържа Режима на пълномощията - това е основната характеристика на Вътрешната му политика. Вижданията на генералите съвпадат до голяма степен с програмата на консерваторите, участващи в правителството. Отношенията между генералите и консерваторите рязко се влошават във връзка с разискванията по приоритетите в ж.п строителство. Консерваторите настояват България първо да изпълни задълженията си по Берлинския договор - строежа на отсечката Цариброд - Вакарел, която да я свърже със Западна Европа. Руските генерали настояват за предимство на Дунавската железница, за осигуряване на връзките с Русия. Разногласията в кабинета принуждават Л. Соболев и Каулбарс да търсят сътрудничество с либералите. Консерваторите напускат правителството, генералите концентрират цялата политическа власт в свои ръце. На мястото на напусналите консерватори като управляващи министерства са назначени либерали.  1878 г.   Около 17 часа в Сан Стефано представителите на Русия и Турция подписват мирен договор, който слага край на Руско-турската освободителна война (1877-1878 г.). Според договора се създава автономно, трибутарно българско княжество с християнско правителство и народна милиция. Окончателните граници на Княжеството трябва да се определят от смесена руско-турска комисия, но предварително се уточнява, че територията на България ще обхваща земите от река Дунав по новоустроената сръбска граница и оттам по западната граница на казите Враня и Куманово, по Кораб планина до Черни Дрин, откъдето границата се спуска на юг, включвайки Качаник, Тетово, Гостивар, Галичник, Дебър, Струга, Охрид, Охридското езеро, Корча, достигайки до пл. Грамос. След което върви на изток до устието на р. Вардар и оттам до Орфанския залив, като Костур и Воден остават в България, а Солун и Халкидическия п-в - в Турция. Оттук границата минава по брега на Егейско море до Булугьол, като Кавала остава в България, след което извива на север до Родопите и на изток до Мидия и Черно море, като Ксанти, Смолян, Кърджали, Лозенград, Люлебургаз и Малко Търново остават в България. Според договора начело на държавата трябва да застане княз, който да бъде избран от народа, утвърден от Високата порта и одобрен от Великите сили. Събрание от избрани български първенци трябва да обсъди и приеме основния закон на страната. С цел подпомагане на българския народ в началните стъпки на неговото държавно управление се предвижда в страната за срок от две години да остане временно руско управление. Османската империя няма право да държи турски войски в Княжеството. Уточняват се въпросите, свързани с наличието на османски държавни, обществени и лични имоти в България. Третира се плащането на годишен данък.  На база на Санстефанският мирен договор Румъния, Сърбия и Черна гора узаконяват своята независимост. Румъния получава Северна Добруджа, срещу което отстъпва Южна Бесарабия на Русия. На Сърбия е дадена Нишка област. Също на база на мирния договор в о. Крит трябва да влезе в сила Органическият устав от 1868 г. Босна и Херцеговина получават административна автономия. Урежда се корабоплаването през Босфора и Дарданелите. През тях свободно могат да преминават в мирно и военно време търговски кораби на неутралните държави.  1867 г.   Членове на ТБЦК изготвят в Букурещ “Молба” до руския император Александър ІІ (на снимката) за решаване на българския политически въпрос с помощта на Русия. “Молбата” е подписана от Иван Грудов, Антон Цанков, Атанас Андреев, Райчо Попов и други членове на комитета.  Тайният български централен комитет (ТБЦК) е създаден през пролетта на 1866 г. по инициатива на Иван Касабов и след съгласуване с новото румънско правителство в Букурещ. Крайната цел на комитета е освобождението на България. ТБЦК има устав и програма, предвиждащи изграждането на широка комитетска мрежа на територията на Румъния, Сърбия, Южна Русия и България. Организацията трябва да подготви въстание, разглеждано като част от една по-мащабна общобалканска акция срещу Високата порта. ТБЦК разчита на финансовата помощ на румънското правителство. След като Румъния успява да уреди спора си с Турция, ТБЦК временно преустановява дейността си. През 1867 г. комитетът става инициатор на няколко шумни пропагандни акции, имащи за цел популяризирането на българския политически въпрос (брошурата “България пред Европа”, Мемоара до султан Абдул Азис, мемоарите до Наполеон ІІІ и до Александър ІІ и др.). Печатният орган на ТБЦК е в. “Народност”.  1865 г.   В Русе започва да излиза в. \"Дунав\", официалният вестник на Дунавския вилает. Списван е на османо-турски и на български език. Българската част се редактира от Иван Чорапчиев и Стоил Попов. Излиза всяка сряда, а от 2 март 1866 г. - всяка сряда и неделя. Цената му е 40 гроша.  1862 г.   Васил Левски взема участие в боевете на Първата българска легия с местния турски гарнизон в Белград. Проявява голяма храброст и ловкост, заради което получава прозвището Левски. Този момент бележи включването на Левски, под влиянието на Г.С. Раковски, в национално - освободителното движение.  Васил Левски (В. Иванов Кунчев, Дякона, Апостола) e виден деец на националнореволюционното движение, революционен демократ, гениален идеолог и организатор на българската национална революция, създател на Вътрешната революционна организация, на Българския революционен централен комитет.  1842 г.   Късно вечерта Георги Раковски отива доброволно при руския вицеконсул в Галац Карнеев, който от своя страна го предава на румънските власти. От 11 февруари до този момент той се укрива в Браила при свои приятели, където подготвя Браилския бунт. На 10 февруари 1842 г. бунтът е разкрит от румънската полиция, приближените му са арестувани, а той успява да се укрие. След като научава за арестите Раковски се предава и на 14 юли е осъден на смърт. Поради гръцкото си поданство е необходимо да бъде изпратен от Цариград в Атина, за да бъде изпълнена присъдата, но гръцкият посланик в Цариград Ал. Маврокордатос вместо за Атина тайно го изпраща във Франция – Марсилия, където престоява година и половина. Поради липсата на средства и невъзможността на замине да учи в Париж, през 1844 г. се връща в Котел под името Георги Раковски.  На тази дата са родени:    1935 г.   Роден е Жельо Митев Желев - първият президент на Република България. Желю Митев Желев е български философ (доктор на философските науки), дисидент и политик, държавен глава на България между 1 август 1990 и 22 януари 1997 г. 4-ти и последен председател (президент) на Републиката: Народна република България (1 август – 15 ноември 1990); Република България (15 ноември 1990 – 22 януари 1992). 1-ви президент на Република България (22 януари 1992 – 22 януари 1997). През 1958 г. той завършва специалност \"Философия\" в Софийския университет. Член е на БКП от 1960 г., но е изключен като антимарксист пет години по-късно. Аспирант е в катедра \"Философия\" на СУ “Св. Климент Охридски” (1961 г.), но през 1966 г. е уволнен и изгонен от София. След което живее в с. Грозден, Бургаско (1966-1972 г.), където написва книгата си \"Тоталитарната държава\". Връща се в София през 1972 г. и работи като социолог в Центъра за художествена самодейност. От 1975 г. Желев е научен сътрудник, от 1979 г. е старши научен сътрудник в Научно-изследователския институт по култура. Защитава кандидат дисертация през 1974 г. и докторска дисертация през 1987 г. През октомври 1983 г. Държавна сигурност започва дело за оперативна разработка срещу Желев за опозиционна дейност и \"идеологическа диверсия\" Той е председател на КС на СДС за периода 7 декември 1989 г. – 2 август 1990 г. и ръководител на парламентарната група на СДС в VII ВНС. Член е на Висшия съвет на Международната академия \"Медичи\" от 1991 г., патрон на Либералния интернационал, почетен председател на партия Либерален съюз и председател на Балканския съюз от 2001 г. Негови съчинения са : \"Самодейното изкуство в условията на НТР\" (1976 г.), \"Модалните категории\" (1979 г.), \"Физическата култура и спортът в урбанизираното общество\" (1979 г.), \"Фашизмът\" (1982 г., издаден на повече от 10 езика), \"Релационна теория за личността\" (1993 г.), \"Човекът и неговите личности\" (1992 г.), \"Интелигенция и политика\" (1995 г.), \"Реалното физическо пространство\" (1996 г.), \"В голямата политика\" (1998 г.). Умира на 30 януари 2015 г.  1929 г.   Роден е Георги Стефанов Генков - български филмов композитор. Автор е на музиката за редица популярни филми: \"Пленено ято\" (1962 г.), \"Господин Никой\" (1969 г.), \"Герловска история\" (1971 г.), \"Нона\" (1973 г.), \"Трудна любов\" (1974 г.), \"Илюзия\" (1980 г.), \"Меко казано\" (1982 г.), \"Опасен чар\" (1984 г.), на анимационните: \"Ножичка и момченце\" (1965 г.), \"Стрелбище\" (1965 г.), \"Есперанца\" (1967 г.), \"Заблуждение\" (1967 г.), \"Урок по цигулка\" (1968 г.), \"Веселяци\" (1969 г.), \"Щурчето\" (1973 г.), \"Целта\" (1974 г.), \"От едно до десет\" (1978 г.), \"Горска приказка\" (1983 г.), \"Експеримент\" (1984 г.) и др.  1890 г.   Роден е Евлогий Сливенски (светско име: Спиридон Попантонов) - висш духовник, митрополит. Роден във Враца. Завършва Духовна семинария в София и Богословския факултет в Черновиц, Австрия. Завръща се в България през 1916 г. и е учител надзирател в Пловдивската духовна семинария. Скоро след това приема и монашеството. От началото на септември до края на декември 1917 г. е проповедник във Врачанската епархия. От 16 август 1919 г. до 14 септември 1930 г. е протосингел при врачанския митрополит. На 20 март 1921 г. е удостоен с архимандритско достойнство. В периода 1930–1936 г. е ректор на Пловдивската духовна семинария, а през 1936–1938 г. – на Софийската духовна семинария. На 13 декември 1931 г. е ръкоположен за смоленски епископ. От 1 септември 1938 г. до 1 януари 1939 г. е секретар на Светия синод, а от 1 януари 1939 г. е викарий при сливенския митрополит. На 17 юни същата година е избран за сливенски митрополит. Евлогий Сливенски умира на 5 април 1947 г.  1872 г.   Роден е Борис Стоянов Дрангов- български офицер, полковник. Родом е от Скопие. През 1891 г. той постъпва във Военното училище в София, но през 1894 г. е освободен от него. През следващата 1895 г. е разжалван и е изпратен в строева част като получава офицерско звание. По време на Илинденско-Преображенското въстание 1903 г. напуска военната служба и възглавява чета в Македония. След въстанието продължава образованието си в Генералщабната академия в Русия. През 1907 г. се завръща в България и продължава службата си в армията. Полковник Дрангов взема участие в Балканската война 1912-1913 г. и Междусъюзническата война 1913 г. След въвличането на България в Първата световна война 1914-1918 г. отново е на фронта. Загива при Завоя на р. Черна (местност в Македония) като командир на Девети пехотен полк. Дрангов е талантлив военен публицист. Автор е на редица съчинения като: \"Помни войната!” , ” Съвети за строеви офицери\" и др.  1859 г.   Роден е Бончо Боев - икономист, действителн член на Българското книжовно дружество (дн. БАН). Роден е в Котел. Завършва право в Москва, специализира държавни стопански науки в Германия. Завръщайки се в България, той заема ръководни длъжности в Министерството на финансите, а от 1906 г. до 1908 г. е управител на БНБ. Боев е професор по финансови науки и статистика в СУ \"Св. Климент Охридски\", член р на Международния статистически институт. Той е един от първите автори, които отделят стопанската история като самостоятелна наука. Има редица изследвания в областта на данъчното облагане в България, цените, паричното обращение и пр. Бончо Боев умира на 1 декември 1934 г.  1854 г.   Роден е Александър Людсканов - политически и държавен деец. Роден в Търново. Завършва Робърт колеж в Цариград, след което следва в Новоросийския университет в Одеса. Не успява да го завърши поради започналата Руско–турска освободителна война 1877–1878 г.. Постъпва като преводач в щаба на ген. М. Д. Скобелев. Участва в боевете при Ловеч и Плевен. След Освобождението е втори секретар на българското дипломатическо агентство в Цариград, а след това е главен секретар в Министерството на външните работи. По време на режима на пълномощията 1881–1883 г. преминава в опозиция. Заминава за Париж, където завършва правни и дипломатически науки. Русофил по убеждения, Людканов е сред ръководните дейци на Прогресивнолибералната партия. Няколко пъти участва в управлението на страната: министър на търговията и земеделието (19 февруари 1901 г.–9 март 1902 г.), управляващ Министерството на обществените сгради, пътищата и съобщенията (от 21 декември 1901 г.), министър на вътрешните работи (9 март 1902 г. – 5 май 1903 г., 16 март 1911 г. – 1 юни 1913 г.) и на земеделието (1 юни г.– 4 юли 1913 г.). Член на англо-българския арбитражен съд в Лондон. Александър Людсканов умира на 4 март 1922 г.  На тази дата умират:    2013 г.   Умира самозапалилият се български фотограф, алпинист и застъпник за граждански права Пламен Горанов. Той е роден е през 1976 г. Учи във Варненския икономически техникум, а след това завършва и СА „Д. А. Ценов“ – гр. Свищов. Самозапалва се на 20 февруари 2013 г., по време на протестите от началото на с.г. Преди да умре Пламен Горанов няколко пъти заявява, че намерението му не е било да се самоубива. Според най-близките му приятели Пламен умира поради грешка в плана си и не е искал да се самоубива. Според заявление на прокуратурата Пламен Горанов пламва при конфликт с охраната на Община Варна.  Според множество източници, докато гори, Пламен Горанов вика „Киро, Киро, днес трябваше да съм в Анталия…” и също така носи със себе си плакат с надпис „Оставка на Киро и целия Общински съвет до 17.00 часа на 20.02.2013 г.“. Непосредствено след запалването, плакатът е прибран от служител на общината и впоследствие е предоставен на следствието. 38 минути след самозапалването на Пламен Горанов кабинетът „Борисов“ подава оставка. С изгаряния от около 80% по цялото тяло, почива на 3 март 2013 г. около 20:30 ч. във Варненска Военноморска болница. След самозапалването и гибелта на Пламен Горанов кметът Кирил Йорданов е подложен на силен обществен натиск, който довежда до неговата оставка. Общинският съвет обаче отказва да подаде оставка въпреки последвалия граждански натиск. Пламен Горанов е вторият самозапалил се по време на избухналите протести през 2013 г.. На 18 февруари 2013 г. 26-годишният Траян Маречков първи се самозапалва на една от главните улици във Велико Търново, оставяйки предсмъртно писмо с думите „Давам живота си за народа, семейството и България с надеждата, че политиката и правителството ще подобрят стандарта на народа“. След Пламен Горанов, на 26 февруари 2013 г. в Раднево се самозапалва 53-годишният Венцислав Василев, а на 13 март 51-годишен мъж се запалва пред президенството. На 5 март 2013 година варненци започват издигането на грамада от камъни пред централния вход на община Варна, която общинските власти се опитват безуспешно да премахнат. Датата 6 март 2013 г., три дни след смъртта му, е обявена за ден на национален траур. На благодарствен молебен за помирение на българския народ, за благоденствие и за преодоляване на всички социални и икономически проблеми в страната българският патриарх Неофит казва: „Потресени бяхме от трагичната участ на млад човек, който в отчаян опит за промяна загубва живота си... Християнската и човешката ни съвест не може да мълчи пред предизвикателството на достигналия широки размери социален протест. Обществото ни преживява дълбока криза, криза на отношението ни към живота, към света, към ближния“.  1968 г.   Умира Борис Апостолов Грежов - български кинорежисьор. През 1923 г. завършва кинорежисура в Мюнхен и е един от първостройтелите на игралния ни филм. Пръв от българските си колеги той обръща внимание на осветлението и на операторската работа. Режисьор е на: \"Момина скала\" (1923 г.), \"Весела България\" (1928 г.), \"След пожара над Русия\" (1929 г.), \"Безкръстни гробове\" (1931 г.), \"За Родината\" (1940 г.), \"Шушу-мушу\" (1941 г.), \"Цар Борис III Обединител\" (съвместно с Борис Борозанов), \"Изкупление\" (1947 г.) (незавършен).  1900 г.   Умира генерал-майор Константин Искров Кесяков - български военен и политик. През 1857 г. той емигрира в Русия. Там следва математика в Московския университет и продължава във Военната академия. Участва в организирането на Втора българска легия в Белград през 1868 г. Кесяков командва Първа българска дружина на Българското опълчение. Повишен е в чин полковник след боевете при Стара Загора, Шипка и Шейново. След Освобождението е началник на милицията в Източна Румелия. Той е създателят и организаторът на гимнастическите дружества. Кесяков е активен участник в преврата и опита за детронация на Александър I Батенберг. След контрапреврата емигрира в Русия.  1891 г.   Умира ген. Сава Атанасов Муткуров - български политик. Завършва 2 класа на Военномедицинското училище в Цариград през 1868 г. и Одеското военно пехотно училище през 1872 г. Муткуров служи в руската армия и участва в Сръбско- турската (1876 г.) и в Руско-турската война (1877-1878 г.). След Освобождението е командирован в Българската земска войска и служи в Двадесета Пловдивска пеша дружина. Той е един от ръководителите на Съединението на Източна Румелия с Княжество България (1885 г.) и е член на Временното правителство на Източна Румелия. По време на Сръбско-българската война (1885 г. ) Муткуров командва лявата колона и центъра при превземането на Пирот. След детронацията на Александър I през 1886 г. заедно със Стефан Стамболов организира контрапреврат и арестува детронаторите. Той е член на регентството. Като министър на войната за периода 20 юли 1887 г. – 4 февруари 1891 г. извършва реорганизация на армията, превъоръжаване с пушки “Манлихер” . Той внася в Народното събрание първия проект за военен закон. Сава Муткуров е първият български генерал. Той е роден на 4 декември 1852 г. в Търново.  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; Енциклопедия “Британика” (2004 г.); Болшая Советская Энциклопедия (1970 г.); Фамилна енциклопедия “Larousse”; История на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; История на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; История на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; История на България по дати - Книгоиздателска къща “Труд”, 2003 г.; Български традиционен календар - БАН, Издателство Вион, 2002 г.; История на Балканите XIV - XX век - Издателска къща “Хермес”, 2002 г.; Българска военна история - БАН, 1989 г.; История на войните в дати - Издателска къща “Емас”, 2001 г.; История на Русия - Книгоиздателска къща “Труд”, 2002 г.; История на Османската империя - Издателство “Рива”, 1999 г.; Българска енциклопедия, БАН, Книгоиздателска къща “Труд”, 2003 г.; Исторически бюлетин – на “The New York Times”; Исторически бюлетин – на “The History Channel”; Исторически бюлетин – на “World of Quotes”; Исторически архив на Агенция “Фокус” - отдел “Архив и бази данни” и други.;     ", "date": "2018.03.03", "title": "Денят 3 март в българската история"}
{"url": "http://www.focus-news.net/news/2018/03/03/2495432/blagoevgrad-ostava-ogranicheno-dvizhenieto-na-tovarni-avtomobili-nad-12-tona-prez-yundola.html", "text": "Остава ограничено движението на товарни автомобили над 12 тона през Юндола. Дъжд вали в област Благоевград, като пътните настилки са мокри и хлъзгави. Това каза за Радио „Фокус“ – Пирин дежурният служител в Областно пътно управление – Благоевград. Нормално се извършва движението по основните пътни направления – автомагистрала „Струма“ и Главен път Е-79. Към момента никъде не се извършват ремонти дейности. Повишена опасност от падащи камъни има в района на Кресненското дефиле и по второкласен път – 19 Симитли – Гоце Делчев. Необходимо е шофьорите да карат с особено внимание в тези райони, за да бъдат избегнати инциденти.\r\nЛора КАЛЧЕВА", "date": "2018.03.03", "title": "Благоевград: Остава ограничено движението на товарни автомобили над 12 тона през Юндола"}
{"url": "http://www.focus-news.net/news/2018/03/03/2495430/sofiya-obshtinskite-galerii-i-muzei-v-stolitsata-shte-rabotyat-s-bezplaten-dostap-na-3-mart.html", "text": "По нареждане на кмета на София Йорданка Фандъкова във връзка с Националния празник - 3 март парк, музеят „Врана“, Софийската градска художествена галерия, Регионалният исторически музей - София на пл. „Бански“ и Археологическият музей под базиликата „Света София“ ще работят с безплатен вход за посетители. Това съобщиха от пресцентъра на Столична община.\r\nРаботното време на парк-музей „Врана“ е от 10.00 до 16.00 часа, Софийската градска художествена галерия е отворена за посетители от 11.00 часа до 18.00 часа, Регионалният исторически музей - София от 10.00 часа до 18.00 часа, а археологическото ниво на базиликата „Света София“ от 10.00 до 17.00 часа.", "date": "2018.03.03", "title": "София: Общинските галерии и музеи в столицата ще работят с безплатен достъп на 3 март"}
{"url": "http://www.focus-news.net/news/2018/03/03/2495422/reuters-mnozinstvoto-ot-chlenovete-na-gsdp-podkrepyat-koalitsiya-s-bloka-na-angela-merkel-spored-visokopostaven-chlen-na-partiyata.html", "text": "Заместник-председателят на Бундестага от редиците на Германската социалдемократическа партия (ГСДП)  Томас Оперман предвиди в събота, че 55% или повече от 464-те хиляди членове на партията подкрепят подновяване на коалицията с оглавявания от германския канцлер Ангела Меркел Съюз (ХДС/ХСС) и предупреди, че ако гласоподавателите гласуват с „не“, това ще доведе до катастрофа за социалдемократите, Германия и Европа, предава Reuters.\r\nОперман е изказал това мнение в интервю пред немското издание Die Welt. Резултатите от вота, който приключи в петък ще бъдат обявени в неделя, 4 март.\r\nСпоред неговото мнение, отказ от подновяване на коалицията с Блока на Меркел „ще бъде катастрофа за Германия, ГСДП и най-вече за Европа“.\r\nReuters припомня, че младежката организация на социалдемократите води кампания за убеждаване на партийните членове да гласуват против възобновяване на „голямата коалиция“, с аргумента, че е по-добре за партията да остане в опозиция и да се възобнови, след като на парламентарните избори през септември тя регистрира най-лошия си резултат в периода след Втората световна война.\r\nОперман похвали позицията на младежката организация, като, според неговото мнение, тя е предизвикала голям въртешнопартиен дебат и посочи, че очаква лидерът й Кевин Кюнерт да продължи да упражнява голямо влияние в ГСДП. Той е уверен, че социалдемократите трябва да са „по-самоуверени, дръзки и готови за конфликт“ в следващото коалиционно правителство.\r\n„Най-големият риск е да повторим това, което направихме последния път“, заяви той, като предупреди, че пасивно поведение на ГСДП ще доведе до още по-лоши резултати след четири години.\r\nПревод и редакция:", "date": "2018.03.03", "title": "Reuters: Мнозинството от членовете на ГСДП подкрепят коалиция с Блока на Ангела Меркел, според високопоставен член на партията"}
{"url": "http://www.focus-news.net/news/2018/03/03/2495421/mvr-sazdadena-e-predvaritelna-organizatsiya-za-osiguryavane-na-bezopasnostta-predi-i-po-vreme-na-chestvaniyata-za-3-mart.html", "text": "Министрите на вътрешните работи Валентин Радев, на регионалното развитие и благоустройство Николай Нанков и зам.-министърът на транспорта Ангел Попов предупредиха за очаквани сериозни заледявания и за реална опасност от образуване на поледица по пътищата на страната. Това съобщиха от пресцентъра на МВР. Те апелираха при възможност да се избягват пътувания, а ако това се наложи, водачите да тръгват подготвени за атмосферните условия автомобили и да шофират изключително внимателно. \r\n\"Предприети са мерки за опесъчаване на магистралите\", поясни министър Нанков. \r\n\"Създадена е организация и дежурните екипи на Министерството на транспорта ще са в постоянен контакт с екипите на МВР и АПИ, има готовност за оказване на съдействие при възникнали проблеми\", уточни зам.-министър Попов. \r\nМинистър Валентин Радев обърна внимание върху безопасното боравене с уреди на твърдо гориво, които често се използват при тези атмосферни условия, както и на опасността от надвисналите от покривите ледени висулки. Той заяви, че отговорност за премахването им от частни жилищни сгради е на домоуправителите, а при невъзможност те биха могли да потърсят помощ от  общините или да сигнализират на тел. 112. Осигурено е дежурство на пожарните и спасителните части по региони, включително и в района на тържествата на връх Шипка. Следят се и нивата по поречията на реките в Югоизточната част на страната. Вътрешният министър поясни, че до този момент движението по граничните пунктове е нормално, дежурните екипи имат готовност да поемат очаквания по-засилен трафик през почивните дни. \r\nВъв връзка с безопасността на движението по пътищата е създадена предварителна организация от ГДНП и на всички проблемни участъци, входно-изходни артерии на големите градове и възлови кръстовища, ще има екипи на \"Пътна полиция\", които ще подпомагат и регулират движението, ако това е необходимо. Пътищата, на които се очаква най-голямо натоварване, са Е-79 (София - Кулата), автомагистралите „Струма“, „Тракия“, Хемус, пътищата София - Варна, В. Търново - Русе, както и към големите зимни курорти. На 3 март, когато се отбелязва Националният празник на България, проходът „Шипка“ ще бъде затворен и през него няма да се допускат моторни превозни средства от входовете му откъм Габрово и Стара Загора. Там гражданите ще могат да паркират на подходите на специални буферни паркинги. Желаещите да се качат на паметника-костница, ще могат да го направят пеш. \r\nДнес от 16.00  до 20.00 часа ще се спира движението на тежки автомобили по магистралите и основните първокласни пътища на страната. Същата мярка е предвидена и за последния почивен ден (5 март), но за времето от 14.00 до 20.00 часа. Забраната няма да се отнася само за фирмите, превозващи живи животни и стоки на температурен режим, а целта е да се облекчи движението за автомобилите. \r\nИма готовност при влошаване на пътната обстановка да се прибегне и до временна организация на движението и да се спират определени участъци или цели пътища до почистването им. \r\nПо отношение на организацията за празника в градовете, екипите на Охранителна полиция е организирала охраната на всички обекти. Силите на реда ще следят основно да не се допускат хора, употребили алкохол или такива, които са в неадекватно състояние. До местата, където са предвидени тържествените отбелязвания на празника, няма да бъдат допускани хора с обемисти багажи, въоръжени лица, внасянето на пиротехника. Около 600 униформени са ангажирани в охраната на тържествата на Шипка. Организация за София\r\nНа всички изходни артерии на столицата ще дежурят постове на \"Пътна полиция\", които ще контролират, организират и подпомагат движението на моторни превозни средства. \r\nДнес от 16.00 до 20.00 часа ще бъдат спирани от движение всички товарни автомобили по основните пътища, извеждащи от София; същото ще важи и в периода 5 март. На 3 март от 10.00 до 18.00 часа и на 5 март от 12.00 до 22.00 часа на вход и изход на основните пътни артерии ще бъдат разположени екипи на столичната Пътна полиция. \r\nРъководството на СДВР е планирало и предприело всички мерки за обезпечаване на сигурността и реда по време на провеждането на тържествената церемония, свързана с отбелязването на националния празник – 3 март. Ще бъде осигурена охрана на всички публични прояви,  засилено ще е вниманието на полицаите към места, на които има струпване на хора – гари, автогари, тържествени събития. Служителите на реда  отправят призив към гражданите да бъдат бдителни за парите и вещите си, както и да не оставят без надзор багажа си. \r\nОрганизация на движението във връзка с празника в София \r\nЗабранява се влизането на пътни превозни средства в двете посоки, престоят и паркирането, както следва: \r\nОт 08.00 часа до 12.30 часа на  3 март:\r\n- по ул. „Оборище” между бул. „Васил Левски” и ул. „Г. С. Раковски”;\r\n- по ул. „Московска” между бул. „Васил Левски” и ул. „Г. С. Раковски”;\r\n- по ул. „11-ти август” между бул. „Княз Ал. Дондуков” и пл. „Св. Ал. Невски”;\r\n- по ул. „15-ти ноември” между бул. „Цар Освободител” и пл. „Св. Ал. Невски”. \r\nОт 14.00 часа до 21.00 часа на 3 март:\r\n- по бул. „Цар Освободител” между бул. „Васил Левски” и ул. „Г. С. Раковски”;\r\n- по ул. „15-ти ноември” между бул. „Цар Освободител” и пл. „Св. Ал. Невски”;\r\n- по ул. „Аксаков” между бул. „Васил Левски” и ул. „Г. С. Раковски”;\r\n- по ул. „Цар Шишман” между ул. „Славянска” и пл. „Народно събрание”;\r\n- по ул. „6-ти септември” между ул. „Славянска” и бул. „Цар Освободител”;\r\n- по ул. „Хаджи Димитър” между бул. „Васил Левски” и ул. „Цар Шишман”. \r\nОт 11.30 до 12.30 часа на 3 март по ул. „Леге” между ул. „Съборна” и пл. „Атанас Буров”. \r\nЗабранява се престоят и паркирането на пътни превозни средства с изключение на автомобилите, осигуряващи мероприятията, както следва : \r\nОт 14.00 часа на 2 март до 21.00 часа на 3 март по ул. „Оборище” между ул. „Г. С. Раковски” и ул. „11-ти август” и да се закрият базарите за художествени произведения. \r\nОт 07.00 часа до 12.30 часа на 3 март:\r\n- на паркинга на пл. „Николай Гяуров”; \r\nОт 07.00 часа до 21.00 часа на 3 март:\r\n- на паркингите на пл. „Народно събрание”;\r\n- на паркингите на пл. „Св. Александър Невски”;\r\n- на ул. „Оборище” между ул. „Г. С. Раковски” и бул. „Васил Левски”. \r\nОт 21.00 часа до приключване на тържествата на 3 март, само при необходимост и по преценка на отдел „Пътна полиция” при СДВР, ще се забранява влизането на пътни превозни средства по бул. „Цар Освободител” между ул. „15-ти ноември” и ул. „Г. С. Раковски”.", "date": "2018.03.03", "title": "МВР: Създадена е предварителна организация за осигуряване на безопасността преди и по време на честванията за 3 март"}
{"url": "http://www.focus-news.net/news/2018/03/03/2495424/shumen-s-izdigane-na-znameto-i-podnasyane-na-ventsi-i-tsvetya-v-grada-shte-bade-otbelyazan-natsionalniya-praznik-3-mart.html", "text": "С издигане на знамето на Република България пред сградата на Общината и поднасяне на венци и цветя пред паметника на загиналите във войните шуменци Шумен ще отбележи Националния празник – 3 март и 140 години от Освобождението на Република България. Това съобщиха от пресцентъра на Общината. Организатори на тържеството са Община Шумен и Командването на военния гарнизон – Шумен. Програмата за честването на з-ти март ще започне в 09:30 часа със заупокойна молитва за загиналите войни и опълченци и молебен за здраве в храма „Св. Вознесение Господне“. В 10:00 ч. пред паметника на загиналите във войните шуменци на пл. „Кристал“ ще бъдат поднесени венци и цветя от официални лица и граждани. В 12:00 ч. шуменци ще могат да се насладят на концерт -спектакъла „Величието на един народ“ на АНПТ – Шумен, който ще се проведе в ДКТ „Васил Друмев“. В церемонията по отбелязването на националния празник ще се включат кметът на Община Шумен Любомир Христов, заместник-кметове, представители на общинската и областната администрация, общински съветници, политически, просветни, обществени организации и граждани.", "date": "2018.03.03", "title": "Шумен: С издигане на знамето и поднасяне на венци и цветя в града ще бъде отбелязан Националния празник - 3 март"}
{"url": "http://www.focus-news.net/news/2018/03/03/2495433/shumen-regionalniyat-istoricheski-muzey-v-grada-shte-bade-s-vhod-svoboden-za-posetiteli.html", "text": "Регионалният исторически музей в Шумен обявява свободен вход за посетители на националния празник 3 март. Това съобщиха от музея. От 9.00 до 17.00 часа шуменци и гостите на града ще могат да разгледат централната експозиция на музея.", "date": "2018.03.03", "title": "Шумен: Регионалният исторически музей в града ще бъде с вход свободен за посетители"}
{"url": "http://www.focus-news.net/news/2018/03/03/2495431/api-za-tarzhestvata-na-vrah-shipka-shte-bade-ogranicheno-tranzitnoto-preminavane-prez-shipchenskiya-prohod-po-pat-i-5-gabrovo-shipka-kazanlak.html", "text": "За тържествата на връх Шипка, по случай Националния празник на Република България, от 20.00 часа на 2 март до 18 часа на днес ще бъде ограничено двупосочното транзитно преминаване на превозни средства през Шипченския проход по път I-5 (Е-85) Габрово - Шипка - Казанлък, съобщиха от пресцентъра на Агенция \"Пътна инфраструктура\".\r\nКакто всяка година, транзитният трафик ще се насочва по път II-55 през Прохода на Републиката по следния маршрут: Русе - Велико Търново - Дебелец - Проход на Републиката - Гурково - Казанлък и обратно. \r\nШофьорите от област Габрово и пътуващите от северозапад могат да ползват маршрута: Габрово - Трявна - Белица - Вонеща вода - Проход на Републиката и обратно.\r\nЗа област Стара Загора движението ще преминава към Прохода на Републиката по маршрута: път I-6 Калофер - Казанлък - път II-55 - Гурково – Проход на Републиката - Велико Търново и обратно, като пренасочването ще става при пътен възел „Мъглиж“ (път I-5 с път I-6).\r\nОграничението в движението през Шипченския проход не важи за организирания междуградски автобусен транспорт.\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.03", "title": "АПИ: За тържествата на връх Шипка ще бъде ограничено транзитното преминаване през Шипченския проход по път I-5 Габрово - Шипка – Казанлък"}
{"url": "http://www.focus-news.net/news/2018/03/03/2495428/balgarskiyat-patriarh-neofit-i-ruskiya-patriarh-kiril-shte-otsluzhat-zaupokoyni-sluzhbi-po-povod-osvobozhdenieto-na-balgariya.html", "text": "Светейшите патриарси Български Неофит и Московски и на цяла Русия Кирил ще отслужат заупокойните служби по повод честването на 140 г. от Освобождението на България от османско владичество, предаде репортер на Агенция \"Фокус\".\r\nПрограмата  на посещението на Московския и на цяла Русия патриарх Кирил в България за днешния тържествен ден предвижда: \r\n10:00 - Посещение на Храм-паметника \"Рождество Христово\" и Благодарствен молебен по повод юбилейните тържества. \r\n11:15 - Тържествена церемония по повод Националния празник на Република България на връх Шипка.\r\n18:30-19:10 - Тържествена церемония (заря-проверка) по повод Националния празник на Република България. \r\nНикола ПETKOВ", "date": "2018.03.03", "title": "Българският патриарх Неофит и руския патриарх Кирил ще отслужат заупокойни служби по повод Освобождението на България"}
{"url": "http://www.focus-news.net/news/2018/03/03/2495437/redzhep-taiyp-erdogan-osnovnata-mishena-na-teroristichnite-grupirovki-sa-myusyulmanite.html", "text": "Президентът на Турция Реджеп Таийп Ердоган заяви, че основната мишена на терористите от „Ислямска държава“, „Ал Кайда“ и „Боко Харам“ винаги са били мюсюлманите, предава Anadolu Agency.\r\nТурският президент даде съвместна пресконференция с президента на Мали Ибрахим Бубакар Кейта в столицата на африканската страна Бамако. Той разкритикува „закоравялото“ отношение на Западните страни спрямо тероризма и ги призова да бъдат „много по чувствителни“ в това отношение.\r\n„Всеки, които идентифицира терористичните групировки с определена религия или етническа принадлежност прави точно това, което те искат“, добави турският президент.\r\nЕрдоган не пропусна да коментира и текущата военна операция срещу кюрдските формирования в Северозападна Сирия „Маслинова клонка“. Той съобщи, че до този момент са неутрализирани общо 2348 „терористи“, като освен това отново потвърди, че операцията ще продължи, „докато всички терористи в региона не бъдат ливкидирани“.\r\nAnadolu Agency коментира, че по време на визитата на турския президент в Мали, той е обсъдил няколко теми от двустранните отношения с местния си колега Кейта, като сред тях са енергетиката, инфраструктурното развитие, както и военното сътрудничество. Двамата лидери са подписали осем двустранни споразумение в различни сфери, включително спорт, образование, технологии, здравеопазване, енергетика, въглеводороди, миньорско дело и др.\r\nПревод и редакция:", "date": "2018.03.03", "title": "Реджеп Таийп Ердоган: Основната мишена на терористичните групировки са мюсюлманите"}
{"url": "http://www.focus-news.net/news/2018/03/03/2495436/sliven-obshtina-organizira-bogata-praznichna-programa-za-chestvane-na-treti-mart.html", "text": "Общината кани жителите и гостите на Сливен да се включат в честванията за 3 март. По повод Националния празник в града ще се проведе първото по рода си мащабно шествие „По пътя на безсмъртието“. Това съобщиха от пресцентъра на Общината. За 140-та годишнина от Освобождението на България от османско иго по улица „Г. С. Раковски“ ще премине 140-метров трибагреник, носен от 140 военнослужещи. След тях ще се включат 140 каба гайди, последвани от 140 полицаи, пожарникари и ученици, които ще носят 140 знамена. Към шествието ще се присъединят представители на клуб „Традиция“ и мотоклуб „Хайдути“. На гражданите ще бъдат подарени 1400 знаменца. Шествието ще тръгне след официалната церемония по издигане на националния флаг на площад „Хаджи Димитър“.\r\nПрограмата за 3 март по часове:\r\n- в 10.30 часа на площада пред Общината тържествата ще започнат с изпълнение на 140 каба гайди „Заедно в деня на свободата“;\r\n- в 11.00 часа на площад „Хаджи Димитър“ ще започне церемония по издигане на Националното знаме, благодарствен молебен и поднасяне на венци и цветя пред паметника на Хаджи Димитър и сливенските възрожденци;\r\n- в 12.00 часа е начало на шествието „По пътя на безсмъртието…“, което ще премине от паметника на Хаджи Димитър, по улица „Г.С. Раковски“, до паметника на Панайот Хитов, В шествието ще се включат 140 военнослужещи, които ще носят български трибагреник с дължина 140 метра. 140 полицаи, пожарникари и ученици ще носят 140 знамена. Шествието ще стигне до паметника на Панайот Хитов, където ще бъдат поднесени венци и цветя;\r\n- 12.45 на пл. „Хаджи Димитър“ ще бъде даден старт на 54-та лекоатлетическа щафета „Освободител“. Маршрут – улица „Г. С. Раковски“, финал – Новоселски мост до  паметника на Панайот Хитов, награждаване.\r\nВъв връзка с организирането и провеждането на проявите от програмата за честването на Националния празник на Република България, в периода от 9.30 ч. до 15 ч. на 3 март ще бъдат затворени за движение ул. „Г. С. Раковски“, бул. „Панайот Хитов“ – в участъка от Новоселски мост до ул. „Вл. Очков“, както и бул. „Цар Освободител“ – от кръстовището с улица „Аксаков“ до Съдебна палата. В тази връзка ще бъде променен маршрутът на автобусни линии №12 и №24.\r\nОбщината моли гражданите да не паркират автомобилите си по улиците, които ще бъдат затворени в Деня на Освобождението. Затворен за паркиране в този ден ще бъде и пл. „Хаджи Димитър“.\r\nОрганизатори на проявите са Община Сливен, Сливенска митрополия, Военно формирование 22 220, Център за подкрепа на личностно развитие- Детски комплекс.", "date": "2018.03.03", "title": "Сливен: Община организира богата празнична програма за честване на Трети март"}
{"url": "http://www.focus-news.net/news/2018/03/03/2495438/kyustendil-natsionalniyat-praznik-na-balgariya-shte-bade-otbelyazan-e-grada-s-tarzhestvena-programa.html", "text": "Националният празник на България ще бъде отбелязан в Кюстендил с тържествена програма. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Програмата ще започне от 10.00 часа на Арката на площад „Велбъжд”, когато четиринадесетте участнички в конкурса „Девойка Кюстендилска пролет – 2018″ ще раздадат над 1000 знамена на гражданите и гостите на Община Кюстендил. Честванията на 140 години от Освобождението на България ще започнат с поднасяне на венци и цветя в знак на признателност към загиналите за свободата на България на паметника на „Булаир“ и празничен концерт с участието на народната певица Стойка Германова и квартет към ансамбъл „Пирин”.\r\nВенцеслав ИЛЧЕВ", "date": "2018.03.03", "title": "Кюстендил: Националният празник на България ще бъде отбелязан е града с тържествена програма"}
{"url": "http://www.focus-news.net/news/2018/03/03/2495434/gabrovo-s-praznichna-programa-v-grada-shte-bade-otbelyazan-natsionalniyat-praznik-3-mart.html", "text": "В Деня на Националния празник честванията ще започнат в 08.30 часа с издигане на националното знаме на площад „Възраждане” в Габрово, съобщиха от пресцентъра на Община Габрово. Програмата на връх Шипка ще започне в 11.30 часа с панихида в памет на загиналите войни, отслужена от техни Светейшества Българският патриарх Неофит и Патриархът на Москва и цяла Русия Кирил в съслужие със Старозагорския Митрополит Киприян и хора на руската синодална патриаршия „Москва“. Превозът на граждани от пл. „Възраждане” за връх Шипка на 3 март ще започне от 07.30 часа. Транспортното дружество има готовност да осигури 10 автобуса. Курсовете на автобусите в обратна посока ще започнат в 14.00 часа. Цената на билета в двете посоки е 6 лв.\r\nВ Габрово, при необходимост, ще бъде спряно движението от 07.00 до 10.00 часа по ул. „Скобелевска“, пл. „Възраждане“ и бул. „Априлов“ до пресечката с ул. „Райчо Каролев“.\r\nПоради големият интерес и хилядите участници, които всяка година посещават връх Шипка на 3 март, и с цел създаване на добра организация на движението и паркирането на пътните превозни средства, органите на пътна полиция и Районните управления на полицията в общините Казанлък и Габрово са създали следната организация на движение:\r\nВъведено е ограничение за транзитно преминаващите МПС по главен път I-5 Е-85, Габрово – връх Шипка – Казанлък и обратно, считано от 20.00 часа на 2 март до 18.00 часа на 3 март, с изключение на автобусите от междуградския транспорт. За участниците в тържествата автомобилите ще се движат еднопосочно от Габрово до връх Шипка, от 06.00 до 14.00 часа на 3 март и ще се връщат обратно в посока от връх Шипка към Габрово след 14.00 часа. Паркирането на автомобилите ще става по разпореждане на полицейските екипи в дясната част на пътното платно. Същата схема на предвижване ще бъде въведена и от страна на пътя Казанлък – връх Шипка. Транзитният трафик на моторни превозни средства ще бъде отклоняван през Прохода на Републиката „Хаинбоаз“.\r\nВъв връзка с промяната на мястото на тържественото честване на Националния празник на Република България, ще има ограничения в движението на гражданите в района на Паметника на Свободата на връх Шипка, за което ще е необходимо да се спазват разпорежданията на органите на реда.\r\nОбщина Габрово призовава всички, които желаят да посетят връх Шипка на 3 март, да се информират за актуалната метеорологична прогноза и да бъдат добре екипирани.", "date": "2018.03.03", "title": "Габрово: С празнична програма в града ще бъде отбелязан Националният празник - 3 март"}
{"url": "http://www.focus-news.net/news/2018/03/03/2495440/kyustendil-trafikat-na-gkpp-gyueshevo-e-s-normalna-intenzivnost-patyat-kam-punkta-e-prohodim-pri-zimni-usloviya.html", "text": "Трафикът на ГКПП – „Гюешево” е с нормална интензивност. Това съобщи за Радио „Фокус” – Пирин дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nЛора КАЛЧЕВА", "date": "2018.03.03", "title": "Кюстендил: Трафикът на ГКПП – „Гюешево” е с нормална интензивност, пътят към пункта е проходим при зимни условия"}
{"url": "http://www.focus-news.net/news/2018/03/03/2495423/veliko-tarnovo-s-poklonenie-i-polagane-na-tsvetya-v-hram-vaznesenie-hristovo-zapochva-programata-za-treti-mart-v-grada.html", "text": "С поклонение и полагане на цветя в храм „Възнесение Христово“ започва програмата за Трети март – Националният празник на България във Велико Търново. Това съобщиха от пресцентъра на Община Велико Търново. Ритуалът ще бъде извършен в 09.30 часа, а цветята ще бъдат поднесени  пред Паметника и на Паметната плоча на загиналите руски воини. В 10.30 часа пред сградата на Община Велико Търново ще се проведе военен ритуал за издигане на Националното знаме на Република България. Ще последват празнично слово на кмета на Община Велико Търново инж. Даниел Панов и връчване на Академична награда „3-ти март”. Ученици от Природо-математическа „Васил Друмев“ ще представят  Литературно-музикалната композиция „Прослава на Велико Търново!”. Тя ще бъде изпълнена от Лидия Георгиева, Вяра Дракова и Марк Иванов. Автор е Анна Ненова – преподавател по български език и литература. От 11.00 часа пред паметник „Майка България” ще бъде отслужен празничен благослов, отслужен от Негово Високоблагоговейнство свещеноиконом Славчо Иванов. Ще последва военен ритуал за полагане на венци и цветя на признателност.\r\nПоздравление и празнично търновско хоро ще представят танцьорите от Детско-юношески фолклорен ансамбъл „Българче”.\r\nОт 10.30 до 12.30 часа пред Паметника ще бъдат показани изложба и анимация „Оръжия и документи от Руско-турската освободителна война 1877-1878 г.”, организирани от клуб „Традиция” – Велико Търново. Програмата , по традиция ще завърши с излъчването на Аудио- визуален спектакъл „Царевград Търнов- звук и светлина”.\r\nОрганизаторите на програмата са Община Велико Търново, НВУ „Васил Левски”, Клуб „Традиция”, Регионален исторически музей – Велико Търново,  Великотърновска Света митрополия.", "date": "2018.03.03", "title": "Велико Търново: С поклонение и полагане на цветя в храм „Възнесение Христово“ започва програмата за Трети март в града"}
{"url": "http://www.focus-news.net/news/2018/03/03/2495444/smolyan-s-pohod-do-vrah-mechi-chal-i-tarzhestvena-zarya-proverka-chepelare-shte-otbelezhi-140-godini-ot-osvobozhdenieto-na-balgariya.html", "text": "С поход до връх Мечи чал и тържествена заря-проверка Чепеларе ще отбележи 140 години от Освобождението на България, съобщиха от пресцентъра на Община Чепеларе. В 8.30 ч. от площад „Олимпийски“ тръгва празнично шествие към Паметника на загиналите във войните чепеларци, където ще бъдат поднесени венци и цветя в знак на признателност. В 9.00 ч. започва традиционнияt поход до връх Мечи чал. В 17.30 в НЧ „Родопска искра 1880“ ще се проведе празничен концерт, с участието на ученици от СУ „Васил Дечев“ и самодейци от читалището. В 18.00 ч в центъра на града ще има тържествена проверка-заря с участието на 101-ви Алпийски полк – Смолян и представители на Духовия оркестър на Сухопътни войски – София.", "date": "2018.03.03", "title": "Смолян: С поход до връх Мечи чал и тържествена заря-проверка Чепеларе ще отбележи 140 години от Освобождението на България"}
{"url": "http://www.focus-news.net/news/2018/03/03/2495435/shumen-ritual-za-izdigane-natsionalniya-flag-podnasyane-ventsi-i-tsvetya-shte-se-sastoi-v-razgrad.html", "text": "От 11.00 часа на площад „Възраждане“ започват честванията на 3 март. Това съобщиха от Община Разград. Ще се състои ритуал за издигане националния флаг и ритуал за поднасяне венци и цветя. Предвиден е концерт-спектакъл на вокален квартет „Славей“, под надслов „140 години Свобода“. Разград се присъединява и към Националната инициативa „Пробуждане с хоро“.", "date": "2018.03.03", "title": "Шумен: Ритуал за издигане националния флаг, поднасяне венци и цветя ще се състои в Разград"}
{"url": "http://www.focus-news.net/news/2018/03/03/2495439/sofiya-sinya-i-zelena-zona-za-parkirane-nyama-da-rabotyat-na-3-mart.html", "text": "Центърът за градска мобилност уведомява своите клиенти, че на Националния празник на България, 3 март 2018 година, „синя“ и „зелена“ зона за паркиране няма да работят, съобщиха от пресцентъра на Центъра за градска мобилност. Столичани и гостите на София могат да паркират безплатно в зоните на града и на 5 март (понеделник) - ден, който е обявен за почивен. На 4 март – неделя,  паркирането в „синя“ и „зелена“ зона е свободно.", "date": "2018.03.03", "title": "София: \"Синя\" и \"Зелена\" зона за паркиране няма да работят на 3 март"}
{"url": "http://www.focus-news.net/news/2018/03/03/2495441/stara-zagora-s-tarzhestvena-programa-i-mnozhestvo-initsiativi-shte-bade-otbelyazan-natsionalniyat-praznik-v-grada.html", "text": "Патриотични песни ще звучат в колите на градския транспорт в Стара Загора, по повод навършващите се 140 години от Освобождението на България, съобщиха от пресцентъра на Oбщината. Инициативата е от няколко години и се приема много добре от гражданите, които използват публичния транспорт в града, съобщават от общинското дружество „Тролейбусни и автобусни превози“. \r\n На 3 март програмата на Община Стара Загора за Националния празник ще започне в 9,00 часа с Божествена света литургия, отслужена в катедралния   храм „Свети Димитър“. В 10,15 ч. ще бъдат положени венци и цветя на всички паметници, посветени на Освобождението на Стара Загора – Паметник на Трета опълченска дружина и подп. Калитин, Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание.\r\nВ 11.00 ч. пред сградата на областната администрация ще бъде отслужен водосвет, след което  паметното шествие под наслов „За Свободата...  Да развеем  българското знаме!“ ще потегли към Мемориалния комплекс „Бранителите на Стара Загора“, където ще завърши с тържествен ритуал за поднасяне на венци и цветя, под наслов „Пред падналите за България – поклон!“. \r\nНа финала ще се състои голям празничен концерт на Общинския фолклорен ансамбъл „Загоре“, ансамбъл „Зорница“ при НЧ „Св. Климент Охридски -1858“ и много самодейни състави от  града. Режисьор на събитието и тази година е директорът на Драматичен театър „Гео Милев“ Ивелин Керанов, с помощта на ръководителя на ансамбъл „Загоре“ Христо Иванов. \r\nРегионалният исторически музей на 3 март ще  работи за посетители от 10.00 ч. до 18.00 ч. с вход свободен. От 10.30 - 11.30 ч. и от 14.00 - 15.00 ч. ще се проведат демонстрации на оръжие от Руско-турската освободителна война 1877/78 г. и образци на опълченски униформи.  \r\nГрадската художествена галерия също ще бъде отворена с вход свободен за посетители от 10.00 ч. до 18.00 ч.                   \r\nЗа желаещите граждани да се изкачат на Мемориала „Бранителите“ на 3 март, в 11.00 ч. от подлеза пред Регионална библиотека „З. Княжески“ ще тръгнат 4 автобуса.", "date": "2018.03.03", "title": "Стара Загора: С тържествена програма и множество инициативи ще бъде отбелязан Националният празник в града"}
{"url": "http://www.focus-news.net/news/2018/03/03/2495442/ria-novosti-polsha-mozhe-da-poiska-ot-germaniya-reparatsii-na-stoynost-850-mlrd-dolara.html", "text": "Полша оценява щетите, нанесени от Германия в хода на Втората световна война, на 850 млрд долара. Това заяви председателят на Комисията по репарациите на полския Сейм Аркадиуш Мулярчик, според цитата на портала rp.pl, предава РИА Новости.\r\n„Говорим за огромна, но оправдана сума за разрушените градове и села, икономика и промишленост. За загубения демографски потенциал на нашата страна“, заяви Мулчрчик, като отбеляза, че въпросът за репарациите така и не е бил разрешен.\r\nВ същото време, смята депутатът, е безсмислено Полша да иска компенсация от Русия, защото тя „не спазва международното право“.\r\nРуската агенция припомня, че по-рано аналитичната служба на полския парламент е стигнало до извода, че Варшава има основания да изиска от Берлин репарации в размер на 48,8 млрд долара. Правителството на Германия смята, че въпросът за полските военни репарации е приключен.\r\nВ хода на Потсдамската конференция през 1945 година е постигнато споразумение, съгласно което Полша трябва да получи репарации от частта на СССР, която постъпва от източната зона на Германия. Няколко години по-късно, СССР и Народна република Полша сключват договор за прекратяване на взиманията от Германската демократична република (ГДР) от 1954 година.\r\nПревод и редакция:", "date": "2018.03.03", "title": "РИА Новости: Полша може да поиска от Германия репарации на стойност 850 млрд долара"}
{"url": "http://www.focus-news.net/news/2018/03/03/2495443/yambol-tarzhestveno-shte-otbelezhi-natsionalniya-praznik.html", "text": "Ямбол тържествено ще отбележи Националния празник на Република България - 3 март. Това съобщиха от пресцентъра на Община Ямбол. Честването ще започне от 10.30 часа пред община Ямбол с тържествената церемония по издигане на националния флаг, благодарствен молебен и представяне на реплика на Браилското знаме, дарено на Музея на бойната слава от учениците и преподавателите на ПМГ „Атанас Радев“. \r\nС тържествено шествие участниците в честването ще се придвижат до мястото на поднасяне на венци и цветя – паметника на загиналите за националното ни освобождение (до хотел „Тунджа“). След отслужването на заупокойна молитва в памет на загиналите за Освобождението на България ще започне и поклонението пред паметта на героите. \r\nВ 11.30 часа в зала „Съвременност“ на Културно-информационен център „Безистен“ ще започне празничният концерт на Дамски хор при Хорова школа „Проф. Георги Димитров“- Ямбол с ръководител Весела Пастърмаджиева, Духов оркестър при НЧ „Съгласие-1862“- Ямбол с ръководител Васил Шейтанов и деца от театрална къща „Зора“ при НЧ „Зора-1945“ с ръководител Даниела Райчевска.   \r\n3 март ще бъде Ден на отворени врати в Музея на бойната слава и в Културно-информационен център Безистен.", "date": "2018.03.03", "title": "Ямбол тържествено ще отбележи националния празник"}
{"url": "http://www.focus-news.net/news/2018/03/03/2495446/natsionalniyat-voennoistoricheski-muzey-predstavya-originalnite-znamena-na-balgarskoto-opalchenie.html", "text": "В чест на 140-ата годишнина от Освобождението на България посетителите на Националния военноисторически музей ще имат уникалната възможност да видят оригиналните знамена на Българското опълчение, сред които е и Самарското знаме. Светините – символ на стремежа на българския народ към свобода, ще бъдат експонирани днес, когато музеят традиционно ще работи с вход свободен за постоянната хронологична и външната си експозиция. Това съобщиха от НВИМ.\r\nОригиналните знамена на Опълчението, пренесли през десетилетията героизма на българите и устрема на народа за извоюване на свободата си, са пет. Най-популярните са Самарското знаме, връчено на 3-та опълченска дружина, и знамето на Горнооряховските въстаници, ушито за Априлското въстание и връчено на 4-та дружина по време на Руско-турската война. Това са и единствените две знамена, участвали във войната и развявани в кръвопролитните боеве при Стара Загора, Шипка и Шейново.\r\nЗнамената на 1-ва и 2-ра дружина са ушити по поръчение на Добродетелната дружина, а със средства на българската общност в гр. Киев е изработено знамето на 5-а дружина. Те не са участвали в бойни действия по време на Руско-турската война, но се развяват като знамена на Опълчението на военния парад в Пловдив на 30 август 1878 г. Въпреки че само две от тях са свидетели на героизма на българите по пътя към свободата, всичките пет имат своя боен път. След Освобождението те стават знамена на Българската земска войска и участват във войните за национално обединение.\r\nЗнамената, с изключение на Самарското, което ще е изложено само на 3 март, ще бъдат експонирани и достъпни за публиката до 11 март в работните дни на музея.", "date": "2018.03.03", "title": "Националният военноисторически музей представя оригиналните знамена на българското опълчение"}
{"url": "http://www.focus-news.net/news/2018/03/03/2495445/kyustendil-s-ofitsialno-izdigane-na-natsionalniya-flag-shte-zapochnat-tarzhestvata-po-povod-140-godini-ot-osvobozhdenieto-na-balgariya-v-dupnitsa.html", "text": "С официално издигане на националния флаг ще започнат тържествата по повод 140 години от Освобождението на България в Дупница. Това съобщи за Радио „Фокус” – Кюстендил Христо Апостолов, експерт към Община Дупница. Програмата ще започне на площад „Свобода” от 11.00 часа. В 11.15 часа ще бъдат поднесени венци и цветя на паметната плоча на Опълченците. В 11.30 часа ще започне тържествен концерт, който заради метеорологичните условия ще се състои в залата на общинския театър, а не на площада. В концерта ще участват танцови и вокални състави, вокални ученически групи, хорове и балетни групи. В 13.00 часа в залата на Община Дупница ще се състои конкурсът за рецитал – „Свобода или смърт юнашка.\r\nВенцеслав ИЛЧЕВ", "date": "2018.03.03", "title": "Кюстендил: С официално издигане на националния флаг ще започнат тържествата по повод 140 години от Освобождението на България в Дупница"}
{"url": "http://www.focus-news.net/news/2018/03/03/2495449/stara-zagora-vavezhda-se-vremenna-organizatsiyata-na-dvizhenieto-na-gradskiya-transport-vav-vrazka-s-shestvieto-s-natsionalniya-flag.html", "text": "Във връзка с провеждането на шествието с националния флаг в Стара Загора, ще бъде направена промяна в организацията на движението на градския транспорт. Това съобщиха от пресцентъра на Община Стара Загора.\r\nЗа времето от 09.00 часа до 15.00 часа движението на обществения транспорт ще се осъществява по обходен маршрут, както следва:\r\n– за движещите се посока запад-изток: ул. „Генерал Гурко“ – ул. „Ангел Кънчев“ – бул. „Славянски“ – бул. „Никола Петков“;\r\n– за движещите се посока изток – запад: бул. „Никола Петков“ – бул. „Славянски“ – ул. „Ангел Кънчев“ – ул. „Генерал Гурко“;\r\n– Автобусна линия № 8 ще се обслужва по маршрут: ул. „Генерал Гурко“ – ул. „Ангел Кънчев“ – бул. „Славянски“ – ул. „Крайречен“ –„Хан Тервел-  ул. „Христина Морфова“\r\n– Автобусна линия № 17 ще се обслужва по маршрут: : ул. „Генерал Гурко“ – ул. „Ангел Кънчев“ – бул. „Славянски“ - бул. „Никола Петков“ - Пътен възел за гр. Казанлък на път I-5 – Хрищенско шосе;\r\nОбщественият транспорт по направлението с. Хрищени и с. Колена от 09.00 часа до 15.00 часа няма да обслужва спирки „Наталия\", „Самарско знаме“ и „Детска ясла № 3 Маргаритка\". При изпълнението на линии от масовия градски транспорт за посочените часове отпадат спирки „Климент Охридски“ и „Чайка“. Обособяват се временни спирки на ул. „Генерал Гурко“ пред СУ „Иван Вазов“ и на ул. „Ангел Кънчев“, южно от кръстовището с ул. „Христо Ботев“.\r\nЗа желаещите да присъстват на Мемориалния комплекс „Бранителите на Стара Загора\" граждани в 11.00 часа от подлеза пред Регионална библиотека „Захарий Княжески\", на бул. „Руски\", ще тръгнат четири автобуса. След края на церемонията, те ще върнат гражданите обратно в центъра на града. Автобусите са безплатни.", "date": "2018.03.03", "title": "Стара Загора: Въвежда се временна организацията на движението на градския транспорт във връзка с шествието с националния флаг"}
{"url": "http://www.focus-news.net/news/2018/03/03/2495451/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-chestvaniyata-po-povod-na-140-ata-godishnina-ot-osvobozhdenieto-na-balgariya.html", "text": "Въвежда се временна организация на движението във връзка с честванията по повод на 140-ата годишнина от Освобождението на България. Това съобщиха от пресцентъра на Община Велико Търново.\r\nЗатварят се за движение:\r\n- улица „Васил Левски“ от  кръстовището с ул. „Христо Ботев“ до кръстовището с ул. „Цар Освободител“ за времето от 09,30 до 12,30 ч. ;\r\n- площад „Цар Асен I“ и прилежащите улици за времето от 19,45 до 20,30 ч. :\r\n„Иван Вазов“ в участъка от кръстовището с ул. „Читалищна“ до площад „Цар Асен I“;\r\n„Читалищна“ в участъка от кръстовището с ул. „Михаил Кефалов“ до площад „Цар Асен I“;\r\n„Климент Охридски“ в участъка от площад „Цар Асен I“ до каменния мост на река Янтра;\r\n„Михаил Кефалов“ в посоката на движение от кръстовище „Обходен път Царевец“ –ул. „Крайбрежна“, ул.“Сливница“ до кръстовището с ул. „Читалищна“ .Автобусите от градските линии № 50 и № 110 с крайна спирка  кв. „Асенов“ –обръщало пред бившият завод „Мавриков“ ще ползват обходен маршрут по: ул. „Читалищна“ , ул.“Михаил Кефалов“ , път около Царевец  и в обратна посока след Царевец  по ул. Сливница“,  „Теодосий Търновски“, ЖП гара, Южен пътен възел и ул.“Христо Ботев“", "date": "2018.03.03", "title": "Велико Търново: Въвежда се временна организация на движението във връзка с честванията по повод на 140-ата годишнина от Освобождението на България"}
{"url": "http://www.focus-news.net/news/2018/03/03/2495455/pazardzhik-vavedeno-e-ogranichenie-za-tovarnite-avtomobili-nad-12-tona-po-patya-velingrad-yakoruda.html", "text": "Проходими при зимни условия са пътища в областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки по главните пътища са преобладаващо сухи, по високите и усойни места на Родопите и Средногорието – заснежени и заледени, но обработени и опесъчени. Въведено е ограничение за МПС над 12 тона с ремаркета и полуремаркета по направлението Велинград - Якоруда. Въведено е ограничение и на моста в село Бошуля. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.03.03", "title": "Пазарджик: Въведено е ограничение за товарните автомобили над 12 тона по пътя Велинград - Якоруда"}
{"url": "http://www.focus-news.net/news/2018/03/03/2495453/plovdiv-zaledeni-na-mesta-sa-patnite-nastilki-v-usoynite-i-planinski-rayoni-na-oblastta-vali-slab-dazhd.html", "text": "Заледени на места, но опесъчени и нормално проходими са пътните настилки в усойните и планински райони на Пловдивска област. Това съобщиха за Радио „Фокус“ – Пловдив от Областното пътно управление. Водачите трябва да шофират с повишено внимание, съобразена скорост и с подготвени за зимни условия автомобили, особено в района на Лъки, Студенец и Паничково. В равнинната част пътищата са мокри и хлъзгави. Въведено е задължително движение с вериги на всички МПС по направленията Югово – Лъки и Белица – Загражден. Проходът Троян - Кърнаре остава затворен за движение на всички моторни превозни средства. Движението по пътя Пловдив – Асеновград, от изхода на град Пловдив до отклонението за летището, се извършва двупосочно в едното платно в посока Асеновград поради ремонтни дейности. Забранено е движението за всички МПС над 12 тона по пътя Поповица - Болярци. Движението по основните направления в областта се извършва с нормална интензивност към този час на деня. Натоварено движение се отчита по пловдивския участък на АМ „Тракия“.\r\nТрафикът на територията на град Пловдив също се извършва нормално и без затруднения. Засилено е движението на автомобили в централната градска част – по булевардите „Цар Борис III Обединител“, „Христо Ботев“ и „Руски“. Пътните настилки по булевардите са почистени, предимно сухи и нормално проходими. Тротоарите и голяма част от вътрешнокварталните улици в Пловдив са заледени и хлъзгави.\r\nТони МИХАЙЛОВ", "date": "2018.03.03", "title": "Пловдив: Заледени на места са пътните настилки в усойните и планински райони на областта, вали слаб дъжд"}
{"url": "http://www.focus-news.net/news/2018/03/03/2495447/blagoevgrad-obshtinata-shte-otbelezhi-140-godishnina-ot-osvobozhdenieto-na-balgariya-s-polagane-na-tsvetya-i-ventsi-pred-pametniya-znak-na-mayor-orlinski-i-shestvie.html", "text": "С поредица от събития Община Благоевград отбелязва 140-годишнина от освобождението на България. Това съобщиха от пресцентъра на Общината. В празничния ден честванията започват от 09:30 часа, когато ще се проведе панихида за загиналите за Освобождението на България от османско иго и ще бъдат положени цветя на паметния знак на майор Иван Павлович Орлински, който се намира в двора на църквата „Въведение Богородично“.\r\nПо време на отбелязването на Националния празник на България ще премине и шествие от два лъча, които ще се обединят на площад „Македония“.  Първият лъч ще тръгне от магазин „Билла“ в 10:15 часа и  ще продължи по улица „Тодор Александров“. То ще бъде предвождано от  Детско- юношески духов оркестър към Центъра за личностно и творческо развитие на децата на Благоевград. Шествието ще спре пред паметника на Гоце Делчев.\r\nОт 10:30 часа в градинката пред централен вход на стадион „Христо Ботев“ където ще се проведе ритуал по полагане на цветя на паметна плоча в чест на посрещането на руските освободителни войски в знак на признателност. Непосредствено след това ще тръгне и вторият лъч от шествието, който ще премине по ул. „Трети март“ и ще стигне до пл. Македония.\r\nЧестванията ще продължат с тържествено издигане на националния флаг на Република България. Събитието ще започне в 11:00 часа на площад „Македония“ в центъра на Благоевград. Веднага след издигането на националното знаме,  кметът на община Благоевград д-р Атанас Камбитов ще се обърне към жителите и гостите на града с тържествено слово. Непосредствено след това ще се извърши  протокол по полагане на венци и цветя пред паметника на Гоце Делчев,  намиращ се на площад „Македония“.\r\nПрограмата, посветена на 140 години от Освобождението на България включва и обеден концерт на площад „Македония“.  В него ще вземат участие ансамбъл „Пирин“ и Гайдарска формация.\r\nПо време на честванията по повод 140 години от Освобождението на България  възпитаници от Център за личностно и творческо развитие на децата на Благоевград ще припомнят паметни и славни моменти от бележитата 1878 година. Ще рецитират и едни от вечните български стихотворения писани от едни от най-великите българи.\r\nНа 3 март 1878г. в градчето Сан Стефано, днешен Йешилкьой, предградие на Истанбул, е подписан мирен договор между Русия и Османската империя. С него се слага край на Руско-турската освободителна война (1877-1878г.) и се създава Българска държава след 500-годишно османско владичество.", "date": "2018.03.03", "title": "Благоевград: Общината ще отбележи 140-годишнина от освобождението на България с полагане на цветя и венци пред паметния знак на майор Орлински и шествие"}
{"url": "http://www.focus-news.net/news/2018/03/03/2495448/ruse-s-tarzhestvena-tseremoniya-shte-badat-otbelyazani-140-godini-ot-osvobozhdenieto-na-balgariya-v-grada.html", "text": "В чест на 3 март – Национален празник на Република България и 140 години от Освобождението, Община Русе организира Тържествена церемония по поднасяне на венци и цветя, която ще се състои от 11:30 ч., пред Паметника на Свободата, съобщиха от пресцентъра на общината.\r\nПо случай празника слово ще произнесе г-н Галин Григоров – областен управител на Област Русе. Свещеници от Русенската митрополия ще отслужат заупокойна молитва за падналите за освобождението на родината и благодарствен молебен за извоюваната свобода. В чест на светлата дата ще бъде строена Почетна рота от Русенския гарнизон, а празнични маршове ще свири Общинският духов оркестър с диригент Димчо Рубчев. По традиция тържествената церемония ще завърши с полагане на венци и цветя. Водещи на събитието ще бъдат актьорите от ДТ „Сава Огнянов“ Ясена Господинова и Венцислав Петков.", "date": "2018.03.03", "title": "Русе: С тържествена церемония ще бъдат отбелязани 140 години от Освобождението на България в града"}
{"url": "http://www.focus-news.net/news/2018/03/03/2495452/targovishte-slaveykovoto-uchilishte-shte-bade-s-vhod-svoboden-za-poseshteniya-na-3-mart.html", "text": "От 9.30 до 13.00 ч. на 3 март ще бъдат отворено за посещение с вход свободен Славейковото училище. Това съобщиха от Регионалния исторически музей - Търговище Ще могат да бъдат разгледани постоянната експозиция „Възрожденска класна стая“ и изложбите „Велик е нашият войник“,  „…Един миг мечтан цели пет столетия…”, „Съхранено за поколенията – 2017”,  ,,…И ний сме дали нещо на светът…”,  „Конят в бита на балканджията. „Кога си на кон – хем си седиш“. По вече установена традиция, всеки, който посети музея в празничния ден, ще получи националното знаме. Посетителите на музея ще могат да си закупят алманаха „Възкресение в зарево от пожари”, посветен на 140 години от Освобождението на град Търговище, издание на Регионален исторически музей – Търговище. Автори – съставители Магдалена Жечева и Николай Ставрев. \r\nНа 4 и 5 март от 9.30 – до 13.00 ч. също ще бъде отворено за посещение Славейковото училище, като входът ще е с билети.", "date": "2018.03.03", "title": "Търговище: Славейковото училище ще бъде с вход свободен за посещения на 3 март"}
{"url": "http://www.focus-news.net/news/2018/03/03/2495450/kazanlak-s-ritual-po-izdigane-na-natsionalniya-flag-zapochvat-sabitiyata-po-otbelyazvane-na-natsionalniya-praznik-treti-mart-v-grada.html", "text": "С ритуал по издигане на националния флаг в Казанлък на площад „ Севтополис“ в 9.30 часа ще бъде поставено началото на поредицата от събития по отбелязване на Националния празник Трети март, каза за Радио „Фокус“ Сребра Касева, началник – кабинет на кмета. \r\nОт 10 часа в храм „Рождество Христово“ в град Шипка панихиден молебен ще отслужат Техни Светейшества Руският патриарх Кирил и българският патриарх Неофит, в съслужие с Негово Високопреосвещенство Старозагорския митрополит Киприан.\r\nВ 11.30 часа ще започнат тържествата в подножието на връх Шипка, на площадката северно от Паметника на свободата. Назад в годините  от това място е отдавана почит към героите на Руско – турската война, поради близостта до паметника  и автентичната атмосфера, съхранила героичните мигове на Шипченската епопея. На това място президентът на България Румен Радев ще приеме почетния краул. Заупокойна молитва за героите на Шипченската епопея ще отслужат заедно двамата патриарси - на българската и на руската православни църкви Техни светейшества Неофит и Кирил. Очаква се слова по повод 140-та годишнина от Освобождението на България да изнесат руският патрияр Кирил, кметът на Община Казанлък Галина Стоянова и президентът Румен Радев. \r\nВ празничната програма на връх Шипка ще прозвучат едни от най- любимите песни на поколения българи – „ Де е България“ и „ Татковина“ в изпълнение на Смесен хор „Петко Стайнов“ при Народно читалище „Искра “ , Смесен хор „Севтополис” при НЧ „Възродена Искра“ и Смесен хор „Родина\" при НЧ „Родина \" -  Стара Загора. \r\nВъв връзка с тържествата на връх Шипка пътят Шипка – Габрово ще бъде затворен за движение на моторни превозни средства до 18 часа днес.Автомобилите ще се движат еднопосочно от град Казанлък - връх Шипка от 6 часа до 14 часа.Паркирането ще става по посока на движението по указания на пътните полицаи.Автомобилите ще се движат обратно в посока връх Шипка - град Казанлък след 14 часа .Във връзка с промяната на мястото за тържественото честване  ще има ограничения в движението на гражданите в района на Паметника на свободата, за което ще е необходимо да се спазват разпорежданията на органите на реда.\r\nСлавяна ГАЙДАРОВА", "date": "2018.03.03", "title": "Казанлък: С ритуал по издигане на националния флаг започват събитията по отбелязване на Националния празник Трети март в града"}
{"url": "http://www.focus-news.net/news/2018/03/03/2495454/blagoevgrad-mladezhi-ot-detskiya-parlament-s-mnozhestvo-initsiativi-po-povod-3-mart.html", "text": "С презентации, посветени на Освобождението на България, Детски парламент популяризира историята, съобщиха от пресцентъра на Община Благоевград. Младежите влизат в три благоевградски училища Второ ОУ “Димитър Благоев”, III ОУ “Димитър Талев” и СУИЧЕ „Климент Охридски“, за да изнесат лекции чрез презентации на теми, свързани с 3 март.\r\nБлагоевградският Детски парламент, с председател Димитър Борумов, активно подновява дейността си. Всеки петък от 19.00 часа в зала № 5 на Община Благоевград младежите ще обменят идеи, мнения и предложения. Участниците в парламента ще се включат и във всички чествания по повод 3 март. Детски парламент изготвя свой годишен календар, който е пълен със събития, отразяващи нуждите, дейността и живота на младите хора в Благоевград.", "date": "2018.03.03", "title": "Благоевград: Младежи от Детския парламент с множество инициативи по повод 3 март"}
{"url": "http://www.focus-news.net/news/2018/03/03/2495456/sofiya-po-sluchay-3-mart-v-natsionalniya-istoricheski-muzey-shte-bade-predstavena-izlozhbata-znatsi-na-svobodata-i-geroizma.html", "text": "По случай 140-годишнината от Освобождението на България на 3 март 2018 г., 11.00 часа в Националния исторически музей (НИМ) се открива  изложба „Знаци на свободата и героизма”, посветена на Руско-турската освободителна война (1877-1878 г.). Това съобщиха от пресцентъра на НИМ. Официален гост на събитието ще бъде директорът на Държавния исторически музей на Русия д-р Алексей Левикин. До момента експозицията е гостувала в няколко български града, като в НИМ ще бъде представен неин разширен вариант, включващ оригинални предмети и художествени произведения от фондовете на музея. Проектът е дело на инициативен комитет: Наско Якимов, Борислав Дряновски, Валентин Плетньов, Иво Хаджимишев, Николай Русев, Марина Варенцова, Вячеслов Бабияк (Русия) и Луиза Карла (Румъния).\r\nСпециално за изложбата „Знаци на свободата и героизма” Националният исторически музей експонира от своите фондове оригинални оръжия и предмети, използвани по време на Руско-турската война. Представени са основните системи огнестрелно оръжие на въоръжение в руската и османска армия по време на войната – руските пушки Крнка и Бердана и използваните от османците Снайдер-Енфийлд и Мартини-Хенри. Експонатите включват и хладно оръжие – кавказки шашки, руска драгунска сабя и турска парадна офицерска сабя. \r\nСред експонатите се открояват някои лични вещи на личности, свързани с войната като жезъла, принадлежал на граф Николай Игнатиев, дарен на музея от неговия внук. В една от витрините е поместена барутница-рог на осетинеца Николай-Дудар Караев, приятел на капитан Петко войвода, доброволец в българското Опълчение, участвал в боевете за Шипка и Стара Загора. Могат да се видят още далекоглед на българския опълченец Трифон Каменов, бинокъл на руски офицер, участник във войната, а също и изящно изработен сребърни поднос и кошничка, използвани при посрещането на руските войски, начело с ген. Гурко, в Пловдив. Ще бъдат показани също литография на българските художници Н. Каранешов и Кр. Кабакчиев, отпечатана през 1902 г. във Виена по случай 25-годишнината от Руско-турската война, както и руски и български възпоменателни медали. \r\nОсобено внимание заслужават участващите в изложбата старинни фотографии, издирени и подбрани от Иво Хаджимишев в архиви в Русия и Хърватия. Освен като незаменими документални свидетелства за историята на Освободителната война, те  могат да се разглеждат като самостоятелни художествени произведения - шедьоври на ранната военна фотография. Моменти от войната за поколенията са запечатали Франц Душек, Михаил Равенски и Александър Иванов. Пред техния обектив попадат император Александър II, бъдещият княз на България Александър Батенберг, висши руски и румънски пълководци, войници и офицери, но също така и обикновени българи – деца, продаващи тютюн, българско хоро в центъра на Бяла, Русенско и др. Посетителите могат да видят и най-ранните фотографски изображения на български селища, на София в дните след Освобождението и изглед от градчето Сан Стефано, където се ражда българската свобода. \r\nСлед официалната част мъжки хор „Св. Иван Рилски” от Дупница ще изпълни песни, свързани с националния празник на България. \r\nИзложбата „Знаци на свободата и героизма” ще продължи до 3 май 2018 г.", "date": "2018.03.03", "title": "София: По случай 3 март в Националния исторически музей ще бъде представена изложбата „Знаци на свободата и героизма”"}
{"url": "http://www.focus-news.net/news/2018/03/03/2495459/tass-patriarh-kiril-shte-prisastva-na-meropriyatiyata-po-sluchay-140-godishniya-yubiley-ot-osvobozhdenieto-na-balgariya-na-shipka.html", "text": "България отбелязва националния си празник – Денят на възстановяването на българската държавност и 140-ата годишнина от освобождението на страната от османско робство в резултат от Руско-турската война от 1877-1878 година. Кулминацията ще бъдат тържествата на връх Шипка, в които заедно с президента на България Румен Радев и председателят на парламента Цвета Караянчева ще вземат участие и патриархът на Москва и цяла Русия Кирил и българският патриарх Неофит, пише ТАСС.\r\nНа 3 март 1878 година в градчето Сан Стефано в околностите на Истанбул е подписан мирният договор, който фиксира победата на руската армия и донася свобода на България, след 500 години под османско владичество.\r\nПо-рано в интервю пред ТАСС, Радев отбеляза, че 3 март е една от най-почитаните дати в историята на страната. Според неговите думи, освобождението е укрепило още повече връзките между народите на България и Русия.\r\nНа свой ред, патриарх Кирил, отговаряйки на въпросите на българските медии преди своята визита, отбеляза, че „руската църква, извършва молебени за страдащия български народ във всички храмове и формира такова обществено мнение, което е повлияло при взимането на политическото решение за участието на Русия във военните действия на Балканите“. „Без подкрепата отдолу, без тази народна подкрепа е трудно да се каже, дали тогавашното руско правителство е било готово да отиде на такива големи жертви. Защото десетки хиляди загиват и десетки хиляди са осакатени. Но тази жертва е обяснена с най-силния и най-главния аргумент: отдадохме живота си за нашите братя единоверци“, добави той.\r\nПревод и редакция:", "date": "2018.03.03", "title": "ТАСС: Патриарх Кирил ще присъства на мероприятията по случай 140-годишния юбилей от освобождението на България на Шипка"}
{"url": "http://www.focus-news.net/news/2018/03/03/2495462/veliko-tarnovo-slab-dazhd-vali-v-prohoda-na-republikata-nastilkite-sa-mokri-i-hlazgavi.html", "text": "Слаб дъжд вали в Прохода на Републиката, настилките са мокри и хлъзгави. Това съобщиха за Радио „Фокус“ – Велико Търново Областно пътно управление. Водачите трябва да карат внимателно и със съобразена скорост. В прохода няма въведени нови ограничения. Времето в цялата област е облачно. Пътищата навсякъде са мокри и заледени, тече обработка. На места има и заснежени участъци, които се опесъчават. Трафикът в сутрешните часове е спокоен. Допълнително въведени ограничения и нови затворени участъци няма. \r\nДвижението във Велико Търново също не е интензивно в началото на празничния ден. В града настилките също са заледени, водачите шофират много внимателно. Светофарите работят нормално. Екипи на полицията следят за правилното протичане на движението. Патрули има на входовете и изходите на града.\r\nЛуиза ТРАНЧЕВА", "date": "2018.03.03", "title": "Велико Търново: Слаб дъжд вали в Прохода на Републиката, настилките са мокри и хлъзгави"}
{"url": "http://www.focus-news.net/news/2018/03/03/2495458/blagoevgrad-s-bogata-programa-obshtina-simitli-shte-otbelezhi-140-godini-ot-osvobozhdenieto-na-balgariya-ot-tursko-robstvo.html", "text": "С богата програма Община Симитли ще отбележи 140-годишнина от Освобождението на България от турско робство. Това съобщи за Радио „Фокус“ – Пирин Таня Тасева, експерт „Връзки с обществеността“ към Общината. Съветник на руския посланик в България ще бъде специален гост на честванията в село Ракитна. „Робърт Шестаков е специално поканен от ръководството на Община Симитли по повод освещаването на величествения кръст, който вече от 6 месеца пази Общината отвисоко в Ракитна. В знак на признателност към руската армия и Майор Орлински, Освободили България преди 140 години, на мястото ще бъде поставена и паметна плоча, която да напомня на признателните поколения за великото дело на освободителите“, каза още Тасева. От няколко години в Симитли е традиция националният празник да се почита с поклон пред героите на паметника на връх Кръста, край село Ракитна. Там руско-турските войски са застигнати от вестта за Освобождението. Признателни граждани начело с кмета на Общината Апостол Апостолов катерят всяка година на 3 март връх Кръста в западните склонове на Пирин, за да почетат паметта и да се преклонят пред героите освободители. Тази година походът до мястото ще бъде още по-внушителен. Сборният пункт за всички желаещи да изкачат върха е в 11.00 часа пред кметство село Ракитна. В 18.00 часа празненствата ще продължат в Симитли, където ще бъдат поднесени венци на паметниците „Илинден”, откъдето ще тръгне тази година празничното шествие, след това ще бъдат поставени венци на паметника „Лъвчето”. С празнична програма, гражданите ще почетат загиналите за свободата в салона на читалище „Св. Климент Охридски“ в Симитли.\r\nЛивия НИНОВА", "date": "2018.03.03", "title": "Благоевград: С богата програма Община Симитли ще отбележи 140 години от Освобождението на България от турско робство"}
{"url": "http://www.focus-news.net/news/2018/03/03/2495457/burgas-s-praznichniya-kontsert-140-godini-svobodna-balgariya-v-grada-shte-bade-otbelyazan-natsionalniya-praznik-3-mart.html", "text": "Община Бургас организира празничен концерт \"140 години свободна България\" по повод Националния празник - 3 март. Той ще се проведе от 12.30 часа в Държавна опера - Бургас. Това съобщиха от пресцентъра на Община Бургас.В него ще участват Вокален ансамбъл \"Фортисимо\", оперните певци Георги Асеников, Любомир Тодоров, Йордан Христозов и Диман Панчев, ДНХ \"Трепетлика\", хор при ПФА \"Странджа\" и хор \"Родна песен\". Присъстващите ще могат да  се насладят на зрелищния концерт-спектакъл \"Ние, българите\", с участието на ансамбъл \"Чинари\". Водещи на събитието ще бъдат Невена Николова и Златко Ангелов\r\nПрез целия ден в града се организират различни мероприятия по повод 140-ата годишнина от Освобождението на България от турско робство:\r\nОт 11.00 часа в спортна зала \"Никола Станчев\" в к-с \"Меден Рудник\", ще се проведе празничен концерт с участието на Професионален фолклорен ансамбъл \"Мизия\" - Търговище.\r\nОтново от 11.00 часа на пл. \"Атанас Сиреков\" ще се състои ритуалът по издигане на националния флаг на Република България, флаговете на Европейския съюз и Община Бургас\r\nОт 11.30 часа пред Паметника на руските освободители ще се състои тържествен ритуал по полагане на венци и цветя и отдаване на военни почести и ще бъде отслужена заупокойна молитва за загиналите за Освобождението на България от османско иго. По същото време венци и цветя ще бъдат положени и пред паметната плоча на ген. А. М. Лермонтов (ул. \"Лермонтов\" №15).\r\nОт 16.30 часа в Историческия музей ще бъде открита фотодокументална изложба на Национален музей \"Васил Левски\" - гр.\r\nКарлово - \"Всичко, каквото съм сторил, сторих го за Отечеството\".", "date": "2018.03.03", "title": "Бургас: С празничния концерт \"140 години свободна България\" в града ще бъде отбелязан Националния празник - 3 март"}
{"url": "http://www.focus-news.net/news/2018/03/03/2495460/plovdiv-asenovgrad-i-karlovo-shte-otbelezhat-tarzhestveno-140-godini-ot-osvobozhdenieto-na-balgariya.html", "text": "Пловдив, Асеновград и Карлово ще отбележат тържествено 140 години от Освобождението на България, предаде репортер на Радио „Фокус“ – Пловдив. В град Пловдив честването на националния празник започва в 11.00 часа с молебен в храм „Св. Богородица“, който ще отслужи митрополит Николай. В 12.00 часа на Паметника на руските освободители при Бунарджика ще бъдат положени венци и цветя, като в церемонията ще участват представителен взвод, венценосци и военен духов оркестър. Водещ ще бъде Христо Христов,а официално слово ще произнесе Савина Петкова, председател на Общински съвет - Пловдив. В 13.00 часа на Паметника на опълченците на Централни гробища в Пловдив ще се отслужи панихида за загиналите български опълченци, а присъстващите ще положат венци и цветя. Програмата по случай 140 години от Освобождението на България продължава в 16.00 часа на пл. „Стефан Стамболов“ с празничен концерт на Биг Бенд Пловдив. Тържественото честване ще завърши на пл. „Централен“ в 18.30 часа, когато пред Гарнизонния военен клуб ще се състои тържествена заря-проверка. Ще участват военни формирования от Пловдивския гарнизон. Водещ ще бъде Петър Тосков.\r\nВ Асеновград честванията започват също в 11.00 часа в храм „Св. Димитър“. При гроба на прапоршчик Вишняков свещеници ще отслужат панихида в памет на загиналите за Освобождението на България. Всички присъстващи ще поднесат венци и цветя на гроба на прапоршчик Вишняков. В 11.30 часа официалната програма продължава на пл. „Акад. Николай Хайтов“, където ще бъде изпълнен военен ритуал по издигане на националния флаг на България. Кметът на Община Асеновград д-р Емил Караиванов ще произнесе тържествено слово. Празничната програма ще продължи със спектакъл на фолклорен ансамбъл „Тракия“ под надслов „Майка България“. В 13.00 часа в читалище „Христо Ботев“ в село Избеглии ще се състои откриване на обновената историко-етнографска сбирка на населеното място. Празничната програма за 3-ти март в Асеновград продължава в 17.00 часа на пл. „Акад. Николай Хайтов“, където ще се извие дълго празнично хоро с Виевската фолк група. Празникът ще завърши в 18.30 часа с празнични илюминации.\r\nВ Карлово отбелязването на 140-ата годишнина от Освобождението на България започва в 10.00 часа в читалище „Васил Левски“, където ще се състои откриването на Четвъртия национален конкурс за изпълнители на популярна песен „Песенна палитра“. В 10.30 часа на пл. „20-ти юли“ ще започне церемония по издигане на националното знаме на България. В 11.00 часа, отново на площада, ще започне общобългарско хоро в подкрепа на националната кампания „Пробуждане с хоро“. В 11.30 часа ще бъдат поднесени венци и цветя пред паметника на ген. Павел Карцов в Карлово.\r\nТони МИХАЙЛОВ", "date": "2018.03.03", "title": "Пловдив, Асеновград и Карлово ще отбележат тържествено 140 години от Освобождението на България"}
{"url": "http://www.focus-news.net/news/2018/03/03/2495466/pazardzhik-obshtina-peshtera-shte-otbelezhi-140-godini-ot-osvobozhdenieto-na-balgariya-na-3-mart-s-praznichni-chestvaniya.html", "text": "Община Пещера ще отбележи 140 години от Освобождението на България на 3 март с празнични чествания, съобщи за Радио „Фокус“ – Пазарджик Димитър Павлов, експерт по културата в родопската община. В деня на националният празник от 10.30 часа ще бъдат поднесени цветя пред паметните плочи на капитан Сафонов и братя Горови, като тържествено ще се издигне и националното знаме. Два лъча от представители на общинската администрация, културните и образователни институции, общественици и граждани ще се отправят към паметните плочи. В 11.00 часа на пл. „България“ ще започне Празничен концерт с участието на ансамбъл „Славейче” и изпълнителките на български народни песни Калина и Невена.", "date": "2018.03.03", "title": "Пазарджик: Община Пещера ще отбележи 140 години от Освобождението на България на 3 март с празнични чествания"}
{"url": "http://www.focus-news.net/news/2018/03/03/2495461/stara-zagora-shestvie-do-halma-branitelite-shte-se-provede-vav-vrazka-s-otbelyazvaneto-na-140-godini-ot-osvobozhdenieto-na-balgariya.html", "text": "Днес, когато се навършват 140 години от Освобождението на България, програмата на Община Стара Загора за Националния празник ще започне в 9.00 часа с Божествена света литургия, която ще бъде отслужена във всички градски храмове. Това съобщиха от пресцентъра на Общината. В 10.15 часа ще бъдат положени венци и цветя на всички паметници, посветени на Освобождението на Стара Загора – Мавзолей-костница „19 юлий 1877“, Паметника „Защитниците на Стара Загора“, Паметника на Трета опълченска дружина и подполковник Калитин и Паметника на загиналите във войните старозагорци.\r\nВ този ден старозагорци отново ще изминат пътя-поклон до хълма „Бранителите на Стара Загора“ в шествие с националния флаг. Триста метровото знаме за четвърта поредна година отново ще бъде пренесено на ръце от военнослужещи от Втора механизирана бригада, заедно с желаещите да застанат редом до тях старозагорци и гости на града. Поради реновирането на централния булевард, тази година шествието ще тръгне в 11.00 ч. от сградата на областната администрация, предвождано от две сакрални за старозагорци знамена – на Старозагорското въстание и Самарското знаме, свещеници и военния духов оркестър. След знамето ще тръгнат кмeтът нa Cтapa Зaгopa Живкo Toдopoв, oбщинcкoтo pъкoвoдcтвo и другите официални лица, следвани от конницата на прабългарската школа „Багатур“ и гражданството. По обед на Мемориала „Бранителите на Стара Загора“ ще започне тържественият ритуал за поднасяне на венци и цветя, под наслов „Пред падналите за България – поклон!“.\r\nТази година шествието в Стара Загора ще бъде проследявано с камери по протежение на целия маршрут, а картината ще бъде предавана на видеостена с размери 30 кв.м, разположена под върха на Мемориала. Така хората, които се намират там, ще могат да наблюдават паметното шествие и движението му към хълма по бул.\"Цар Симеон Велики\". На видеостената в 11.00 часа ще започне излъчването на видеоматериали за българските бойни знамена и знамето на Старозагорското въстание, като първообраз на националния флаг. Радиолюбители от старозагорския клуб също ще предават директно по цял свят шествието за националния празник в Града на липите.", "date": "2018.03.03", "title": "Стара Загора: Шествие до хълма „Бранителите“ ще се проведе във връзка с отбелязването на 140 години от Освобождението на България"}
{"url": "http://www.focus-news.net/news/2018/03/03/2495465/sofiya-tarzhestveno-chestvane-na-140-godini-ot-osvobozhdenieto-na-balgariya-shte-se-provede-pred-pametnika-na-balgarskiya-opalchenets.html", "text": "Тържествено честване на 140 години от Освобождението на България ще се проведе пред Паметника на българския опълченец на 3 март. Това съобщиха от пресцентъра на Столична община. Тържественото честване на Националния празник на Република България ще започне от 11.45 часа на 3 март пред Паметника на българския опълченец. Организатори на събитието са Столична община, Фондация „Героите на България” и Сдружение на приятелите на Русия „Александър Невски”. В програмата ще участват актьорите Силвия Лулчева и Мариус Донкин, певците Мая Нешкова, Мартина Иванова и Илия Луков, хор „Гусла” с художествен ръководител акад. Валентин Бобевски, ученикът Мартин Желев. Слова ще произнесат доц. д-р Тодор Чобанов – заместник-кмет на Столична община, Н. Пр. Посланикът на Русия - Анатолий Макаров, както и проф. Андрей Пантев.", "date": "2018.03.03", "title": "София: Тържествено честване на 140 години от Освобождението на България ще се проведе пред Паметника на българския опълченец"}
{"url": "http://www.focus-news.net/news/2018/03/03/2495470/plovdiv-zaleden-e-patyat-popovitsa-sadovo-plovdiv-registrirani-sa-patni-intsidenti.html", "text": "Поледица затруднява движението по пътя Поповица - Садово - Пловдив. Това съобщи за Радио „Фокус“ – Пловдив дежурният в Областно пътно управление. По думите му пътят е бил опесъчен, но през нощта е имало валежи от дъжд и сега отново е заледен. „По пътя има лед. Регистрирани са няколко леки пътнотранспортни произшествия поради невнимание на водачите. Трябва да бъдат особено внимателни, да шофират със съобразена скорост и да спазват необходимата дистанция. Пътят е опасен“, коментира дежурният. Към момента се извършва поредна обработка на заледения път от Поповица за Пловдив.\r\nТони МИХАЙЛОВ", "date": "2018.03.03", "title": "Пловдив: Заледен е пътят Поповица - Садово - Пловдив, регистрирани са пътни инциденти"}
{"url": "http://www.focus-news.net/news/2018/03/03/2495463/blagoevgrad-bansko-shte-otbelezhi-140-godini-ot-osvobozhdenieto-na-balgariya-s-tarzhestveni-chestvaniya.html", "text": "Община Банско организира тържествено честване на Националния празник на Република България – 3 март. Това съобщиха от пресцентъра на Общината. 140-ата годишнина от политическото и духовно Освобождение на  българската държава ще бъде отбелязана днес от 10:00 ч. пред паметника „Банско помни героите” с тържествена програма, последвана от поднасяне на венци и цветя.", "date": "2018.03.03", "title": "Благоевград: Банско ще отбележи 140 години от Освобождението на България с тържествени чествания"}
{"url": "http://www.focus-news.net/news/2018/03/03/2495472/gabrovo-mokri-i-na-mesta-zaledeni-sa-patnite-nastilki-v-oblastta.html", "text": "Мокри и на места заледени, но обработени са настилките в областта. Има и заснежени участъци, които се опесъчават. Това съобщи за Радио „Фокус“ – Велико Търново дежурният в Областно пътно управление. Времето в целия регион е облачно, като на места превалява слаб дъжд, който е предпоставка за образуване на поледици. За изминалото денонощие няма регистрирани тежки инциденти в региона. Полицейското присъствие в областта е засилено в празничния ден. От ОПУ припомниха, че за тържествата на връх Шипка по случай Националния празник на Република България  до 18.00 часа днес ще бъде ограничено двупосочното транзитно преминаване на превозни средства през Шипченския проход по път I-5 (Е-85) Габрово – Шипка – Казанлък. Както всяка година транзитният трафик ще се насочва по път II-55 през Прохода на Републиката по следния маршрут: Русе – Велико Търново – Дебелец – Проход на Републиката – Гурково – Казанлък и обратно. Шофьорите от област Габрово и пътуващите от северозапад могат да ползват маршрута: Габрово – Трявна – Белица – Вонеща вода – Проход на Републиката и обратно. За област Стара Загора движението ще преминава към Прохода на Републиката по маршрута: път I-6 Калофер – Казанлък – път II-55 – Гурково – Проход на Републиката – Велико Търново и обратно, като пренасочването ще става при пътен възел „Мъглиж“ (път I-5 с път I-6). Ограничението в движението през Шипченския проход не важи за организирания междуградски автобусен транспорт.\r\nЛуиза ТРАНЧЕВА", "date": "2018.03.03", "title": "Габрово: Мокри и на места заледени са пътните настилки в областта"}
{"url": "http://www.focus-news.net/news/2018/03/03/2495468/gencho-genchev-kmet-na-svishtov-treti-mart-e-denyat-na-pobedata-na-neslomimiya-balgarski-duh-koyto-otkaza-da-se-primiri-s-tragichnata-si-sadba.html", "text": "Трети март е денят на победата на несломимия български дух, който отказа да се примири с трагичната си съдба. Това заяви в празничното си обръщение към всички жители на община Свищов кметът Генчо Генчев, съобщиха от пресцентъра на Общината. В поздравителния адрес Генчев подчертава, че за него е чест да поздрави всички свои съграждани с Националния празник на България – Трети март и навършването на 140 години от Освобождението на страната ни от петвековното чуждо подтисничество. „За нас, българите, Трети март е свещена дата, ознаменувана от Санстефанския мирен договор поставил края на Руско-турската война от 1877-1878 г. Война, която започна от свищовския дунавски бряг през нощта на 26 срещу 27 юни 1877 г., за да може година по-късно победоносния поход, строшил вековните окови, да върне на страната ни нейното заслужено място в Европа. Трети март е връхната точка на многовековната борба на българския народ за национална независимост и суверенно развитие. Това е денят на победата на несломимия български дух, който отказа да се примири с трагичната си съдба и денят, който бляскаво ознаменува началото на нова епоха на самостоятелно политическо, духовно и културно развитие на българската държава. На Трети март се покланяме в знак на признателност към онези храбри руски, украински, белоруски, финландски, румънски воини, които се сражаваха за нашата свобода. Отдаваме почит на всички смели българи – духовници, културни дейци, хайдути, революционери и опълченци, които доброволно се пожертваха в името на родината. Затова ние трябва да помним миналото и да знаем за трудния и дълъг път към свободата, по който са вървели Паисий и Софроний, Левски и Апостолите на Априлското въстание, Ботев и всички знайни и незнайни борци за нашата независимост. Днес, всички ние трябва да ценим високо тяхната саможертва и Свободата, която ни подариха. Думите са безсилни да опишат нашата благодарност, уважение и възхищение пред техния подвиг. Нека се поклоним пред светлата памет на героите. Честит празник!“, гласи обръщението.", "date": "2018.03.03", "title": "Генчо Генчев, кмет на Свищов: Трети март е денят на победата на несломимия български дух, който отказа да се примири с трагичната си съдба"}
{"url": "http://www.focus-news.net/news/2018/03/03/2495469/blagoevgrad-v-petrich-se-sastoya-istoricheska-vazstanovka-na-podpisvaneto-na-sanstefanskiya-miren-dogovor-po-povod-natsionalniya-praznik-3-mart.html", "text": "Петричани видяха ученици на СУ „Никола Вапцаров ”, които успяха да влязат в ролята на националните герои, понесли на плещите си и платили с живота си за свободна България, както и очакваният пет века мирен договор. Възстановка на знаменателния момент – подписването на Санстефанския мирен договор през 1878 г., впечатли присъстващите на празника, заради силната емоция и отлично избраните сценични костюми на учениците. Това съобщиха от пресцентъра на Община Петрич.\r\nБългарският трикольор в ръцете на децата, респектиращо и днес подчерта силата и величието на народа, който го издига. В приветственото си слово за 140 –годишнината от освобождението, кметът Димитър Бръчков отбеляза, че името на свободна България е изписано и с костите от Батак. „Всичко на тази свещена земя е съзиждано с труд, чест и вяра. Уроците на свободата се учат цял живот. Само единни ще бъдем силни! Това трябва да помним, ние, потомците на героите. Защото те ни дадоха не само  самочувствие и увереност, но и много уроци. Днес, трябва да бъдем борбени! Борбени в защита на националния идеал,националната кауза и държавността!Поклон пред всички знайни и незнайни български синове и дъщери, загинали, за да я има България! Честит празник, българи! Да пребъде България”, каза още в словото си кметът Димитър Бръчков. Минута мълчание и падане на колене, празнична заря и полагане на цветя и венци пред паметник „Загинали за Родината”, съпроводиха честването в Петрич на Националния празник.\r\nПроявите посветени на 140 години от Освобождението продължават и днес. В 10.00 часа в Исторически музей- Петрич ще бъде открита фотодокументална изложба, а от 11.30 часа на градския площад започва празничен концерт под надслов „С песен за България”. Участие ще вземат певчески колективи от община Петрич. В деня на Националния празник, Петрич ще посрещне и факела на Световния пробег на мира. Това ще стане в 12.45 часа на градския площад.", "date": "2018.03.03", "title": "Благоевград: В Петрич се състоя историческа възстановка на подписването на Санстефанския мирен договор по повод Националния празник - 3 март"}
{"url": "http://www.focus-news.net/news/2018/03/03/2495475/pazardzhik-vazstanoveno-e-dvizhenieto-za-vsichki-avtomobili-po-pat--84-velingrad-yakoruda.html", "text": "Възстановено е движението за всички автомобили по път II-84 Велинград – Якоруда. Това съобщиха от пресцентъра на Агенция \"Пътна инфраструктура\".", "date": "2018.03.03", "title": "Пазарджик: Възстановено е движението за всички автомобили по път II-84 Велинград – Якоруда"}
{"url": "http://www.focus-news.net/news/2018/03/03/2495471/pazardzhik-s-moleben-za-zdrave-i-polagane-na-ventsi-i-tsvetya-v-grada-shte-badat-otbelyazani-140-godini-ot-osvobozhdenieto-na-balgariya.html", "text": "С богата празнична програма в града се отбелязват 140 години от Освобождението на България от турско робство, съобщиха за Радио „Фокус“ – Пазарджик от Общината. Празничните чествания започват в 10.00 часа с  молебен за здраве и благополучие в катедралния храм „Св. Богородица“. Ще бъдат поднесени и цветя и венци на паметниците и паметните плочи на ген. Брок, Хаджи поп Георги Тилев, Теофил Бейков, Константин Величков,  ген. Гурко, Левски, Георги Бенковски,  Хаджи Найден Йованович, Мария Сутич, Ованес Соваджиян и Христо Ботев. В 11.00 часа ще бъде издигнато тържествено националното знаме на пл. „К. Величков“.", "date": "2018.03.03", "title": "Пазарджик: С молебен за здраве и полагане на венци и цветя в града ще бъдат отбелязани 140 години от Освобождението на България"}
{"url": "http://www.focus-news.net/news/2018/03/03/2495467/varna-s-bogata-programa-ot-nad-20-sabitiya-v-grada-shte-badat-otbelyazani-140-godini-ot-osvobozhdenieto-na-balgariya.html", "text": "С богата програма от над 20 събития – общоградско честване, концерти, изложби и ветроходна регата, Варна ще отбележи 140-ата годишнина от Освобождението на България от турско робство. Това съобщиха от Община Варна. Честванията започват на 3-ти март в 8.30 часа с Божествена Света литургия отслужена в Катедрален храм „Свето Успение Богородично”. В 10.00 часа на площад „Св. св. Кирил и Методий” ще бъде издигнат тържествено националният флаг на България. В 10.15 часа започва празничното шествие до паметника на Граф Игнатиев и до мемориален паметник на украинските воини, където ще бъдат положени цветя и венци. В 11.30 часа поклонение с полагане на венци с военен ритуал ще се състои пред паметника на руските воини.\r\nВ 12.00 часа ще започне традиционната 55-а лекоатлетическа щафетна обиколка на Радио Варна. Със същия начален час в детския кът в Морската градина ще се проведе празничен концерт под надслов „Децата на Варна празнуват 3-ти март“ с участието на местни клубове по народни танци. На сцената ще звучат 140 народни инструмента по случай 140 години от Освобождението. В същата зона от 13.30 до около 16.00 часа ще се състоят още прояви – откриване на изложба „Героите на Освобождението“ съвместно с Музея на Възраждането, занаятчийска работилница „Чаршията на Варна от онова време“ и конкурс за рецитиране на възрожденски текст.\r\nПразнична програма е предвидена и в кв. „Аспарухово“ – в 11.00 часа ще се проведе концерт пред народно читалище „Просвета 1927”, а в 13.30 часа в кв. „Владиславово“ пред мемориала на руските воини в местността Терасите ще бъдат положени цветя и венци. От 14.00 и от 16.00 часа в зала „Европа“ на ФКЦ ще бъдат наградени лауреатите от 17-ия регионален ученически конкурс „Моята България” и от 7-мия национален ученически конкурс „Българските архитектурни паметници в макети“.\r\nОт 19.00 часа на входа на Морската градина започва тържествена заря-проверка по случай 3-ти март. В 19.30 часа в зала 1 на Фестивален и конгресен център започва концерт-спектакълът „България“, с участието на академичния танцов театър при ВСУ „Черноризец Храбър“; ансамблите при Средно училище за хуманитарни науки и изкуства „Константин Преславски“; балет „Артденс“; детски танцов ансамбъл „Зорница“ и танцов театър „Родина“ при НЧ „Отец Паисий“; в програмата ще участват още Петя Панева и Донко Марков – ученици при НУИ „Добри Христов”.", "date": "2018.03.03", "title": "Варна: С богата програма от над 20 събития в града ще бъдат отбелязани 140 години от Освобождението на България"}
{"url": "http://www.focus-news.net/news/2018/03/03/2495478/veliko-tarnovo-bezplatna-peshehodna-obikolka-s-beseda-pod-nadslov-te-zaginaha-za-nashata-svoboda-se-organizira-v-grada.html", "text": "Безплатна пешеходна обиколка с беседа под надслов „Те загинаха за нашата свобода!“ ще се проведе в старата столица по случай Националния празник на България – 3 март и 140 – годишнината от Освобождението на страната. Основен инициатор на събитието е Регионалния исторически музей в старата столица, съобщиха от пресцентъра на културната институция. Специалистите от музея ще придружават всички, които се включат в похода, и ще им разясняват интересни факти, свързани с днешния ден. Те са подготвили два маршрута:Южен маршрут:\r\n10.00 – Тръгване от площад “Цар Асен І” пред крепостта Царевец\r\n10.00–10.10 „Средновековният Търновград” (разказ за средновековната столица, 10 минути) – по улица “Читалищна” групата се отправя към читалище ”Надежда”\r\n10.15-10.20- кратка информация за читалище „Надежда”\r\n10.25– кратка историческа справка пред Дебоя (турския архив)\r\n10.30 – 11.00 – разглеждане на Музея–Затвор\r\n11.00 – 11.45 – разглеждане на експозицията на музей “Възраждане и Учредително събрание“\r\n11.45 –12.00 кратка историческа справка за църквите “Св.Спас” и „Св. Константин и Елена”.\r\n12.05-12.30 – Къща-музей „Сарафкина къща” – разказ за историята на музея и разглеждане на експозицията, по пътя информация за Отец Матей Преображенски, пред къщата, в която е живял.\r\n12,40-12.50 – пред хотел „Гурко” се показва и разказва за паметника на Асеневци, Стамболовия мост, Боруна, 10 минути.\r\n12.50 ч. – 13.00 ч. – Пешеходният тур завършва пред Паметника “Майка България”.Северен маршрут:\r\n10.00 – Тръгване от Площад “Цар Асен І” на входа на крепостта „Царевец”\r\n10.00-10.10 –„Средновековният Търновград”(разказ за средновековната столица, 10 минути) – по ул.„Ив. Вазов” групата се отправя към читалище ”Надежда”.\r\n10.15-10.20 – информация за ролята на читалището в историята на града.\r\n10.25 –11.15 – музей “Възраждане и Учредително събрание“ – информация и разглеждане на музея\r\n11.20 -11.25 – кратка историческа справка за Дебоя (турския архив)\r\n11.25 – 11.55 – разглеждане на Музея – затвор\r\n11.55 -12.05 – по ул.„Иван Вазов”- кратка информация за Никола Пиколо\r\n12.10 – 12.20 – на пл. “Велчова завера”- историческа справка за въстанието и за паметника, посветен на събитието.\r\n12,20-12.45- „Самоводската чаршия”- разказ за възрожденската архитектура и занаяти, Хана на хаджи Николи– 1858г., паметника на Стефан Стамболов.\r\n12.45-12.50 – информация за „Къщата с маймунката” -1849 г. и Паметника на обесените участници в Априлското въстание.\r\n13.00ч. – Пешеходния тур завършва пред паметника „Майка България”.", "date": "2018.03.03", "title": "Велико Търново: Безплатна пешеходна обиколка с беседа под надслов „Те загинаха за нашата свобода!“ се организира в града"}
{"url": "http://www.focus-news.net/news/2018/03/03/2495474/veliko-tarnovo-obshtogradsko-shestvie-shte-se-provede-za-prav-pat-v-svishtov-po-sluchay-natsionalniya-praznik-na-balgariya.html", "text": "Общоградско шествие по случай Националния празник на България ще се проведе за пръв път в Свищов. Програмата за Трети март в града ще започне с благодарствен молебен в църквата „Св. Торица“ от 10.00 часа. Това съобщи за Радио „Фокус“ – Велико Търново Росен Маринов, директор на Дирекция „Култура и културно наследство“ към Общината. Традиционният ритуал по издигане на националното знаме на Република България ще започне в 11.00 на пл. „Алеко“ и в него ще се включи Военно формирование 28 880 – град Белене. „След като той приключи, Община Свищов организира празнично шествие от пл. „Алеко“ до пл. „Свобода“. Това е нещо, което не сме правили на този ден в нашия град до сега. Приканвам всички граждани и гости да се включат в това празнично шествие, с което ще достигнем крайната точка на тържествата - Паметникът на Свободата, където ще се състои общоградското поклонение от 11.30 часа“, обясни Росен Маринов. На Паметника ще има и кратка програма, в която ще се включат ученици от СУ „Николай Катранов“, Духовият оркестър на Военно формирование 28 880.\r\nОт началото на месеца градът е украсен с трибагреници, а днес Общината е подготвила малки знаменца, които ще се раздават на най-малките жители по случай празника.\r\nЛуиза ТРАНЧЕВА", "date": "2018.03.03", "title": "Велико Търново: Общоградско шествие ще се проведе за пръв път в Свищов по случай Националния празник на България"}
{"url": "http://www.focus-news.net/news/2018/03/03/2495481/reuters-balgarskiyat-parlament-tryabva-da-vzeme-reshenie-za-aets-belene-do-kraya-na-yuni.html", "text": "Министерството на енергетиката на България трябва да представи предложения за това дали да се продължат усилията за реализиране на проекта АЕЦ „Белене“ до края на юни т.г.,  предава Reuters.\r\nКакто припомня американската агенция,Черноморската държава първоначално спря проекта през 2012 година, след като страната не успя да намери чуждестранни инвеститори и се съобрази с натиска от САЩ и Европейския съюз да ограничи енергийната си зависимост от Русия, която беше готова да достави нужното оборудване.\r\nНо настоящото правителство поднови търсенето на частни инвеститори за построяването на централата, до голяма степен заради това, че през 2016 година арбитражен съд отреди България да заплати повече от 600 млн. евро като компенсация на руската държавна компания „Росатом“ за прекратяването на проекта. \r\nСпоред думите на председателя на парламентарната енергийната комисия Делян Добрев, ресорното министерство трябва да вземе решение за съдбата на проекта, „което не трябва да изключва нито един вариант за правителството“.\r\nСпоред думите на Добрев, до момента България е изхарчила повече от 3 милиарда лева за проекта и народните представители искат яснота какво ще се случи с тези активи. \r\nДепутатите от дясноцентристката партия ГЕРБ са заявили, че потенциалните бъдещи инвеститори ще трябва да строят централата без държавни гаранции и без дългосрочни договори за закупуване на електроенергия. \r\nБългарските социалисти, които са най-голямата опозиционна партия и „Атака“, която е част от коалицията младши партньор в правителството „Обединените патриоти“, са сред тези, които призовават проектът да бъде рестартиран.\r\nПревод и редакция:", "date": "2018.03.03", "title": "Reuters: Българският парламент трябва да вземе решение за АЕЦ „Белене“ до края на юни"}
{"url": "http://www.focus-news.net/news/2018/03/03/2495473/vidinskiyat-mitropolit-daniil-svezhdame-glavi-pred-samozhertvata-na-hilyadite-voini-otdali-zhivota-si-za-vyarata-i-svobodata-na-otechestvoto-ni.html", "text": "В ранните часове на днешния ден поздравявам всички ви по случай Националния ни празник – 3 Март – Освобождението на България от турско робство! Това се казва в поздравлението на Видинския митрополит Даниил, което бе разпространено в социалните мрежи. В него посочва още: „Свеждаме глави пред саможертвата на хилядите войни отдали живота си за вярата и свободата на Отечеството ни и се молим за прошка на техните грехове, за техния покой и вечен живот в царството на Христос. Молим се с надежда, защото те изпълниха Христовите думи: „Никой няма любов, по-голяма от тази – да положи живота си за своите приятели.“ Молим се също, Господ да помага на нас да ценим своята свобода. Не само политическата свобода, но свободата от разни зависимости и пристрастия. Нека помним Христовите думи, че онзи, който греши, е роб на греха. Нека бъдем истински свободни като познаваме Христос и живеем с Него. Бог да пази България\".", "date": "2018.03.03", "title": "Видинският митрополит Даниил: Свеждаме глави пред саможертвата на хилядите воини, отдали живота си за вярата и свободата на Отечеството ни"}
{"url": "http://www.focus-news.net/news/2018/03/03/2495476/pazardzhik-v-praznichni-chestvaniya-obshtina-panagyurishte-shte-otbelezhi-140-godini-ot-osvobozhdenieto-na-balgariya.html", "text": "В празнични чествания Община Панагюрище ще отбележи 140 години от Освобождението на България. Това съобщи за Радио „Фокус“ – Пазарджик Радка Костуркова, експерт в Общината. От 10.30 часа ще започне Ритуал по издигане на националното знаме на Република България и Празнично шествие от пл. „20-ти април“. Ще бъдат положени и цветя на  паметниците на Павел Бобеков,  Орчо войвода, на Райна Княгиня и на генерал Дандевил. В 11.00 часа в Катедрален храм  „Свети Георги Победоносец” ще бъде отслужен Благодарствен молебен. Празнична програма ще бъде с участието на представителен танцов състав „Тангра” от село Попинци, както и празнични залпове от Регионален клуб „Традиция”. От 12.30 часа в Исторически музей официално ще бъде представена изложбата „140 години от освобождението на България и панагюрския край”.\r\nАлбена ЖИЛЕКОВА", "date": "2018.03.03", "title": "Пазарджик: В празнични чествания Община Панагюрище ще отбележи 140 години от Освобождението на България"}
{"url": "http://www.focus-news.net/news/2018/03/03/2495482/politika-sarbiya-v-nedelya-belgrad-izbira-mestna-vlast.html", "text": "В неделя в Белград ще се проведат избори за общински съветници, като гражданите ще имат възможност да избират между 24 листи, пише белградското издание „Политика“.\r\nТочно в седем часа трябва да бъдат отворени 1185 изборни секции, в които до 20 часа правото си на глас ще могат да упражнят 1 606 693 гласоподаватели.\r\nПревод и редакция:", "date": "2018.03.03", "title": "„Политика“ (Сърбия): В неделя Белград избира местна власт"}
{"url": "http://www.focus-news.net/news/2018/03/03/2495480/pazardzhik-s-literaturnata-kompozitsiya-potomtsite-na-geroite-razkazvat-vav-velingrad-shte-bade-otbelyazan-natsionalniyat-praznik-na-balgariya.html", "text": "С тържествена програма във Велинград ще бъде отбелязан Националният празник на България. Това съобщи за Радио „Фокус“ – Пазарджик Бояна Кирилова, експерт в Общината. От 11.00 часа във Велинград ще започне парад-дефиле на Представителен духов оркестър с мажоретен състав „Димитър Мечев“ към НЧ „Отец Паисий“. На пл. „Николай Гяуров“ тържествено ще бъде издигнато и знамето на България. Кметът на Община Велинград д-р Костадин Коев ще произнесе и тържествено слово по случай 3 март. В празничната програма ще вземат участие учениците от СУ „Св. св. Кирил и Методий“, които ще представят литературна композиция под надслов „Потомците на героите разказват“. Изпълнение ще поднесе и представителен танцов ансамбъл „Чепино“, както и ансамбълът за автентичен фолклор „Драгиново“, народната певица Веселка Стамболиева, гайдарят Мартин Лямов и  танцова формация „Приятели чрез танц“. В 12.30 часа на площада в центъра на курорта ще започне инициативата „Събуждане с хоро“.\r\nАлбена ЖИЛЕКОВА", "date": "2018.03.03", "title": "Пазарджик: С литературната композиция „Потомците на героите разказват“ във Велинград ще бъде отбелязан Националният празник на България"}
{"url": "http://www.focus-news.net/news/2018/03/03/2495485/sofiya-196-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "196 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че здравословното състояние на настанените е било добро и не са възниквали проблеми през нощта.\r\nЦветилена СИМЕОНОВА", "date": "2018.03.03", "title": "София: 196 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/03/03/2495486/montana-patishtata-v-oblastta-sa-obraboteni-i-prohodimi-pri-zimni-usloviya.html", "text": "Пътищата от републиканската мрежа в област Монтана са обработени, опесъчени и проходими при зимни условия. Това съобщиха за Радио „Фокус“ – Видин от Областно пътно управление – Монтана. Няма затворени пътни участъци, но остават рисковете от заледени участъци, предупреждават от АПИ. На изхода на Лом за Монтана екипи на РСПБЗН – Монтана оказват съдействие на заседнали тежкотоварни камиони. Няколко леки автомобила, заседнали на стръмния участък край с. Горни Цибър, са били изтеглени тази сутрин около 6.40 часа.", "date": "2018.03.03", "title": "Монтана: Пътищата в областта са обработени и проходими при зимни условия"}
{"url": "http://www.focus-news.net/news/2018/03/03/2495484/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Във високите части на планините условията за туризъм са лоши поради много силен вятър и гъста мъгла, затова от ПСС не препоръчват излизане там. Туристите, които все пак решат да предприемат поход, е задължително да спазват зимните маркировки и да се съобразяват с метеорологичните условия. Лифтовите съоръжения в курортите работят според обичайния си режим. Единствено движението на кабинковата въжена линия на Боровец и на лифтовете в района Маркуджик е преустановено. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.03.03", "title": "ПСС: Лоши са условията за туризъм в планините"}
{"url": "http://www.focus-news.net/news/2018/03/03/2495477/sv-sinod-chestit-i-blagosloven-da-bade-praznikat-na-balgarskata-svoboda.html", "text": "И тази година с подобаваща тържественост отбелязваме славната и паметна за всяко българско сърце годишнина от Освобождението на страната ни от иноверното османско иго. Това се посочва в Патриаршеското и синодално послание по случай 140 години от Освобождението на България. Агенция \"Фокус\" публикува текста без редакторска намеса.", "date": "2018.03.03", "title": "Св. Синод: Честит и благословен да бъде празникът на българската свобода"}
{"url": "http://www.focus-news.net/news/2018/03/03/2495479/vidin-s-praznichno-shestvie-i-vazstanovka-v-grada-shte-badat-otbelyazani-140-godini-ot-osvobozhdenieto-na-balgariya.html", "text": "Тържествено ще бъде отбелязана 140-ата годишнина от Освобождението на България във Видин, съобщиха от пресцентъра на Общината. В 10.00 часа ще бъде отслужена заупокойна молитва пред паметника на румънските воини, загинали за Освобождението на България в с. Иново, община Видин. От 10.45 часа от музей „Конака“ във Видин ще потегли празнично шествие до площад „Бдинци“. Официалната  церемония с поднасяне на венци и цветя и историческата възстановка на Освобождението на Видин ще се проведе пред паметника на Трети пехотен Бдински полк на площада в 11.00 часа. Венци и цветя ще бъдат поднесени и на паметника на опълченците от Видинския край, намиращ се пред сградата на Драматичния театър.", "date": "2018.03.03", "title": "Видин: С празнично шествие и възстановка в града ще бъдат отбелязани 140 години от Освобождението на България"}
{"url": "http://www.focus-news.net/news/2018/03/03/2495483/vitseprezidentat-iliyana-yotova-140-godini-sled-osvobozhdenieto-balgariya-ostava-obedinitel-na-balkanskite-strani-i-faktor-v-evropa.html", "text": "140 години след Освобождението България остава обединител на балканските страни и фактор в Европа. Това каза в празничното издание на предаването „За честта и славата на България“ на Радио „Фокус“ вицепрезидентът Илияна Йотова по повод днешния национален празник 3-ти март. По думите ѝ категорично не бива да се омаловажават събитията, случили се преди 140 години, защото без 3-ти март, без Санстефанска България нямаше да има днешната българска държава. „Такива дати не могат да бъдат само дати от календара, като всички други обикновени дни. Това е преди всичко отговорност за това, каква приказка ще разкажем на поколенията след нас, дали ще успеем да ги възпитаме в ценностите на хората, които тогава дадоха живота си, за да я има свободата. Много малко си даваме сметка и за още един факт – че освен героизма на руските войници и на войниците от други държави - литовци, финландци, има и още едни герои, които като че ли историята забрави, и това е обикновеното българско население, което също преживя тази война и даде своите жертви в тила. Това са хилядите хора, които помагаха на армиите, които се опитваха да ги изхранват, които дадоха живота си, когато тези армии, заради една или друга военна грешка или заради някаква конюнктура, или просто заради естествения ход на войната, оставаха в ръцете на турските орди и плащаха с живота си за тази свобода“, обясни тя. Вицепрезидентът Илияна Йотова коментира още, че е важно как ще представим тези исторически събития на тези, които идват след нас. Руско-турската освободителна война и 3 март са не просто национални празници. Това е част от българската съвест. Това е част от онзи код, който е заложен във всички нас и благодарение на който днес сме съвременна европейска държава, добави тя.", "date": "2018.03.03", "title": "Вицепрезидентът Илияна Йотова: 140 години след Освобождението България остава обединител на балканските страни и фактор в Европа"}
{"url": "http://www.focus-news.net/news/2018/03/03/2495487/plovdiv-istoricheskiyat-muzey-v-grada-raboti-s-vhod-svoboden-za-posetitelite-po-povod-140-godini-ot-osvobozhdenieto-na-balgariya.html", "text": "По случай Националния празник на България и отбелязването на 140 години от Освобождението Регионалният исторически музей в Пловдив посреша жители и гости на града с вход свободен. Това съобщиха за Радио „Фокус“ – Пловдив от културната институция. За времето от 9.30 до 17.30 часа експозиция „Българско възраждане”, която е подредена в къща „Георгиади” в Стария град (на ул. „Цанко Лавренов“ №1), ще посреща посетители. Освен със свободен вход жителите и гостите на Пловдив, посетили музея, ще бъдат изненадани и с до 50% намаление на изданията на културната институция, включително и колекционерският календар за 2018 година.\r\nТони МИХАЙЛОВ", "date": "2018.03.03", "title": "Пловдив: Историческият музей в града работи с вход свободен за посетителите по повод 140 години от Освобождението на България"}
{"url": "http://www.focus-news.net/news/2018/03/03/2495493/sofiya-kmetat-yordanka-fandakova-razporedi-da-se-izvarshva-nablyudenie-na-sastoyanieto-na-rekite-i-nivata-na-obshtinskite-yazoviri.html", "text": "Във връзка с повишение на температурите и снеготопенето кметът на София Йорданка Фандъкова разпореди да се извършва наблюдение на състоянието на реките и нивата на общинските язовири на територията на общината. Това съобщиха от пресцентъра на Столична община. Кметът на столицата възложи на районните кметове да осигурят наблюдение на критични места, дерета и речни корита в съответните райони. Столичен инспекторат контролира осигуряването на проводимостта на дъждоприемните шахти по уличната мрежа. \r\nЧетири екипа на Дирекция „Аварийна помощ и превенция” извършиха наблюдение на място на общинските язовири и реагират на сигнали. Към момента речните корита са с нормална проводимост. Извършва се и контролирано изпускане на водни количества през основните изпускатели на язовирите „Иваняне”, \"Мърчаево\", \"Суходол\" и „Мрамор”. Извършва се наблюдение на водните нива в язовирите и се осигуряват необходимите свободни обеми. Проверяват се и водостоците на Южната дъга на Околовръстен път. През 2017 г. Столична община извърши почистване на над 100 км речни корита на своя територия, между които 5 км от река Искър. \r\nЕкипи на Дирекция \"Аварийна помощ и превенция\" са се отзовали на два сигнала за ледени висулки и снежни козирки. Столична община напомня на собствениците на частни сгради да огледат своите имоти и при необходимост да предприемат действия за обезопасяването им.", "date": "2018.03.03", "title": "София: Кметът Йорданка Фандъкова разпореди да се извършва наблюдение на състоянието на реките и нивата на общинските язовири"}
{"url": "http://www.focus-news.net/news/2018/03/03/2495495/blagoevgrad-natovaren-e-trafikat-po-glaven-pat-e-79-obrazuvala-se-e-kolona-ot-avtomobili-v-posoka-simitli.html", "text": "Натоварен е трафикът и в двете посоки по главен път Е-79, предаде репортер на Радио \"Фокус\" - Пирин. Движението в посока Симитли се извършва в колона от автомобили.", "date": "2018.03.03", "title": "Благоевград: Натоварен е трафикът по главен път Е-79, образувала се е колона от автомобили в посока Симитли"}
{"url": "http://www.focus-news.net/news/2018/03/03/2495489/ruse-narodni-predstaviteli-ot-bsp-v-grad-byala-otbelyazaha-140-godini-ot-osvobozhdenieto-na-balgariya.html", "text": "В град Бяла, област Русе, бяха отбелязани 141 години от Освобождението на града и 140 години от Освобождението на България. Това съобщиха от пресцентъра на НС на БСП. На събитието присъстваха народните представители от ПГ на „БСП за България” Георги Стоилов и Пенчо Милков. „3-ти март е датата – тържество на силата на духа, на волята, на непреклонността, на подвига български, тази дата е празник на безпределната любов към Отечеството. В името на славното минало на нашия народ сме длъжни да отстояваме националния идеал за свободна и силна България”, се казва в поздравителния адрес, който социалистите отправиха до кмета и жителите на Бяла. \r\nВенци и цветя, в знак на преклонение пред подвига на хилядите знайни и незнайни герои, бяха положени пред Паметника на загиналите във войните воини на площад „Екзарх Йосиф I”. Проведе се и тържествена заря-проверка, с участието на представителни роти на Националния военен университет „Васил Левски”-Велико Търново.", "date": "2018.03.03", "title": "Русе: Народни представители от БСП в град Бяла отбелязаха 140 години от Освобождението на България"}
{"url": "http://www.focus-news.net/news/2018/03/03/2495497/hurryiet-turtsiya-e-investirala-35-miliarda-dolara-vav-voennata-si-industriya-prez-poslednite-15-godini.html", "text": "Държавните инвестиции на Турция във военно-промишления комплекс на страната са повече от 35 милиарда долара за последните 15 години, съобщи турският министър-председател Бинали Йълдъръм, цитиран от местното издание Hurryiet.\r\n„През последните 15 години инвестирахме над  35 милиарда долара и сега сме страна-износител в сферата на военната индустрия. Стойността на експортът е над 2 милиарда долара годишно“, заяви Йълдърм по време на реч в Националния университет за отбрана на Турция.\r\n„Държавата продължава да предоставя различни видове технологични възможности на турските въоръжени сили. И ще продължи да го прави“, подчерта той.\r\nКакто обясни Йълдъръм, турското правителство цели да засили националната отбрана на страната чрез производството на високотехнологични военни системи и именно заради това то подкрепя развойни и изследователски проекти.\r\nСпоред думите на турския премиер, около 65% от нуждите на националната отбрана  на страната в оборудването са задоволявани чрез собствени ресурси, а когато управляващата „Партия на справедливостта и развитието“ е дошла на власт през 2002 година, този показател е бил 24%.\r\n„Започнахме да произвеждаме голяма част от собственото си военно оборудване, включително хеликоптери, самолети, военни кораби, системи за ПВО, сателити и безпилотни летателни апарати. По този начин ние можем да снабдим нашите сухоземни и военноморски сили с наши собствени танкове, самолети и оръжейни системи“, добави Йълдъръм.\r\nПревод и редакция:", "date": "2018.03.03", "title": "Hurryiet: Турция е инвестирала 35 милиарда долара във военната си индустрия през последните 15 години"}
{"url": "http://www.focus-news.net/news/2018/03/03/2495498/smolyan-vremenno-dvizhenieto-po-pat-vlahovo-taran-pri-km-109450-se-osashtestvyava-v-edna-lenta-poradi-svlechena-skalna-masa-na-patnoto-platno.html", "text": "Временно движението по път Влахово - Търън при км 109+450 се осъществява в една лента поради свлечена скална маса на пътното платно. Това съобщиха от пресцентъра на Агенция \"Пътна инфраструктура\". Участъкът се регулира с пътни знаци. Шофьорите да се движат с повишено внимание и съобразена скорост.", "date": "2018.03.03", "title": "Смолян: Временно движението по път Влахово - Търън при км 109+450 се осъществява в една лента поради свлечена скална маса на пътното платно"}
{"url": "http://www.focus-news.net/news/2018/03/03/2495488/montana-s-tarzhestven-voenen-ritual-v-grada-shte-badat-otbelyazani-140-godini-ot-osvobozhdenieto-na-balgariya.html", "text": "С тържествен военен ритуал в Монтана ще бъде отбелязан Националният празник и 140 години от Освобождението на България, съобщиха от пресцентъра на Общината. В 10.30 часа на площад „Жеравица” ще бъде издигнат националният флаг. В церемонията ще участват   военно формирование – Враца и духов оркестър “Дико Илиев” към  народно читалище “Разум 1883”. След приветственото слово на кмета на Монтана ще бъде отслужен благодарствен молебен. В знак на признателност ще бъдат поднесени венци и цветя пред Паметника на загиналите във войните.", "date": "2018.03.03", "title": "Монтана: С тържествен военен ритуал в града ще бъдат отбелязани 140 години от Освобождението на България"}
{"url": "http://www.focus-news.net/news/2018/03/03/2495494/apostol-apostolov-kmet-na-simitli-treti-mart-e-edna-ot-nay-vazhnite-dati-v-natsionalnata-ni-istoriya-horata-sahranyavat-spomena-za-tova-nashe-slavno-minalo.html", "text": "Трети март е една от най-важните дати в националната ни история, гражданите на Симитли помнят и съхраняват спомена за това наше славно минало. Това каза за Радио „Фокус“ – Пирин кметът на Община Симитли Апостол Апостолов. По думите му преди 140 години Симитли се докосва до свободата след вековно турско робство. „Тази дата е много важна за Симитли, тъй като в крайна сметка руските освободителни войски през 1878 година стигат до местността „Кръста“, която се намира между град Симитли и село Ракитна. Там е било мястото, където глашатаите са ги достигнали, за да им кажат, че войната е свършила. Тоест преди 140 години Симитли има щастието да се освободи, но в последствие знаем, че с подписването на Берлинският договор, границата се връща при Бараково и ние отново попадаме под властта на Султана“, каза още Апостолов. Той добави, че преди броени месеци на мястото е бил издигнат кръст, който е голям 25 метра, а сега предстои да бъде осветен официално. „Самият кръст е светещ и се вижда от всички точки на Община Симитли и не само. За нас Трети март е една от най-важите в българската история“, добави Апостолов.\r\nЛивия НИНОВА", "date": "2018.03.03", "title": "Апостол Апостолов, кмет на Симитли: Трети март е една от най-важните дати в националната ни история, хората съхраняват спомена за това наше славно минало"}
{"url": "http://www.focus-news.net/news/2018/03/03/2495491/blagoevgrad-s-panihida-za-zaginalite-za-osvobozhdenieto-v-grada-zapochnaha-praznichnite-sabitiya-na-3-mart.html", "text": "Благоевградската общественост отбелязва 140 години от Освобождението на Република България от турско робство, предаде репортер на Радио „Фокус“ - Пирин. Началото на тържествената програма по повод 3 март бе поставено с панихида за загиналите за Освобождението на България от османско иго и бяха положени цветя на паметния знак на майор Иван Павлович Орлински, който се намира в двора на черквата „Въведение Богородично“. Венци и цветя в знак на признателност положи кметът на Благоевград д-р Атанас Камбитов, зам.- кметовете Христина Шопова, Зорница Кралева, Иво Николов и Емилия Тунева. Цветя и венци бяха поднесени и от председателят на Общински съвет - Благоевград Радослав Тасков, областният управител Бисер Михайлов, политически дейци, общественици и граждани. Присъстващите запалиха свещичка в храм „Въведение Богородично“.\r\nОт 10.30 часа в градинката пред централен вход на стадион „Христо Ботев“ ще се проведе ритуал по полагане на цветя на паметна плоча в чест на посрещането на руските освободителни войски в знак на признателност. Тържественото издигане на националния флаг на Република България е в 11:00 часа на площад „Македония“. От 11.30 часа в зала „Изкуство“ в Регионална библиотека - Благоевград ще има рецитал под наслов „3 ти март – свята дата“. От 18.30 часа в Драматичен театър „Никола Вапцаров“ – тържествен концерт на състави от Народно читалище „Никола Вапцаров-1866“.\r\nЛора КАЛЧЕВА", "date": "2018.03.03", "title": "Благоевград: С панихида за загиналите за Освобождението в града започнаха празничните събития на 3 март"}
{"url": "http://www.focus-news.net/news/2018/03/03/2495499/internet-tarsachkata-gugal-dopusna-greshka-s-pozdrava-za-3-mart.html", "text": "Интернет търсачката „Гугъл” допусна грешка с поздрава за 3 март. „Гугъл” поздрави България за националния празник – 3 март с лого на началната си страница, но т. нар. „дудъл” всъщност препраща хората към резултати за Международния ден на жената – 8 март.\r\n„Гугъл” не за първи път поздравява българите за националния им празник. Миналата година на тази дата при поздрава нямаше грешки.", "date": "2018.03.03", "title": "Интернет търсачката „Гугъл” допусна грешка с поздрава за 3 март"}
{"url": "http://www.focus-news.net/news/2018/03/03/2495503/veliko-tarnovo-firmen-bus-e-goryal-na-patya-za-selo-musina-nyama-postradali.html", "text": "Фирмен автомобил се запали на пътя за село Мусина след катастрофа тази сутрин. Сигнал за инцидента е подаден в 04.42 часа на тел. 112. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Данни за пострадали граждани няма, но част от буса е унищожен. Все още се изясняват причините за инцидента. Съдействие на място е оказал екип от пожарникари от Районната служба в Павликени. Те са обезопасили мястото на катастрофата и са помогнали на водача.\r\nВчера сутринта пожар е унищожил и част от стопанска постройка, намираща се  в свищовското село Овча Могила и половин тон фураж. Жилищната постройка в същия двор е спасена.Огънят е предизвикан от изхвърлена незагаснала пепел в близост до стая с фураж. В гасенето, освен пожарникари, са се включили и служители на Кризисния център в село Овча могила.\r\nЛуиза ТРАНЧЕВА", "date": "2018.03.03", "title": "Велико Търново: Фирмен бус е горял на пътя за село Мусина, няма пострадали"}
{"url": "http://www.focus-news.net/news/2018/03/03/2495492/premierat-boyko-borisov-poluchi-pozdravitelni-pisma-ot-binali-yaldaram-i-dmitriy-medvedev-po-sluchay-natsionalniya-praznik-na-balgariya.html", "text": "Министър-председателят Бойко Борисов получи поздравителни писма от премиерите на Руската Федерация и на Турция Дмитрий Медведев и Бинали Йълдъръм по случай националния празник на България и 140 години от Освобождението на България от османското иго. Това съобщиха от правителствената информационна служба.\r\nВ писмото руският премиер Медведев отбелязва подвига на руските войни и българските опълченци, сражавали се за свободата и независимостта на България. „Боевете на Шипка и при Плевен са станали част от нашата обща история, която трябва да пазим грижливо“, се казва още в поздравителното писмо. Дмитрий Медведев посочва, че активният двустранен диалог между България и Русия ще продължи да допринася за укрепване на руско-българското взаимодействие и ще създаде условия за насърчаване на нови перспективни проекти в различни сфери.\r\nВ поздравителното писмо до българския премиер Бинали Йълдъръм изразява увереност, че настоящите отношения между България и Турция ще продължат да се развиват в полза на нашите народи и регион. „Следя със задоволство ефективната дипломация, която България прилага по време на председателството на Съвета на ЕС и съм удовлетворен от засиления диалог през последните месеци между двете правителства“, се казва още в писмото на турския премиер.", "date": "2018.03.03", "title": "Премиерът Бойко Борисов получи поздравителни писма от Бинали Йълдъръм и Дмитрий Медведев по случай националния празник на България"}
{"url": "http://www.focus-news.net/news/2018/03/03/2495500/nimh-nay-debela-e-snezhnata-pokrivka-v-svishtov-65-sm.html", "text": "Най-много сняг е валял в Северна България, като най-дебела е снежната покривка в Свищов – 65 см. Това съобщиха за Агенция „Фокус“ от Националния институт по метеорология и хидрология (НИМХ) при Българската академия на науките (БАН).\r\nВ Северна България преобладаващата снежна покривка е между 20 и 35 см, като се изключат крайбрежните райони – във Варна е 2 см., а в Шабла – 3-4 см. Докато в Южна България снегът е натрупал предимно между 5 и 15 см, като най-голямо количество е отчетено в Стара Загора – 22 см., и в Хасково – 20 см. В София снежната покривка в момента е около 10 см, като тенденцията е за понижаване.\r\nЦветилена СИМЕОНОВА", "date": "2018.03.03", "title": "НИМХ: Най-дебела е снежната покривка в Свищов – 65 см"}
{"url": "http://www.focus-news.net/news/2018/03/03/2495496/premierat-boyko-borisov-poklon-pred-pametta-na-vsichki-koito-sa-se-borili-i-zaginali-za-svobodata-na-balgariya-priznatelnost-koyato-nyama-davnost.html", "text": "Честит 3-ти март! Поклон пред паметта на всички, които са се борили и загинали за свободата на България. Признателност, която няма давност. Нека всеки българин днес живее така, че тяхната жертва да не е била напразна.️ Това написа премиерът Бойко Борисов в профила си в социалната мрежа \"Фейсбук\" по повод Националния празник - 3 март.", "date": "2018.03.03", "title": "Премиерът Бойко Борисов: Поклон пред паметта на всички, които са се борили и загинали за свободата на България - признателност, която няма давност"}
{"url": "http://www.focus-news.net/news/2018/03/03/2495506/deny-ukrayna-sblasatsi-pred-ukrainskiya-parlament-50-protestirashti-sa-zadarzhani.html", "text": "След масови сблъсъци между протестиращи и полиция край палатковия лагер пред сградата на парламента в Киев са задържани около 50 души, съобщава киевското издание „День“, като се позовава на думите, изказани от началника на киевската полиция Андрей Крищенко.\r\nСпоред думите му, от ранни зори, в съответствие с решението на съда, полицията е започнала оперативни следствени действия в палатковия лагер.\r\n„Започна съпротивление, запалиха гуми. Полицията предприе мерки за обезпечаването на следствените действия. Служителите на службата за извънредни ситуации загасиха бързо гумите. Към момента се знае, че към медицинските заведения са се обърнали 6 души от тези, които са били в района на палатковия лагер. Освен това, са пострадали четирима сътрудници на полицията. Задържани са общо 50 души“, отбеляза Крищенко.\r\nТой е добавил още, че в момента полицията вече провежда съответните следствени действия в палатковия лагер. Издирват се лица, заподозрени за активно участие в събитията пред украинския парламент на 27 февруари, когато бяха ранени 14 служители на правоохранителните органи, както и в събитията пред Октомврийския дворец през 2017 година, когато също са били ранени няколко полицаи.\r\n„Продължава се обискът (на палатковия лагер), иззети са няколко предмета, изглеждащи като гранати. Намерени са готови коктейли (Молотов) и заострени прътове“, заяви още Крищенко.\r\nКиевското издание напомня, че на 27 февруари пред сградата на украинския парламент имаше масови безредици. Тогава участниците в митинга струпаха автомобилни гуми по стените на зданието и се опитаха да ги запалят. Полицейските служители опитаха да ги спрат, но демонстрантите започнаха да хвърлят камъни и бутилки със запалителна смес по тях. В резултат от сблъсъците пострадаха 14 полицая.\r\nПревод и редакция:", "date": "2018.03.03", "title": "„День“ (Украйна): Сблъсъци пред украинския парламент, 50 протестиращи са задържани"}
{"url": "http://www.focus-news.net/news/2018/03/03/2495505/predsedatelyat-na-ns-tsveta-karayancheva-svobodata-e-privilegiya-koyato-tryabva-da-bade-pazena-tsenena-i-zaveshtavana.html", "text": "Свободата е привилегия, която трябва да бъде пазена, ценена и завещавана. Това каза в празничното издание на предаването „За честта и славата на България“ на Радио „Фокус“ председателят на НС Цвета Караянчева по повод 140 години от Освобождението на България. На днешния ден трябва да се говори с гордост и уважение за множеството българи, загинали за свободата ни. „Ако нямаш памет, нямаш бъдеще. Трябва да се учиш от миналото, за да градиш бъдещето. Трябва да помниш грешките на историята, за да може да не ги допускаш в годините напред и винаги трябва да мислиш за България, ако си истински патриот. Всеки българин, ако отдели по минута всеки ден да мисли за Родината, това са 6 милиона минути за България“, каза председателят. Цвета Караянчева добави, че понякога в различните периоди историята се тълкува по различен начин, но е важно историческите уроци да бъдат помнени.", "date": "2018.03.03", "title": "Председателят на НС Цвета Караянчева: Свободата е привилегия, която трябва да бъде пазена, ценена и завещавана"}
{"url": "http://www.focus-news.net/news/2018/03/03/2495501/pazardzhik-s-ritual-po-izdigane-na-natsionalnoto-zname-na-republika-balgariya-zapochnaha-praznichnite-chestvaniya-v-obshtina-belovo-po-povod-3-mart.html", "text": "С ритуал по издигане на националното знаме на Република България започнаха празничните чествания в община Белово по повод 3 март. Това съобщиха за Радио „Фокус“ – Пазарджик от Общината. Празнично шествие тръгна от  пл. „Освобождение“ към паметниците на загиналите за националното освобождение, където ще бъдат поднесени цветя и венци. Празничният ден ще продължи с концерт и общоградско тържество.", "date": "2018.03.03", "title": "Пазарджик: С ритуал по издигане на националното знаме на Република България започнаха празничните чествания в община Белово по повод 3 март"}
{"url": "http://www.focus-news.net/news/2018/03/03/2495508/smolyan-vazstanoveno-e-dvizhenieto-po-patya-vlahovo-taran.html", "text": "Възстановено е движението по пътя Влахово - Търън. Това съобщиха от пресцентъра на Агенция \"Пътна инфраструктура\".", "date": "2018.03.03", "title": "Смолян: Възстановено е движението по пътя Влахово - Търън"}
{"url": "http://www.focus-news.net/news/2018/03/03/2495490/reuters-ot-nato-zayaviha-che-preduprezhdeniyata-na-rusiya-kam-tehnite-sayuznitsi-sa-nepriemlivi.html", "text": "Предупрежденията на руския президент Владимир Путин към съюзниците на НАТО са „неприемливи“ и не допринасят за разсейване на напрежението, заявиха от Алианса, след като руския лидер представи новите руски разработки в сферата на ядреното въоръжение, предава Reuters.\r\nАмериканската агенция припомня, че в четвъртък, ядосан от разширението на Северноатлантическия алианс на Изток към пост-съветското пространство, Путин предупреди, че всяко нападение срещу съюзниците на Русия ще се възприема като нападение срещу самата Русия и ще предизвика незабавна реакция.\r\nВ отговор на това, говорителят на Алианса Оана Лунгеску излезе със съобщение, в което се казва, че речта на руския лидер е най-войнствената му от години и че тя не допринася за разсейване на напрежението, възникнало след присъединяването на Крим към Русия. \r\n„Заплашителните изявления на Русия срещу нашите съюзници са неприемливи и контрапродуктивни“, гласи изявлението на НАТО. \r\nReuters коментира, че Кримската криза е дала нов смисъл на съществуването на Северноатлантическия алианс, но неговите ръководители настояват, че действията в Балтийския регион и Полша са отбранителни.\r\n„Не искаме нова Студена война или надпревара във въоръжаването“, подчертава Лунгеску, като посочва, че не НАТО, а Русия „провежда военни приготовления от Баренцово до Средиземноморско море“.\r\n„Както сме изяснявали многократно, ракетната отбрана на Алианса нито е замислена, нито е насочена срещу Русия. Тя защитава срещу балистични ракети, изстреляни извън евро-атлантическата зона“, твърди говорителят на Алианса, визирайки региона на Близкия Изток. \r\nВ заключението на съобщението се посочва, че „подходът на НАТО към Русия е двукомпонентен: сдържане и отбрана, в комбинация със съдържателен диалог. Решени сме да постигнем резултати и по двете направеления“. \r\nПревод и редакция:", "date": "2018.03.03", "title": "Reuters: От НАТО заявиха, че предупрежденията на Русия към техните съюзници са „неприемливи“"}
{"url": "http://www.focus-news.net/news/2018/03/03/2495507/desislava-kostadinova-gerb-neka-vzemem-nay-dobroto-ot-urotsite-na-minaloto-i-gi-izpolzvame-v-nasheto-badeshte.html", "text": "Преди 140 години на тази дата България възкръсва на европейската карта, а Санстефанският мирен договор поставя началото на Третата българска държава, за да стигнем днес до мястото си на председателстващи Съвета на Европейския съюз. С тези думи започна приветствието си по повод 3 март народният представител от ГЕРБ в Пазарджик Десислава Костадинова, предаде репортер на Радио „Фокус“ – Пазарджик. Костадинова отбеляза, че дълъг и труден е пътят на българите през петвековното робство. „Не е лесна и съдбата на народа ни след Освобождението. Но благодарение на своя дух, непримиримост и вяра, сега страната ни е център на най-голямото обединение на европейски държави. Днес, ние можем да дадем пример на нашите европейски партньори каква е силата на българина, колко последователен може да бъде той. Но по-важното е, че с днешната си роля нашата страна има възможността да работи за това никога повече, който и да е народ, да не се чувства принизен, безправен, изолиран“, каза още Костадинова. Тя призова да вземем най-доброто от уроците на миналото и ги използваме в нашето бъдеще.", "date": "2018.03.03", "title": "Десислава Костадинова, ГЕРБ: Нека вземем най-доброто от уроците на миналото и ги използваме в нашето бъдеще"}
{"url": "http://www.focus-news.net/news/2018/03/03/2495502/inzh-ivan-totev-kmet-na-plovdiv-nashata-svoboda-ne-e-podarena-a-izvoyuvana-blagodarenie-na-pokoleniya-balgari-na-hilyadi-znayni-i-neznayni-geroi.html", "text": "На този празничен ден, когато горди ще развеем българския трибагреник, нека не забравяме, че нашата свобода не е подарена, а извоювана благодарение на поколения българи, революционери, просветители и будители, на хиляди знайни и незнайни герои. Това се казва в обръщението на инж. Иван Тотев, кмет на Пловдив, към жителите на града по повод 140 години от Освобождението на България, съобщиха от пресцентъра на Общината.\r\n„Трети март 1878 година отбелязва новото възкресение на българския народ, който в продължение на пет века е лишен от държавност и собствен път на развитие. На тази паметна дата България отново се завръща на картата на Европа. Днес отново се прекланяме с признателност пред хилядите български жертви,  паднали в борбата за национална независимост, отдаваме почит към всички руски, румънски, финландски, полски, украински, сръбски, черногорски, естонски, литовски, латвийски и други воини. Ние, съвременните пловдивчани, помним и се гордеем със своята история, с богатото си културно-историческо наследство. Наш дълг е да съхраним този дух и порив за свобода, за да го предадем на бъдещите поколения. Нека пазим своята духовност, култура и традиции, да защитаваме с достойнство европейската си принадлежност и заедно уверено да градим един модерен и достоен Пловдив в интерес на неговите граждани! Честит Национален празник!“, се казва още в тържествено обръщение на инж. Иван Тотев.", "date": "2018.03.03", "title": "Инж. Иван Тотев, кмет на Пловдив: Нашата свобода не е подарена, а извоювана благодарение на поколения българи, на хиляди знайни и незнайни герои"}
{"url": "http://www.focus-news.net/news/2018/03/03/2495510/agentsiya-fokus-izlachva-na-zhivo-vav-feysbuk-tseremoniyata-po-izdigane-na-natsionalnoto-zname-pred-pametnika-na-neznayniya-voyn-po-povod-140-ata-godishnina-ot-osvobozhdenieto-na-balgariya-ot-tursko-robstvo.html", "text": "Агенция „Фокус“ излъчва на живо във „Фейсбук“ церемонията по издигане на Националното знаме пред паметника на Незнайния войн по повод 140-ата годишнина от Освобождението на България от турско робство.\r\nЦеремонията може да проследите в страницата на ИА „Фокус“ във „Фейсбук“", "date": "2018.03.03", "title": "Агенция „Фокус“ излъчва на живо във „Фейсбук“ церемонията по издигане на Националното знаме пред паметника на Незнайния войн по повод 140-ата годишнина от Освобождението на България от турско робство"}
{"url": "http://www.focus-news.net/news/2018/03/03/2495504/ruskiyat-patriarh-kiril-s-molebeni-za-stradashtiya-balgarski-narod-ruskata-tsarkva-e-formirala-obshtestveno-mnenie-povliyalo-za-zapochvaneto-na-rusko-turskata-voyna.html", "text": "С молебени за страдащия български народ Руската църква е формирала обществено мнение, повлияло за започването на Руско-турската война. Това каза руският патриарх Кирил за предаването „Събота 150“ по БНР. „Руската и българската православна църква имат много дълга история на братски отношения. Именно поради факта, че нашите народи в по-голямата си част са православни и имат много общо в културата и езика си, България винаги е била възприемана в Русия като братска страна и историята потвърждава тази теза“, посочи патриарх Кирил и изтъкна ролята на Руската православна църква при вземането на решението за освободителната за България Руско-турска война. \r\n„Бих искал да кажа, че руската църква, извършвайки молебени в почти всички църкви за страдащия български народ, е формирала такова обществено мнение, което е повлияло за вземането на политическото решение за започване на военни действия на Балканите. Ако я нямаше тази всенародна подкрепа, трудно е да се каже дали тогавашното руско правителство би направило тази жертва – десетки хиляди са загиналите, десетки хиляди са и инвалидизираните. Тази жертва е била обяснена с най-важния и силен аргумент – отдаваме живота си за нашите братя единоверци. Достатъчно е да кажем, че при възникването на българо-гръцката схизма, когато българската църква не е била признавана в семейството на поместните православни църкви, решаващият глас за признаването ѝ е именно на Руската църква. Мисля, че братските отношения между нашите две църкви са издържали проверката на времето“, каза още той и изрази надеждата си, че това влияе добре и на отношенията между българския и руския народ.", "date": "2018.03.03", "title": "Руският патриарх Кирил: С молебени за страдащия български народ Руската църква е формирала обществено мнение, повлияло за започването на Руско-турската война"}
{"url": "http://www.focus-news.net/news/2018/03/03/2495515/mvr-12-dushi-sa-raneni-pri-katastrofi-v-stranata-prez-izminaloto-denonoshtie.html", "text": "12 души са ранени при 12 катастрофи в страната през изминалото денонощие. Това съобщиха от пресцентъра на МВР. В столицата са станали 2 тежки и 171 леки пътни произшествия, при които са пострадали двама души. От началото на годината при инциденти на пътя са загинали 70 души, а 1168 са пострадали.", "date": "2018.03.03", "title": "МВР: 12 души са ранени при катастрофи в страната през изминалото денонощие"}
{"url": "http://www.focus-news.net/news/2018/03/03/2495514/yordan-yordanov-kmet-na-dobrich-treti-mart-e-vazhna-data-ot-istoriyata-na-balgariya.html", "text": "Трети март е важна дата от историята на България. Това заяви в празничното издание на предаването „За честта и славата на България“ на Радио \"Фокус\" кметът на Добрич Йордан Йорданов. „Лично за мен като българин 3 март 1878 година – подписването на Санстефанския мирен договор, е и така наречената Обява за освобождение. Винаги съм казвал, че трябва да помним историята, за да продължаваме напред и да не повтаряме грешките ѝ. Не случайно всички ние като българи празнуваме тази дата, защото за нас това е един преломен момент, в който българският народ се е почувствал освободен. Дали е било така реално, или не, хората са се чувствали по този начин. Един народ, когато се чувства освободен, той вече създава своите идеали, стандарти и по тях започва да живее. В днешно време ние живеем по тези идеали, тези разбирания, че на 3 март 1878 година сме освободени“, каза кметът Йорданов. На въпрос дали българите в наше време празнуват годишнини и дати със сърце или е по-скоро е по задължение Йордан Йорданов отговори: „Една година има 365 дни. В тази година аз не знам да има ден, който да не е празник и нещо да не се празнува. Може би вниманието трябва да се заостри към обществото за това какви празници точно празнуваме, кои от тях са международни, защото доста международни празници виждате започват да се смесват с нашите. Прави ми впечатление, че през последните 5 години примерно празнуваме Хелоуин. Той не е наш празник, но трайно се настанява в традициите ни. Не знам по какви причини, но е факт. За мен идват малко в повече тези празнични дни, започват да се смесват с нашата българска традиция и култура. Не бих искал един ден децата ми да се обърнат към мен или своята майка и да кажат: днес е Хелоуин. Това не е наш празник. Да отбелязва се, да станахме по-модерни, да станахме жители на света, но точно заради това се говори за суверенитет на една нация. Защото ние сме различни от другите. Може би е правилно да кажем, че е хубаво да обръщаме повече внимание на нашите, български празници. Без значение какво честваме, те са в нашия календар от стотици години. Ние отдаваме почит, уважение или празнуваме било то имен ден или други празници и е хубаво да се концентрираме върху тях повече, да знаем повече за тези наши празници и да ги зачитаме повече. Бърз пример – в други страни, примерно в Америка или Европа, там нямат имен ден. Достатъчно разделителна линия е, че ние празнуваме техни празници, но те не празнуват наши. Именните дни като Йордановден, Ивановден, Васильовден и т.н. са празници, които ние изключително много зачитаме. Нека обръщаме повече внимание към нашите хубави празници и традиции“. \r\nЖулиета НИКОЛОВА", "date": "2018.03.03", "title": "Йордан Йорданов, кмет на Добрич: Трети март е важна дата от историята на България"}
{"url": "http://www.focus-news.net/news/2018/03/03/2495512/faktor-makedoniya-makedonski-vitsepremier-ot-dsi-zayavi-che-vlizaneto-na-besa-v-pravitelstvoto-zavisi-samo-ot-tyah.html", "text": "Откакто една от партиите на македонските албанци – БЕСА, има нов председател  в лицето на Африм Гаши се засилиха спекулациите, че тя може да премине от опозицията във властта, с което парламентарното мнозинство ще бъде засилено допълнително, а освен това ще се попълнят изпразнените места от „Алианса за албанците“, който излезе от коалицията със Социалдемократическия съюз на Македония (СДСМ), коментира скопското електронно издание „Фактор“.\r\nВсе пак, уточнява се в материала, въпросът е как ще реагира Демократическия съюз за интеграция (ДСИ) на подобно важно решение, като приемането на БЕСА за нов коалиционен партньор, с оглед на това, че отношенията между двете партии се влошиха покрай местните избори в Македония миналата година, на които те водиха жестоки битки.\r\nВицепремиерът на Македония по спазването на Охридския рамков договор и депутат от ДСИ Хазби Лика смята, че няма големи пречки за влизането на БЕСА в една нова парламентарна композиция.\r\nВ предаване на скопския телевизионен канал „ТВ 21“, Лика посочи, че този процес вече е в ход, а дали ще бъде завършен, зависи изцяло от желанието на БЕСА, която в момента преминава през вътрешни борби и съдебни дела с бившия си председател Билял Касами.\r\n„Фактор“ припомня, че в македонския парламент БЕСА е гласувала заедно с правителството за най-важните му решения, когато то е имало крехко мнозинство.\r\nПревод и редакция:", "date": "2018.03.03", "title": "„Фактор“ (Македония): Македонски вицепремиер от ДСИ заяви, че влизането на БЕСА в правителството зависи само от тях"}
{"url": "http://www.focus-news.net/news/2018/03/03/2495511/d-r-kristiyan-kirilov-obshtinski-savet-svishtov-neka-zaedno-se-preklonim-pred-podviga-na-geroite-izvoyuvali-balgarskata-svoboda-i-izrazim-pochitta-si-kam-samozhertvata-im.html", "text": "Приемете моите най-искрени поздрави по повод Националния празник на Република България – Трети март. Това се казва в официалното обръщение към гражданите на председателя на Общински съвет Свищов д-р Кристиян Кирилов, съобщиха от пресцентъра на Общината. В поздравителния адрес се посочва, че на тази дата, преди 140 години нашите предци са поели първата глътка от така дългоочакваната, изстрадана и достойно извоювана Свобода. „Трети март е свещена дата за българския народ. Тя е символ на стремежа към общото благо и любовта към родината, пример, че общата воля и обединени действия са гаранция за преодоляването на трудностите. Вяра, че най-доброто предстои! Нека на този ден заедно се преклоним пред величествения подвиг на героите, извоювали българската свобода и изразим почитта си към тяхната саможертва! С отговорност, постоянство и гордост да съхраняваме свободолюбивия български дух и да защитаваме достойно европейската си принадлежност! Честит празник!“, посочва още д-р Кирилов в обръщението.", "date": "2018.03.03", "title": "Д-р Кристиян Кирилов, Общински съвет – Свищов: Нека заедно се преклоним пред подвига на героите, извоювали българската свобода и изразим почитта си към саможертвата им"}
{"url": "http://www.focus-news.net/news/2018/03/03/2495509/daniela-kostova-obshtina-asenovgrad-treti-mart-e-slavna-data-tya-simvolizira-pamet-i-neprehodna-pochit-kam-vsichki-tezi-zaradi-koito-nie-zhiveem-dnes.html", "text": "Трети март е славна дата. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград. По думите ѝ Трети март символизира памет и непреходна почит към всички тези, които ние живеем днес. „Каквото и друго да се каже, действително може да бъде клиширано. Националният празник на България е основно памет и почит“, коментира Костова. Тя посочи, че всяка година Община Асеновград отбелязва празника изключително тържествено с богата културна програма. Празничната програма започва в 11.00 часа в храм „Св. Димитър“, където ще бъде отслужена панихида в памет на загиналите за Освобождението на България. Ще бъдат поднесени венци и цветя на гроба на прапоршчик Вишняков. В 11.30 часа официалната програма продължава на пл. „Акад. Николай Хайтов“, където ще бъде изпълнен военен ритуал по издигане на националния флаг на България. Кметът на Община Асеновград д-р Емил Караиванов ще произнесе тържествено слово. Празничната програма ще продължи със спектакъл на фолклорен ансамбъл „Тракия“, след което с дълго празнично хоро с Виевската фолк група и ще завърши в 18.30 часа с празнични илюминации.\r\nТони МИХАЙЛОВ", "date": "2018.03.03", "title": "Даниела Костова, Община Асеновград: Трети март е славна дата, тя символизира памет и непреходна почит към всички тези, заради които ние живеем днес"}
{"url": "http://www.focus-news.net/news/2018/03/03/2495513/patriarh-neofit-zalogat-na-nashata-istinska-svoboda-e-v-tova-da-ne-zamenyame-nikoga-pravoslavnata-vyara-sas-samnitelni-i-dushepagubni-ucheniya-i-vliyaniya.html", "text": "Залогът на нашата истинска свобода е в това да не заменяме никога православната вяра със съмнителни и душепагубни учения и влияния. Това каза българският патриарх Неофит по време на Благодарствения молебен по повод честването на 140 г. от Освобождението на България от османско владичество, отслужен в храм-паметника \"Рождество Христово\" в град Шипка, предаде репортер на Агенция „Фокус“.\r\n„Радост, гордост и благодарност владеят сърцата ни в този празничен 3-ти март, когато цяла България чества 140-ата годишнина от своето Освобождение - радост от свободата, в която вече 140 години живеем, гордост, извикана от героичните събития, които си припомняме днес, и благодарност към Бога и към нашите освободителите, които пожертваха живота си заради нас, за да може отново българският народ да може да гради сам своите съдбини. Този храм, в който се намираме днес, остава и до днес един от паметниците на нашата българо-руска служба и на нашето православно единствено. Този храм, в основите на който лежат костите на хиляди български и руски войни, отдали живота си за свободата, ще продължава да ни напомня за чутовния подвиг на братска Русия и за онази любов, която нейните синове ни засвидетелстват. Затова нека в този паметен за всички нас ден и в памет на героите да съгряваме сърцата си с онази божествена любов, която, по думите Му, е свръзка на съвършенство. Нека никога да не забравяме стореното от нас и от нашите православни братя, да пазим като най-скъпоценно съкровище нашата православна вяра, и да не заменяме никога нейните вечни и непреходни истини със съмнителни, а често и с явни душепагубни учения и влияния. В това е залогът на нашата истинска свобода“, каза в словото си патриарх Неофит.\r\n„Господи Боже наш, ние достойните Твои роби, като сме се избавили от тежко многовековно робство с Твоята сила и с Твоя кръст, разнасяме благодарност и Те молим приеми като жертва тази благодарност към Твоето велико влияние. О, премилостиви Господи, продължи Своята милост, утвърди, Боже, Твоята Света църква, която си сътворил със скъпоценната Си кръв, и укрепи нашия народ, който си възлюбил, а на нас дай любов, траен мир, изобилие на земните блага, здраве и успяване в доброто. Отгони от нас всеки враг, умири света, за да доживеем всички ние, Божиите раби, благочестие, доволство, честност и правда. Удостой нас, Твоите раби, да те възпяваме, като казваме: „Слава тебе Боже, благодетелю наш во веки веков. Амин“, каза още патриархът, като след това прочете традиционната благодарствена молитва, с която винаги завършва Благодарственият молебен.", "date": "2018.03.03", "title": "Патриарх Неофит: Залогът на нашата истинска свобода е в това да не заменяме никога православната вяра със съмнителни и душепагубни учения и влияния"}
{"url": "http://www.focus-news.net/news/2018/03/03/2495516/hilyadi-balgari-sa-v-podnozhieto-na-pametnika-na-svobodata-na-vr-shipka-v-ochakvane-na-ofitsialnoto-chestvane-na-140-ata-godina-ot-osvobozhdenieto-na-balgariya-ot-tursko-robstvo.html", "text": "Хиляди българи са в подножието на Паметника на Свободата на вр. Шипка в очакване на официалните лица, които ще вземат участие в честването на 140-ата година от освобождението на България от турско робство,предаде репортер на Радио \"Фокус\". Очаква се слово да произнесат руският патриарх Кирил, кметът на Казанлък Галина Стоянова и президентът на България Румен Радев. Заупокойна молитва за героите на Шипченската епопея ще отслужат заедно българският патриарх Неофит и руският патриарх Кирил. По-рано двамата отслужиха Благодарствен молебен по повод юбилейните тържества в храм-паметника \"Рождество Христово\" в град Шипка.", "date": "2018.03.03", "title": "Хиляди българи са в подножието на Паметника на Свободата на вр. Шипка в очакване на официалното честване на 140-ата година от освобождението на България от турско робство"}
{"url": "http://www.focus-news.net/news/2018/03/03/2495521/bsp-sofiya-nashiyat-narod-shte-bade-vechno-blagodaren-na-ruskiya-koyto-v-navecherieto-na-osvoboditelnata-voyna-prevarna-balgarskata-kauza-v-kauza-na-rusiya.html", "text": "Нашият народ ще бъде вечно благодарен на руския, който в навечерието на Освободителната война превърна българската кауза в кауза на Русия. Toва се посочва в обръщение на Градския съвет на БСП - София по случай 140-ата годишнина от Освобождението на България, съобщиха от пресцентъра на партията.\r\nАгенция \"Фокус\" публикува целия текст на обръщението:", "date": "2018.03.03", "title": "БСП-София: Нашият народ ще бъде вечно благодарен на руския, който в навечерието на Освободителната война превърна българската кауза в кауза на Русия"}
{"url": "http://www.focus-news.net/news/2018/03/03/2495520/sofiya-dvizhenieto-se-osashtestvyava-samo-v-izprevarvashtata-lenta-v-tunel-trayanovi-vrata-na-avtomagistrala-trakiya-v-posoka-sofiya-poradi-zapalvane-na-poyavili-se-deformatsii.html", "text": "Движението се осъществява само в изпреварващата лента в тунел Траянови врата на автомагистрала \"Тракия\", в посока София, поради аварийно запълване на появили се деформации по пътното платно в активната и аварийната лента. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.03.03", "title": "София: Движението се осъществява само в изпреварващата лента в тунел Траянови врата на автомагистрала \"Тракия\", в посока София, поради запълване на появили се деформации"}
{"url": "http://www.focus-news.net/news/2018/03/03/2495517/sofiya-desetki-grazhdani-prisastvaha-na-tseremoniyata-po-izdigane-na-natsionalnoto-zname-pred-pametnika-na-neznayniya-voyn-po-povod-osvobozhdenieto.html", "text": "Десетки родолюбиви граждани присъстваха на церемонията по издигане на Националното знаме пред паметника на Незнайния войн по повод Освобождението на България, предаде репортер на Агенция „Фокус“. Българският трибагреник бе издигнат под звуците на химна на Република България и в присъствието на  вицепрезидента на Република България Илияна Йотова, вицепремиера и министър на отбраната Красимир Каракачанов, началникът на отбраната генерал-лейтенант Андрей Боцев. На събитието присъстваха министри от кабинета „Борисов“3, представители на политически сили, на местната власт, дипломати, жители и гости на столицата. В честванията участие взе и Н. В. Симеон Сакскобургготски. Събитието уважи и Н. Пр. Посланикът на Русия - Анатолий Макаров. След издигането на знамето присъстващите положиха венци и цветя пред паметника на Незнайния воин в памет на всички загинали в името на свободата на България. Събитието се проведе при засилени мерки за сигурност.\r\nДеница КИТАНОВА", "date": "2018.03.03", "title": "София: Десетки граждани присъстваха на церемонията по издигане на Националното знаме пред паметника на Незнайния войн по повод Освобождението"}
{"url": "http://www.focus-news.net/news/2018/03/03/2495524/apostol-apostolov-kmet-na-simitli-dnes-shte-otkriem-pametna-plocha-na-mayor-orlinski-v-mestnostta-krasta-nad-selo-rakitna.html", "text": "Днес ще открием паметна плоча на майор Орлински в местността Кръста над село Ракитна. Това каза за Радио „Фокус“ – Пирин кметът на Община Симитли Апостол Апостолов. Той обясни, че там вече има паметник на майор Орлински и на четниците, предвождани от него по време Руско-турската война. „Той е поставен доста отдавна на самият връх Кръста. Тук искам да кажа, че преди време върхът не е носил това име, но е бил преименуван, за да може да се отдаде почит на българските герои, които стигат до там по време на войната. Паметна плоча сега предстои да поставим на самият монументален кръст, който сме издигнали. Така ще отдадем почит към нашите руски братя освободители“, каза още Апостол Апостолов. Той добави, че в началото на месец април предстои да започнат изграждането на  нов параклис, който ще се намира в подножието на Кръста. „Вече е говорено по темата с Неврокопският митрополит Серафим. Параклисът ще се казва „Св. Александър Невски“, за да е отново свързан с братята освободители. Всичко това е още една причина, заради която ще поставим още една плоча на майор Орлински в подножието на върха“, уточни Апостолов. Според него днес българите помним заветите на нашите герои, помним и защо датата 3 март е важна. „Тази дата е изключително важна за всички нас, защото тогава България се освобождава от 5-вековното турско робство. Такава велика дата не може да се забрави. Не случайно на този ден отбелязваме националния си празник. Според мен 3-ти март е една от най-важните дати и един от най-важните празници за нас и нашата родина“, коментира Апостолов.\r\nЛивия НИНОВА", "date": "2018.03.03", "title": "Апостол Апостолов, кмет на Симитли: Днес ще открием паметна плоча на майор Орлински в местността Кръста над село Ракитна"}
{"url": "http://www.focus-news.net/news/2018/03/03/2495526/evrodeputatat-andrey-novakov-v-gabrovo-odobrenite-kandidati-po-programa-aleco-shte-poluchat-nad-3-500-evro-finansirane-za-stazh-v-chuzhbina.html", "text": "Първата българска програмата A.L.E.C.O. дава шанс на предприемчиви хора да заимстват бизнес от най-добрите в света, а всеки одобрен кандидат ще получи над 3 500 евро финансиране за стаж в чужбина. Това каза в Габрово евродепутатът от ГЕРБ/ЕНП Андрей Новаков, където представи възможностите за кандидатстване по първата българска програма на Европейския съюз - A.L.E.C.O. (Achieve Leadership in Entrepreneurship and Cooperation Opportunities), чийто автор е той, съобщиха от пресцентъра на ПП ГЕРБ. \r\nA.L.E.C.O. предоставя възможност на 120 европейски предприемачи да почерпят опит от утвърдени в техния бранш компании в САЩ, Израел и Сингапур и след като се върнат в България, да го приложат на практика. За пилотната фаза на програмата са осигурени средства в размер 750 000 евро. \r\nНоваков обясни, че по пътя на успеха за младите е предвидена подкрепа за пътните разходи на всеки участник в размер на 800 евро за САЩ и Сингапур и 600 евро за Израел. Всеки участник ще разполага с 1000 евро за всеки месец от престоя си. \r\nПрограмата насърчава новоизгряващи предприемачи, без ограничения във възрастта, или бъдещи предприемачи, които са във фаза на основаване или разрастване на своя бизнес. Право да кандидатстват по програмата имат предприемачи със стартирал бизнес, самостоятелно или в партньорство, през последните 3 години, бъдещи предприемачи с изпълним бизнес план и обвързващ ангажимент за стартиране на бизнес и предприемачи, които вече са взели участие в програмата „Еразъм за млади предприемачи“.\r\nПосредническите организации, пред които се кандидатства са СУ „Св. Климент Охридски“, Фондация „Клъстер информационни и комуникационни технологии“, Фондация „Помощ за благотворителността в България“. В процес на одобрение е  и Търговско-индустриална камара, Стара Загора.\r\nПодборът ще се извършва от организациите посредници на базата на представените бизнес планове. Документи могат да се подават и онлайн, а такси за участие няма, уточни Новаков.\r\n„Пътувайте, създавайте контакти, откраднете занаят, дори само един човек от залата да отиде, да се върне и да направи фирма, след години това ще е успех не само за него, то ще е полезно за мястото, в което живее“, призова евродепутатът Андрей Новаков.", "date": "2018.03.03", "title": "Евродепутатът Андрей Новаков в Габрово: Одобрените кандидати по програма A.L.E.C.O. ще получат над 3 500 евро финансиране за стаж в чужбина"}
{"url": "http://www.focus-news.net/news/2018/03/03/2495519/elena-adamova-voennoistoricheski-muzey-vladimir-aleksandrovich-selo-gorna-studena-e-bilo-tsentralnoto-myasto-za-poluchavane-i-izprashtane-na-saobshteniya-po-vreme-na-rusko-turskata-voyna.html", "text": "Селото е било централно място за изпращане и получаване на съобщенията от и до местата, където се е водила войната. Това каза в интервю за Агенция „Фокус“ Елена Адамова, уредник във Военноисторическия музей „Владимир Александрович“ в село Горна Студена. „Село Горна Студена е избрано от руската армия заради стратегическото му положение“, коментира тя. „Когато Дунавската армия преминава реката при Свищов, който е първият освободен град, под ръководството на ген. Драгомиров, се разделя на 3 отряда - Източен, Западен и Южен. Южният или Предният, както се е наричал, е бил командван от ген. Гурко. Отрядът пръв пристига в Горна Студена, още на 5 юли селяните от Горна Студена посрещат Руските освободителни войски. От Горна Студена се разпределят войниците на трите фронта“, обясни уредникът. „Най-напред в селото се установява главната квартира на главнокомандващия Дунавската армия - Николай Николаевич, още на 9 август. На 14 август в къщата на известния търновски търговец хаджи Николи - Никола Минчев, вече се установява и императорската квартира на император Александър II“, посочи Елена Адамова и допълни, че заедно с императора в квартирата са заседавали главнокомандващият на Дунавската армия Николай Николаевич, военният министър Дмитрий Милютин, граф Игнатиев, главният лекар на императора проф. Боткин, началникът на гражданското управление в България княз Черкаски. „В къщата заедно с императора е живял и известният военен журналист граф Сологуб, който всеки ден записва в дневника си какво се случва по всички фронтове. За да се получават известията край самата квартира е бил разположен военен телеграф“, каза още тя.\r\nБиляна ИВАНОВА", "date": "2018.03.03", "title": "Елена Адамова, Военноисторически музей „Владимир Александрович“: Село Горна Студена е било централното място за получаване и изпращане на съобщения по време на Руско-турската война"}
{"url": "http://www.focus-news.net/news/2018/03/03/2495528/telma-makedoniya-besa-na-bilyal-kasami-obvini-makedonskite-vlasti-che-ne-pochitat-sobstvenite-si-institutsii.html", "text": "Македонското правителство не зачита собствените си институции, заявиха от тетовското  крило на Движението БЕСА, оглавявано от Билял Касами, в реакция на проведената в четвъртък среща между премиера на страната Зоран Заев и Африм Гаши, избран за председател на скопското крило на партията на етническите албанци, предава скопският телевизионен канал „Телма“.\r\nОт редакцията обясняват, че между двете крила на БЕСА се води съдебен процес за това кое от тях има ексклузивно законно право да използва името, логото и печатите на партията, като засега единственият, който има тази привилегия е Касами, а делото все още тече. Реакцията на тетовското крило е заради това, че в съобщението на правителството за разговорите между Заев и Гаши, последният е представен като председател на БЕСА.\r\n„Приемането на Гаши в правителството и неговото представяне на официалната уеб страница като председател на БЕСА за нас е абсурд. Това означава, че властите не зачитат Централният регистър и Районният съд на Скопие, където единственият, който фигурира като председател на партията е Билял Касами, който неотдавна беше преизбран и на Конгрес. За нас, тези, които вчера бяха на срещата, не представляват Движението БЕСА“, заяви говорителят на групата Абдуш Демири.\r\nПравителството е дало кратко разяснение за постъпката: „В съобщенията представяме гостите така, както те се представят и не навлизаме в юрисдикцията на съда“.\r\nОт изявлението става ясно, че Гаши е изразил готовност да влезе в правителството.\r\n„Телма“ коментира, че срещата идва след призивите на премиера за разширяване на парламентарното мнозинство на 70 депутата, от което неминуемо ще последват и рокади в правителството. БЕСА и ДПА (Демократическата партия на албанците) са двете опозиционни партии, които могат да станат част от мнозинството. БЕСА има пет депутатата в парламента, двама от които са в крилото на Касами, но въпреки това парламентарната група засега действа съгласувано, докато ДПА има двама депутати. На страната на мнозинството са и депутатът Чедомир Саздовски който излезе от ГРОМ („Гражданска опция за Македония) и Весел Мемеди, който напусна Алианса за албанците. Въпреки че засега не се споменава такава възможност, за да се достигне до бройка от 70 депутати, във властта ще трябва да се върнат и двамата депутати от Алианса за албанците, а тук е и депутатът Амди Байрам, който излезе от опозиционната коалиция, но засега няма такива съобщения.\r\nПревод и редакция:", "date": "2018.03.03", "title": "„Телма“ (Македония): БЕСА на Билял Касами обвини македонските власти, че не почитат собствените си институции"}
{"url": "http://www.focus-news.net/news/2018/03/03/2495518/shumen-desetki-grazhdani-se-vklyuchiha-v-tarzhestvenoto-chestvane-na-natsionalniya-praznik-na-balgariya.html", "text": "Десетки граждани се включиха в тържественото честване на Националния празник в Шумен, предаде репортер на Радио „Фокус“ - Шумен. От 9.30 часа в храма „Св. Възнесение“ бе отслужена заупокойна молитва за загиналите войни и опълченци и молебен за здраве. Венци и цветя бяха положени пред паметния знак в почит на шуменски опълченци в двора на храма. Тържественото честване продължи пред Паметника на загиналите във войните шуменци на пл. „Кристал“ с ритуал по поднасяне на венци и цветя. В церемонията се включиха кметът на Община Шумен Любомир Христов, заместник-кметове, представители на общинската и областната администрация, общински съветници, политически, просветни, обществени организации и граждани. Поздравително слово по повод Националния празник произнесе областният управител проф. Стефан Желев. Той посочи, че в днешния празничен ден всеки българин, където и да е по света, ще издигне българското знаме като израз на национална гордост, на единство и самочувствие. „В този ден българите заставаме като един, горди от завета на дедите ни, от епопеите на Шипка и Априлското въстание, от подвига на Съединението и акта на Независимостта. Днес се покланяме пред делото на всички знайни и незнайни герои и жертви, които българският народ даде в борбата си за национална независимост. В този ден сме обединени в своята признателност и почит към хилядите руски войни и доброволци от много други народи румънци, финландци, поляци, украинци, сърби, черногорци, естонци, литовци, латвийци и други войни, загинали в освободителната за българите Руско-турска война от 1877-1878 г. Подвигът им няма да бъде забравен и българският народ винаги ще се прекланя с благодарност пред тяхната саможертва!“, каза в словото си проф. Желев. Той добави, че 3 март е онази паметна дата, на която България се завърна на картата на Европа. „Утвърждаването на възроденото ни Отечество след мрака на вековното забвение изискваше дългогодишните усилия на хиляди родолюбци, прегърнали въжделенията на своя народ за достоен и независим живот. Делото на тези първостроители на България се превърна в истинска школа за държавници, в пример за отговорност и патриотизъм“, каза още проф. Желев. Официалното честване на 3 март продължи пред сградата на Общината с ритуал по издигане на националния флаг.\r\nИвелина ИВАНОВА", "date": "2018.03.03", "title": "Шумен: Десетки граждани се включиха в тържественото честване на Националния празник на България"}
{"url": "http://www.focus-news.net/news/2018/03/03/2495523/ministar-nikolina-angelkova-neka-zhiveem-gordi-s-istoriyata-ni-i-badem-edinni-za-po-dobroto-badeshte-na-balgariya.html", "text": "Честит Национален празник! Дълбок поклон пред паметта на героите, дали живота си в борбата за свободата на България. Нека живеем горди с историята ни и бъдем единни за по-доброто бъдеще на България️. Това написа министърът на туризма Николина Ангелкова в профила си в социалната мрежа \"Фейсбук\" по повод Националния празник - 3 март.", "date": "2018.03.03", "title": "Министър Николина Ангелкова: Нека живеем горди с историята ни и бъдем единни за по-доброто бъдеще на България️"}
{"url": "http://www.focus-news.net/news/2018/03/03/2495522/veliko-tarnovo-voenen-ritual-po-izdigane-na-natsionalniya-flag-na-balgariya-postavi-nachaloto-na-chestvaniyata-na-natsionalniya-praznik-v-tsentara-na-grada.html", "text": "Военен ритуал по издигане на националния флаг на България сложи началото на честванията на Националния празник в центъра на града. Малко преди това официалните гости, начело с кмета на Общината Даниел Панов, се поклониха и поднесоха цветя пред Паметника на загиналите руски воини в храм „Възнесение Христово“, предаде репортер на Радио „Фокус“ – Велико Търново. Пред сградата на местната администрация кметът поздрави стотиците събрали се граждани и подчерта гордостта си от възможността да оглави празничната програма в града. \r\n„Днес отбелязваме едно от най-големите събития в нашата история – Освобождението на България от османско иго. На 3 март 1878 година е възстановена прекъснатата 500 години българска държавност. Сложен е край на тъмните времена за нашата идентичност, материална и нематериална култура. Преди 140 години нашият народ възвръща своята духовна, културна и политическа свобода. Трети март е символ на новото начало, на надеждата и на възкресението ни като народ“, каза кметът Панов. Последваха и поздравителни адреси от побратимени на старата столица градове. Ученици от Природо-математическа „Васил Друмев“ представиха Литературно-музикалната композиция „Прослава на Велико Търново!”.  В нея децата припомниха, че 140 години  от едно събитие са достатъчна дистанция, за да се определени неговото място и значение в обективния исторически процес, за да се оценят следите, които то оставя в душевността на даден народ. Това показва и преклонението на цялата българска нация на днешния ден. Празничен благослов бе отслужен от Негово Високоблагоговейнство свещеноиконом Славчо Иванов при паметника „Майка България“ и полагане на венци и цветя на признателност. На събитията присъстваха още председателят на Общински съвет – Велико Търново Венцислав Спирдонов, началникът на НВУ „Васил Левски“ бриг. ген. Пламен Богданов, началникът на РУО инж. Розалия Личева, директори на общински дирекции, народни представители, парламентаристи и стотици граждани.\r\nПрограмата ще завърши с излъчването на Аудио-визуален спектакъл „Царевград Търнов- звук и светлина”.\r\nЛуиза ТРАНЧЕВА", "date": "2018.03.03", "title": "Велико Търново: Военен ритуал по издигане на националния флаг на България постави началото на честванията на Националния празник в центъра на града"}
{"url": "http://www.focus-news.net/news/2018/03/03/2495527/tsvetan-tsvetanov-gerb-140-godini-savremenna-balgarska-darzhavnost-e-sabitieto-koeto-ni-napomnya-che-sami-kovem-uspehite-no-i-provalite-si.html", "text": "140 години съвременна българска държавност е събитието, което ни напомня, че сами ковем успехите, но и провалите си. Важно е да помним уроците от нашата история. А тя ни казва ясно, че единствено обединени можем да печелим и да вървим напред. Че „Съединението прави силата” не е лозунг, а кауза. Че лидерството не е съдба, а избор и действие. Вярвам, че от нас като съвременно общество зависи бъдещето на родината ни! И след като нашите предци успяха след 5 века на гнет и забрава, за нас - председателстващите обединена Европа, няма да има извинение, ако не направим голям скок напред! Затова нека да намерим и днес онази сила в себе си, която ще ни позволи да поставим Отечеството пред егото си. Родолюбието пред честолюбието. Бъдещето пред миналото... Честит празник! Това написа зам.-председателят на ГЕРБ и председател на ПГ на партията Цветан Цветанов в профила си в социалната мрежа „Фейсбук” по повод Националния празник - 3 март.", "date": "2018.03.03", "title": "Цветан Цветанов, ГЕРБ: 140 години съвременна българска държавност e събитието, което ни напомня, че сами ковем успехите, но и провалите си"}
{"url": "http://www.focus-news.net/news/2018/03/03/2495529/pazardzhik-stotitsi-zhiteli-na-grada-se-sabraha-na-tsentralniya-ploshtad-za-da-otbelezhat-natsionalniya-praznik.html", "text": "Стотици жители на Пазарджик се събраха на централния площад „Константин Величков“, за да отбележат Националния празник 3-ти март, предаде репортер на Радио „Фокус“ – Пазарджик. Тържеството започна с издигане на националния флаг. Слово произнесе кметът на Пазарджик Тодор Попов. Той припомни, че в резултат на сключения на 3-ти март Санстефански мирен договор се възстановява българската държавна независимост след близо петвековно прекъсване. \"Няма друг ден, в който българското национално съзнание да е получавало такъв триумф, българското национално развитие да е получавало такава перспектива и българското национално битие да е получавало такова утвърждаване. Свободата не може да бъде заличена. Свободата не бе получена даром и ако някой възрази, ние ще му посочим Шипка със своята свръхестествена прелест от подвизи, сътворени от българските опълченски дружини. Днес отдаваме почит пред онзи велик избор „Свобода или смърт“, белязал българското освобождение“, каза още в словото си Попов. На тържеството присъстваха заместник-областният управител Йордан Кожухаров, представители на държавни институции и много граждани с български знамена.\r\nАлбена ЖИЛЕКОВА", "date": "2018.03.03", "title": "Пазарджик: Стотици жители на града се събраха на централния площад, за да отбележат Националния празник"}
{"url": "http://www.focus-news.net/news/2018/03/03/2495531/ria-novosti-poveche-ot-60-dushi-sa-zaginali-zaradi-studovete-v-polsha.html", "text": "От началото на зимата, в Полша са загинали повече от 60 души, съобщават от полския правителствен център за сигурност, предава РИА Новости.\r\n„През изминалите няколко дни, от премръзване са загинали още двама души“, се казва в съобщението.\r\nОбщо, от ноември насам, от студ са загинали 63 души.\r\nПри това, само през седмицата, започнала на 23 февруари, техният брой е 25 човека.\r\nПоследните няколко дни са най-студеният период от зимата в Полша. В повечето региони дневната температура не преминава над минус 10 градуса по скалата на Целзий.\r\nПревод и редакция:", "date": "2018.03.03", "title": "РИА Новости: Повече от 60 души са загинали заради студовете в Полша"}
{"url": "http://www.focus-news.net/news/2018/03/03/2495533/sofiya-vremenno-e-ogranicheno-dvizhenieto-za-vsichki-mps-po-pat-i-8-sofiya-kalotina-pri-gr-dragoman-za-pochistvane-na-razliv-na-gorivo-po-patnoto-platno.html", "text": "Временно е ограничено движението за всички МПС по път I-8 София - Калотина при гр. Драгоман за почистване на разлив на гориво по пътното платно, вследствие на пътнотранспортно произшествие, съобщиха от пресцентъра на Агенция \"Пътна инфраструктура\".", "date": "2018.03.03", "title": "София: Временно е ограничено движението за всички МПС по път I-8 София - Калотина при гр. Драгоман за почистване на разлив на гориво по пътното платно"}
{"url": "http://www.focus-news.net/news/2018/03/03/2495525/blagoevgrad-ventsi-i-tsvetya-v-znak-na-priznatelnost-kam-ruskite-osvoboditeli-na-grada-byaha-polozheni-pred-pametniya-znak-na-mayor-orlinski.html", "text": "Венци и цветя в знак на признателност към руските освободители на града бяха положени пред Паметния знак на Майор Орлински, който се намира в градинката срещу централния вход на стадион „Христо Ботев”, предаде репортер на Радио „Фокус“ - Пирин.  На това място преди 140 години са посрещнати руските освободителни войски. Под съпровода на Представителен духов оркестър на Сухопътни войски и националния химн на страната започна тържественото отбелязване на 3-ти март. Венци и цветя в знак на признателност към руските освободители на града положи кметът на Благоевград д-р Атанас Камбитов, зам.-кметовете Христина Шопова, Зорница Кралева, Емилия Тунева, Иво Николов. Цветя и венци бяха поднесени и от председателят на Общински съвет - Благоевград Радослав Тасков, областният управител Бисер Михайлов, политически дейци, общественици и граждани. Празничната програма продължи с шествие по улица „Трети март” в Благоевград, предвождано от Представителен духов оркестър на Сухопътни войски. Празничната програма продължи на площад „Македония“. Паралелно шествие от ученици тръгна и от Съдебната палата, за да стигне до площадното пространство пред паметника на Гоце Делчев. В него се включиха възпитаници от учебни заведения в града.\r\nЛора КАЛЧЕВА", "date": "2018.03.03", "title": "Благоевград: Венци и цветя в знак на признателност към руските освободители на града бяха положени пред Паметния знак на Майор Орлински"}
{"url": "http://www.focus-news.net/news/2018/03/03/2495532/georgi-parvanov-abv-balgarskata-svoboda-ne-prosto-beshe-dochakana-tya-beshe-izvoyuvana.html", "text": "Българската свобода не просто беше дочакана, тя беше извоювана. И българският народ беше свободен духом, преди той да бъде освободен и с решаващата помощ на руската армия. Това е един голям урок за съвременните политици и държавници. Това заяви по време на откриването на Международната научна конференция „Поуки от историята. 140 години от Руско-турската война“ основателят на АБВ и президент на България (2002-2012) Георги Първанов, съобщиха от пресцентъра на ПП АБВ. „Руско-турската война, независимо от предварителните й цели и намерения, по своите резултати, особено за българския народ, е една справедлива, освободителна война. 3 март е преди всичко ден на признателност към десетките, стотиците хиляди руски офицери и войници от Руската освободителна армия, както и представителите на други нации, които винаги споменаваме, разбра се, с почит. Защото с тяхната саможертва българската свобода стана възможна. Нашата признателност се изразява в много отношения, в тези над 400 паметника, пред които в тези дни, а може би и целогодишно, ще има винаги свежи цветя. Тази признателност е и в наименованията на много български селища - Аксаково, Столетово, Гурково.  И нека да не се сещаме за този елемент на нашата богата, изострена историческа памет – признателността, само около трети март. Нека тържествата да бъдат и един катализатор, един стимул на българо-руските отношения. Като сля кръвта на българи и руснаци, тази война направи нашите отношения още по-здрави и трайни. Вечни“.\r\n„Ще направя една вметка, защото форумът е преди всичко исторически. През 2003 и 2008 година, по повод тържествата във връзка с Освобождението на България, наш гост беше президентът Путин. И това не беше само исторически ритуал. Това беше един шанс за правителствата, за институциите от двете страни да реактивират отношенията си, да ги изпълнят с реално съдържание. И за това много ми се иска, наистина, да реактивираме и сега междуправителствените ни отношения, разбира се, на една взаимно изгодна основа, така както и двамата с президента Путин многократно сме подчертавали“, посочи Първанов. \r\nТой добави, че българския народ има също своя съществен принос за освобождението си, дошло след вековна борба срещу поробителя. „Българската свобода не е някакъв исторически подарък. Тя не ни е дадена даром. Бях радостен да чуя това и от господин Туск в рамките на церемонията по откриването на европейското председателство. Българската свобода е резултат от вековните борби на нашите предшественици. На хайдутите, на четниците, на съратниците на Апостола, на априлци, на опълченците разбира се. Пътят на българската свобода към възраждането на българската държавност е трасиран от десетки изпепелени български селища. Копривщица, Панагюрище, Батак, Стара Загора, Плевен, Шипка са рождените имена на новата българска държава“.\r\nВ заключение Георги Първанов посочи че „Руско-турската освободителна война реализира една голяма мечта на българските възрожденци, на Апостола Васил Левски: „… за да си добие първата чест и слава нашето мило отечество България, най-после, [за] да бъдем равни с другите европейски народи“. Това е факт. Ние сме част от европейското семейство, ние сме част от ЕС. И тук му е мястото да подчертаем, че това не противоречи на нашите добри отношения с Русия, с нашите съседи, с нашите стари и нови приятели – напротив“.", "date": "2018.03.03", "title": "Георги Първанов, АБВ: Българската свобода не просто беше дочакана, тя беше извоювана"}
{"url": "http://www.focus-news.net/news/2018/03/03/2495530/daniel-panov-kmet-na-veliko-tarnovo-140-godini-sled-osvobozhdenieto-si-balgariya-otnovo-ima-svoya-golyam-shans-da-e-lider-na-balkanite.html", "text": "Днес, 140 години след Освобождението си, България отново има своя голям шанс да е лидер на Балканите. За това може да помогне Председателството на Съвета на Европейския съюз, което поехме в началото на годината. Това заяви по време на празничното си обръщение по случай Националния празник на България кметът на Велико Търново Даниел Панов, предаде репортер на Радио „Фокус“ – Велико Търново. Панов призова всички управници и граждани да работят съвместно за постигането на тази кауза. „Нека сме обединение в името на отечеството и по-доброто бъдеще на нашите деца. Само така ще бъдем горди наследници на тези, които жертваха живота си за свободата, дълбок поклон пред всички герои и пред всички, за които днес Велико Търново и България са кауза“, каза още кметът. Той припомни, че е безспорен приносът за свободата на руската армия и на хилядите чужденци, сражавали се по нашите български земи. „Но също безспорен е приносът и на нашите предци, за да бъде България на картата на Европа. Всяко кътче в страната ни носи спомени за героизма, храбростта, себеотрицанието, както на тези 30 хиляди български четници, сражавали се в Руско-турската освободителна война, така и на поколения български възрожденци и опълченци. Свободата не ни е дадена даром“, каза още Даниел Панов. Той подчерта, че днешната дата трябва да ни напомня какво е гордост и защо сме българи. „Трети март ни задължава да разказваме на нашите деца за героичният път, извървян от българския народ. Нашите деца трябва да помнят историята на страната ни и да я прославят“, допълни кметът. Той припомни, че за пръв път именно във Велико Търново е поставен надписът „Съединението прави силата“ на сградата на Читалище „Надежда“ през 1911 година и призова да продължаваме да следваме този завет.\r\nЛуиза ТРАНЧЕВА", "date": "2018.03.03", "title": "Даниел Панов, кмет на Велико Търново: 140 години след Освобождението си България отново има своя голям шанс да е лидер на Балканите"}
{"url": "http://www.focus-news.net/news/2018/03/03/2495535/na-vrah-shipka-zapochnaha-tarzhestvata-po-povod-140-godini-ot-osvobozhdenieto-na-balgariya-ot-tursko-robstvo.html", "text": "На връх Шипка започнаха тържествата по повод 140 години от Освобождението на България от турско робство, предаде репортер на Радио \"Фокус\". Президентът Румен Радев прие почетния караул. Очакват се слова да произнесат официалните гости на честванията.\r\nСлавяна ГАЙДАРОВА", "date": "2018.03.03", "title": "На връх Шипка започнаха тържествата по повод 140 години от Освобождението на България от турско робство"}
{"url": "http://www.focus-news.net/news/2018/03/03/2495534/nikolay-zaychev-kmet-na-obshtina-peshtera-rusko-turskata-voyna-za-balgarite-e-simvol-simvol-na-mechtite-na-novoto-natsionalno-samochuvstvie-i-dostoynstvo.html", "text": "Днес е свещена дата за всички нас, защото на този ден преди 140 г. след 5-вековно османско иго, България възкръсва за нов живот, каза в приветствено си слово кметът на община Пещера Николай Зайчев по повод 3 март, предаде репортер на Радио „Фокус“ – Пазарджик. Зайчев припомни, че една империя признава свободата на един малък, но корав народ.  „На 3 март 1878 г. е подписан Санстефанският мирен договор, с който  отбелязваме края на една война. Тази война за нас – българите е символ на успеха на националните борби, символ на мечтите, символ на новото национално самочувствие и достойнство. Тя е едно ново начало за нашия народ!  Този празник ни е скъп, не само защото е един от първите празници, които новоосвободената българска държава въвежда в своя календар, а защото е символ на възстановяването на българската държавност след почти половинвековно прекъсване. Трети март е свят национален празник, ден на който отдаваме своята признателност към жертвите, дадени от руските воини, както и финландски, румънски, полски и воини на много други държави, дали живота си за Освобождението на България. На днешния ден, благодарение на хиляди знайни и незнайни герои, е поставено началото на онази Трета България, на която историята бе отредила да се намира на кръстопътя между Запада и Изтока, между Европа и Азия, там, където така сложно и съдбовно се преплитат интересите на великите сили. 3-ти март е доказателството, че жертвите от Априлското въстание не са били напразни, че 15 хиляди доброволци, загинали, сражавайки се в руско-турската освободителна война, са дали живота си в името на нещо свято – в името на България!“, каза още в словото си Зайчев. Той допълни, че пътят на свободата, пътят до трети март започва от хайдушките пътеки, минава през нелегалните комитети на Левски, узрява в саможертвата, изкачва стръмните сипеи на Ботевия Вола, за да се стигне до днешната свещена дата. В края на речта си той призова да сведем чела в знак на признателност пред хилядите жертви, които положиха своите кости по пътя към победата.\r\nАлбена ЖИЛЕКОВА", "date": "2018.03.03", "title": "Николай Зайчев, кмет на Община Пещера: Руско-турската война за българите е символ символ на мечтите, на новото национално самочувствие и достойнство"}
{"url": "http://www.focus-news.net/news/2018/03/03/2495536/kyustendil-s-tarzhestvena-programa-beshe-otbelyazan-natsionalniya-praznik-na-balgariya-v-grada.html", "text": "С тържествена програма беше отбелязан Националният празник на България в Кюстендил, предаде репортер на Радио „Фокус” – Кюстендил. Програмата започна с изпълнение на българският химн от градския духов оркестър и издигане на националния флаг, в което се включиха деца облечени с народни носии. На площад „Велбъжд” присъстваха десетки граждани, които по традиция получиха от името на Кюстендил Петър Паунов по един български трикольор. Тази година бяха раздадени над 1 000 български знамена от кандидатките в конкурса „Девойка Кюстендилска пролет”. На тържествената част присъстваха кметът на Община Кюстендил Петър Паунов, областният управител Виктор Янев, председателят на Общински съвет Михаела Крумова, представители на политически партии, на родолюбиви организации, много граждани и ученици. В словото за празника беше подчертано, че в националната ни историческа памет датата 3 март 1878 година е запечатана трайно като рождения ден на новата българска държавност, възраждането на българската нация и влизането ѝ отново в лоното на европейските народи. Пред присъстващите беше представена драматизация на поемата на Иван Вазов – „Грамада”, в която се включиха възпитаници на Езикова гимназия „Д-р Петър Берон”. Присъстващите отдадоха почит към борците мъченици, дали живота си за свободата на България, и поднесоха венци и цветя пред паметника „Булаир”. Програмата продължи с концерт на местни състави и гост-изпълнители. По повод Националния празник кметът на Община Кюстендил Петър Паунов каза, че това е една сбъдната мечта – благословена и свободна България, изпълнена с хора с чисти сърца, а надеждите са да бъдат преодолени всички проблеми и затрудненията. „Това  може да се случи именно с българския дух, с вярата в Бог и в доброто”, каза Петър Паунов.\r\nВенцеслав ИЛЧЕВ", "date": "2018.03.03", "title": "Кюстендил: С тържествена програма беше отбелязан Националния празник на България в града"}
{"url": "http://www.focus-news.net/news/2018/03/03/2495543/blagoevgrad-tsentarat-za-sotsialna-rehabilitatsiya-i-integratsiya-v-bansko-e-s-uvelichen-kapatsitet-ot-15-na-30-dushi.html", "text": "Министерството на труда и социалната политика одобри искането на Община Банско за увеличаване на капацитета на социалните услуги, предоставяни в Центъра за социална рехабилитация и интеграция в град Банско от 15 на 30 души. Това съобщиха от пресцентъра на Община Банско. Услугите включват консултации, терапия, различни видове обучение и рехабилитация, предоставяни от работещите там логопед, психолог, трудотерапевти, рехабилитатор и социален работник. \r\n„Защо е важно обществеността да е информирана за дейността на Центъра? Това е социална услуга на територията на община Банско, която предоставя достъп на всички граждани, независимо дали са деца или възрастни, независимо дали са с трайно увреждане или не, до услугите на логопед, психолог, рехабилитатор и социален работник\", коментира увеличението на капацитета кметът Георги Икономов. „Важно е отново да подчертая, че работещите в Центъра професионалисти, предоставят своите умения не само на хората в неравностойно положение и тези с увреждания, макар че те имат най-голяма нужда от специализирана подкрепа. Всеки друг гражданин също може да се възползва от тези услуги – независимо дали става въпрос за дефект в говора при децата, за необходимостта от психологическа консултация или извършването на рехабилитация. За децата до 18 годишна възраст, както и за социално слабите лица, услугите за напълно безплатни”, каза още той.\r\nЕкипът на Центъра има за цел да подкрепя индивидуалното развитие, поддържане и придобиване на нови способности и самостоятелност на лица с различни вид и степен на увреждане, както и подкрепа на хора от рискови групи чрез целенасочени дейности за интеграция и превенция на социалното изключване. Специалистите работят с убеждението че всеки човек е в правото си да живее живота си пълноценно, достойно и независимо, помагайки им открият своите запазени ресурси.", "date": "2018.03.03", "title": "Благоевград: Центърът за социална рехабилитация и интеграция в Банско е с увеличен капацитет от 15 на 30 души"}
{"url": "http://www.focus-news.net/news/2018/03/03/2495538/reuters-sadat-v-slovakiya-osvobodi-zapodozreni-za-ubiystvoto-na-zhurnalist.html", "text": "Словашките съдебни власти взеха решение да освободят шест от седемте задържани във връзка с убийството на разследващия журналист Ян Кучяк, предава Reuters.\r\nОчаква се, че и седмият арестант също ще бъде освободен, съобщава www.tvnoviny.sk.\r\nReuters припомня, че в четвъртък словашката полиция арестува заподозрените лица по разследването на убийството на Ян Кучяк и неговата приятелка, които бяха застреляни в техния дом миналия уикенд.\r\nПревод и редакция:", "date": "2018.03.03", "title": "Reuters: Съдът в Словакия освободи заподозрени за убийството на журналист"}
{"url": "http://www.focus-news.net/news/2018/03/03/2495537/yordan-mladenov-deputat-ot-bsp-balgariya-e-nasha-i-edinstvena-i-ot-nas-zavisi-da-ya-pazim.html", "text": "Днес отбелязваме най-скъпия и патриотичен празник – 140 години от Освобождението на България, 140 години победа на духа и саможертвата, на любов към родния край и свободата, на кураж и непреклонност. С тези думи започна приветственото си слово народният представител от БСП Йордан Младенов, предаде репортер на Радио „Фокус“ – Пазарджик. „Преди повече от век нашите предци ни завещаха завет как се взимат истински важните и съдбоносните решения за нашата родина, нека в дни като този не само свеждаме глава за почит, но и почерпим отговорност и единение. Желая на всички българи много сила и да не забравяме, че България е наша и единствена и от нас зависи да я пазим!“, каза също в словото си Младенов.", "date": "2018.03.03", "title": "Йордан Младенов, депутат от БСП: България е наша и единствена и от нас зависи да я пазим"}
{"url": "http://www.focus-news.net/news/2018/03/03/2495541/kursant-starshina-denitsa-ivanova-nositel-na-akademichnata-nagrada-treti-mart-s-priza-smyatam-da-prodalzha-usavarshenstvaneto-si-v-sferata-koyato-veche-sam-izbrala.html", "text": "С приза смятам да продължа усъвършенстването си в сферата, която вече съм избрала. Това заяви, след като получи Академичната награда „Трети март“ лично от кмета на \r\nВелико Търново Даниел Панов, курсант старшина Деница Иванова, предаде Радио „Фокус“ – Велико Търново. Поздравления освен кмета отправи и началникът на Националния военен университет „Васил Левски“ бриг. ген. Пламен Богданов. „От името на ръководството, академичният и административният състав на НВУ поздравявам курсант Деница Иванова за удостояването ѝ с наградата. Пожелавам ѝ успешно завършване на университета и да използва наградата за развитието си като човек, гражданин и офицер. Благодаря и на Общината, че продължава да присъжда наградата. Чествайки днес Националният празник, отдаваме почит към всички знайни и незнайни герои, пролели кръвта си нашата свобода. Нека България да е по-развита, по-единна и по-горда. Честит празник!“, каза още ген. Богданов. Курсант старшина Иванова също благодари на университета и Общината и заяви, че ще използва наградата, за да продължи усъвършенстване в професионалната сфера, чиито път вече е поела – като достоен офицер от българската армия.\r\nСтаршина Деница Иванова завършва обучението си по военна специализация „Войски за ядрена, химическа биологична защита и екология“ и гражданска специалност „Защита на населението от бедствия, аварии и катастрофи“ в Националния военен университет „Васил Левски“. Средният успех от дипломата ѝ е Отличен 5.80, а успехът от държавните изпити по гражданската специалност  – Отличен 6.00. Предложението за номинацията бе направено от Академичния съвет на НВУ „Васил Левски“ и бе гласувано на редовното заседание на Общински съвет  – Велико Търново. Решението прочете председателят на Съвета Венцислав Спирдонов. Стойността на наградата „Трети март” е левовата равностойност на 3 хиляди евро.\r\nЛуиза ТРАНЧЕВА", "date": "2018.03.03", "title": "Курсант старшина Деница Иванова, носител на Академичната награда „Трети март“: С приза смятам да продължа усъвършенстването си в сферата, която вече съм избрала"}
{"url": "http://www.focus-news.net/news/2018/03/03/2495545/ministarat-na-otbranata-na-rumaniya-nie-sme-garant-na-sigurnostta-v-cherno-more.html", "text": "Румъния укрепва своите отбранителни способности, защото е „най-важната опора и гарант на сигурността в Черно море“. Това, съгласно Radio Romania International, е заявил в петък министърът на отбраната на Румъния Михай Фифор, по време на посещението на 81-а механизирана бригада „Генерал Григоре Белан“ в град Бистрица, предава ТАСС.\r\n„Като страна-членка на НАТО и предвид стратегическото ни партньорство със САЩ, ние сме много внимателни и загрижени за това, което се случва в Черно море“, заяви Фифор, в отговор на въпрос за новото руско въоръжение и конкретно за междуконтиненталната ракета „Сармат“. „Смятаме, че Румъния в момента е най-важната опора и гарант на сигурността в Черно море и затова укрепваме нашите отбранителни способности“.\r\n„Знаем, че имаме много добре обмислена програма, според която, във всеки един момент можем да покажем, че ние, като военен съюз, сме добре подготвени тук, в Черно море“, заяви румънският министър. „В момента всички наши сили са операционни и в съответствие с важните програми за снабдяване, ние продължаваме да разширяваме възможностите на румънската армия в областта на отбраната и сдържането в Черно море“.\r\n„Практически, Русия е съсед на Румъния в Черно море и искам да кажа, че се води доста интензивна хибридна война, която се усеща и в Румъния“, подчерта Фифор. „Не говоря за кибер-войната, която също е налице. Румънската армия е готова да посрещне тези предизвикателства и смятаме, че в момента ние се справяме блестящо с това“.\r\nПревод и редакция:", "date": "2018.03.03", "title": "Министърът на отбраната на Румъния: Ние сме гарант на сигурността в Черно море"}
{"url": "http://www.focus-news.net/news/2018/03/03/2495539/d-r-atanas-kambitov-kmet-na-blagoevgrad-nashata-svoboda-ne-e-podarena-a-platena-i-to-s-bezmerna-tsena.html", "text": "Нашата свобода не е подарена, а платена и то с безмерна цена. Това заяви днес пред стотици благоевградчани  кметът на Община Благоевград Атанас Камбитов, предаде репортер на Радио „Фокус“ - Пирин. Кметът честити празника на всички българи и припомни, че Освобождението е кулминацията на пет вековна борба, на силата и волята на българския народ за Освобождение. „Честита 140 години свобода. Свобода, която не е подарена, а платена и то с безмерна цена. Свобода, струваща кръвта на тези, които избраха саможертвата пред робството. Свобода, струваща горещите майчини сълзи, свобода, струваща поробени дъщери, чиито очи останаха единствено спомен. Това не е съдба, а това е избор. Избор на несломимият български дух, а и избор причинил много мъка, но който ни прави горди българи и горди европейци“, каза Камбитов. По думите му преди 140 години се ражда тази България, която днес стои редом с останалите европейски държави. „Днес коленичим и свеждаме глава пред всички тези безброй знайни и незнайни герои завещали ни 3 март, завещали ни свободата. Свобода - физическа, политическа и духовна. Коленичим пред българина, който 500 години не спря да се бори с оръжие, перо и с вяра. Този, който нямаше барут, но разчиташе на ръцете си. Този, който нямаше мастило, но дълбаеше камъка. Този, който нямаше църква, а се уповаваше само на Бог. Днес коленичим и пред паметта на хилядите руски войни и от много други националности, които положиха костите си в името на една кауза. Свободата е избор, воля, но и отговорност - наша към тях. Свободата е и сила и нека не забравяме думите на Ботев: „Няма власт над оная глава, която е готова да се отдели от плещите си в името на свободата и за благото на цялото човечество\".\r\nЛора КАЛЧЕВА", "date": "2018.03.03", "title": "Д-р Атанас Камбитов, кмет на Благоевград: Нашата свобода не е подарена, а платена и то с безмерна цена"}
{"url": "http://www.focus-news.net/news/2018/03/03/2495540/plovdiv-desetki-grazhdani-i-ofitsialni-litsa-prisastvaha-na-tarzhestveniya-moleben-po-povod-140-godini-ot-osvobozhdenieto-na-balgariya-v-hram-sv-bogoroditsa.html", "text": "Десетки граждани и официални лица присъстваха на тържествения молебен по повод 140 години от Освобождението на България в храм „Св. Богородица“ в Пловдив, предаде репортер на Радио „Фокус“ – Пловдив. Молебенът бе отслужен от Знеполският епископ Арсений. След края на молебена стотици граждани и тази година се изкачиха на връх Бунарджика, за да се поклонят пред саможертвата на освободителите. В момента на върха грее слънце, постоянно прииждат хора, сред които много семейства с деца. На Бунарджика са и много патриотични организации, представителни роти на Пловдивския гарнизон, също Военен духов оркестър. Присъстващите развяват българския трибагреник, звучат патриотични песни.\r\nЦветана ТОНЧЕВА", "date": "2018.03.03", "title": "Пловдив: Десетки граждани и официални лица присъстваха на тържествения молебен по повод 140 години от Освобождението на България в храм „Св. Богородица“"}
{"url": "http://www.focus-news.net/news/2018/03/03/2495542/mustafa-karadaya-dps-3-mart-e-simvol-na-svobodata-i-obedinenieto-na-geroizma-i-samozhertvata-na-edna-silna-natsiya-koyato-zaema-dostoyno-myasto-v-evropeyskata-i-svetovnata-politika.html", "text": "Честит Национален празник!3 март е символ на Свободата и обединението, на героизма и саможертвата. Символ на една силна нация, която заема достойно място в европейската и световната политика. Това се посочва в поздравителен адрес от председателят на ДПС Мустафа Карадайъ. \r\n3 март е символ на нашата вярност към държавността и демокрацията, европейските и общочовешки ценности.\r\nДнес, повече от всякога, България има нужда всички заедно да укрепваме държавността, правата и свободите на всички български граждани. Достойнството на един народ се измерва с отношението му към историята и поуките от нея. Те ни задължават да бъдем заедно днес и да реализираме идеала на Левски за българската държава.", "date": "2018.03.03", "title": "Мустафа Карадайъ, ДПС: 3 март е символ на Свободата и обединението, на героизма и саможертвата, на една силна нация, която заема достойно място в европейската и световната политика"}
{"url": "http://www.focus-news.net/news/2018/03/03/2495544/elena-adamova-voennoistoricheski-muzey-vladimir-aleksandrovich-nay-vazhnite-saveti-po-vreme-na-rusko-turskata-voyna-zasedavat-v-selo-gorna-studena.html", "text": "Най-важните съвети по време на Руско-турската война заседават именно в Горна Студена. Това каза в интервю за Агенция „Фокус“ Елена Адамова, уредник във Военноисторическия музей „Владимир Александрович\" в село Горна Студена. „По време на най-кръвопролитните боеве при Шипка и Плевен в музея са се обсъждали важни решаващи военни, политически и дипломатически въпроси. „Владимир Сологуб пише в дневника си: „В Горна Студена е нямало сражение, не се е проливала човешка кръв. От всички български села Горна Студена е селото, което ще е с най-блестящо значение в историята. Тук окончателно се начерта съдбата на войната“, посочи Елена Адамова. „Когато се водят боевете при обсадата на Плевен, в Горна Студена е пристигнал ген. Тотлебен. Под неговото вещо ръководство се променя стратегията на войната“, обясни тя. „Руско-румънската армия побеждава благодарение и на ген. Тотлебен. Оттам нататък се променя и съдбата на войната“, каза още уредникът. \r\nБиляна ИВАНОВА", "date": "2018.03.03", "title": "Елена Адамова, Военноисторически музей „Владимир Александрович\": Най-важните съвети по време на Руско-турската война заседават в село Горна Студена"}
{"url": "http://www.focus-news.net/news/2018/03/03/2495546/georgi-ikonomov-kmet-na-obshtina-bansko-ne-tryabva-da-zabravyame-che-svobodata-ne-e-doshla-darom-a-sas-smelostta-na-veliki-geroi.html", "text": "С тържествена програма, посветена на 140 години от Освобождението на България, обществеността в Банско с благодарност сведе глава пред подвига и саможертвата на героите от Априлското въстание, Шипченската епопея и всички онези, които дадоха живота си за свободата на Родината. Това съобщиха от пресцентъра на Община Банско.\r\nПреди 140 години, на този ден е подписан Санстефанският мирен договор, даващ живот на българската държавност след петвековно прекъсване. Редом с кмета на Община Банско Георги Икономов, председателя на Общински съвет – Банско – Петър Баряков, ръководството на администрацията и общинските съветници, за да поднесат венци и цветя на преклонение, се наредиха представители на културните и образователни институции в града, на патриотичните организации, туристически дружества и граждани.\r\n„И днес, когато славим победоносната 1878 г. и Националния празник - 3 март, отбелязващ възкресението на България за държавен и обществен живот, не трябва да забравяме първата „Берлинска стена“ за Отечеството ни\". Това каза в словото си пред присъстващите кметът на Община Банско Георги Икономов. По думите му това е била стена, която е разпокъсала земите му и начерта жертвения кръст на поколения българи, в борбата за обединение на народа ни в Македония и Тракия. „Не трябва да забравяме, че свободата не е дошла даром, а със смелостта на велики герои, с апостолското дело на Дякона, с бунтовните стихове на Ботев, с кръвта на Априлци, с безстрашието на опълченци, били се рамо до рамо с руските войници, положили костите си по българската земя, с вярата на поколенията, които остават извън пределите на раненото ни Отечество, и които продължиха да се бият и умират за него. Затова, нека на 3 март сведем чела, нека се поклоним пред мъчениците на Свободата. Нека си спомним за кръста, който носим, за вярата и борбата, за книжовниците и будителите, съхранили духовното ни богатство и запалили огъня на националното пробуждане и възраждане. Нека предаваме на децата си техните имена, заедно с имената на героите и духовните водачи от Банско”, каза още Икономов.", "date": "2018.03.03", "title": "Георги Икономов, кмет на Община Банско: Не трябва да забравяме, че свободата не е дошла даром, а със смелостта на велики герои"}
{"url": "http://www.focus-news.net/news/2018/03/03/2495547/vitseprezidentat-iliyana-yotova-3-ti-mart-ne-e-samo-nachaloto-na-tretata-balgarska-darzhava-a-den-za-poklon-pred-istoriyata-na-edin-velik-narod-i-pred-velikata-rodina-balgariya.html", "text": "3-ти март не е само началото на Третата българска държава, а ден за поклон пред историята на един велик народ и пред великата родина – България. Това каза вицепрезидентът на Република България Илияна Йотова в слово по повод 140-ата годишнина от Освобождението на България от турско робство пред Паметника на опълченеца в София, предаде репортер на Агенция „Фокус“. „Скъпи сънародници, днес България празнува своя национален празник. На много места пред над 400 паметници ще сложим цветя и венци в знак на почит и благодарност. В днешния ден ще погледнем за кой ли път онези картини, нарисувани от съвременниците и пресъздаващи събитията от Освободителната Руско-турска война. За кой ли път ще си спомним и ще прочетем възванието, манифест на император Александър II, който събуди православната и славянска воля, за да освободи един поробен народ“, каза Йотова.\r\nВицепрезидентът посочи, че днес се намира пред Паметника на българските опълченци. „Историята завинаги ги нарече мъченици и светци. И днес точно е времето да кажем колко ли трябва да обичаш род и Родина, за да участваш в една война“, каза вицепрезидентът. По думите ѝ от дати като 3 март и 6 септември е започнала голямата битка за свобода и единение на български народ. „Да не се опитваме да променяме дати и събития и да не пренаписваме собствената си съвест и да спорим кой ден е по-велик“, призова вицепрезидентът. По думите ѝ днес е времето да се обърнем към всички онези, които искат да внушават, че България даром е получила свобода си. Точно тук е мястото да им кажем: „Недейте да петните паметта на онези, които оставиха костите си на Шипка, на Шейново, Стара Загора и Орлово гнездо“. Все по-нелепо и кощунствено звучат приказките на онези, които казват, че опълченците били малък отряд, че някакви Велики сили са разпределяли съдбините. Да, така е, но тази свобода не идва от 1878 г. Нека си спомним за духовната мощ на Българското възраждане. Макар и закъсняло, то припомни великата история на българския народ, събитията от тази историята, изкова българските ценности, които пазим и до днес. Нека си спомним духовната мощ на Православната църква, която запази писменост, език“, коментира Йотова.\r\nДеница КИТАНОВА", "date": "2018.03.03", "title": "Вицепрезидентът Илияна Йотова: 3-ти март не е само началото на Третата българска държава, а ден за поклон пред историята на един велик народ и пред великата родина – България"}
{"url": "http://www.focus-news.net/news/2018/03/03/2495551/liderat-na-bsp-sofiya-kaloyan-pargov-i-narodni-predstaviteli-ot-bsp-za-balgariya-shte-uchastvat-v-otkrivaneto-na-vazstanoveniya-pametnik-na-ruskite-osvoboditeli-v-selo-mramor-na-4-mart.html", "text": "На 4 март лидерът на БСП – София Калоян Паргов и народните представители от „БСП за България“ Христо Проданов и Петър Витанов ще участват в официалното откриване и освещаване на възстановения паметник на руските освободители в село Мрамор. Това съобщиха от пресцентъра на БСП - София. Събитието е посветено на 140-ата годишнина от Освобождението на България. Откриването ще се състои от 15.00 часа в местността Гръстелниците (до река Блато).", "date": "2018.03.03", "title": "Лидерът на БСП – София Калоян Паргов и народни представители от „БСП за България“ ще участват в откриването на възстановения паметник на руските освободители в село Мрамор на 4 март"}
{"url": "http://www.focus-news.net/news/2018/03/03/2495549/pazardzhik-zhitelite-na-selo-banya-se-pokloniha-pred-pametnika-na-pop-gruyo-i-zaginalite-za-svobodata-na-balgariya.html", "text": "По случай 140-ата годишнина от Руско-турската освободителна война на 3 март тази година признателното население на село Баня се поклони пред паметника на поп Груйо и загиналите за свободата на България. Това съобщи за Радио „Фокус“ - Пазарджик Радка Мутева, библиотекар на читалище „Пробуда“ в селото. Под звуците на националния химн кметът на населеното място Стоян Ножделов  издигна националния трибагреник, а жителите на Баня поднесоха венец в памет на загиналите за свободата герои.\r\nАлбена ЖИЛЕКОВА", "date": "2018.03.03", "title": "Пазарджик: Жителите на село Баня се поклониха пред паметника на поп Груйо и загиналите за свободата на България"}
{"url": "http://www.focus-news.net/news/2018/03/03/2495552/premierat-boyko-borisov-s-dalboka-priznatelnost-otdavame-pochit-kam-pametta-na-vsichki-voini-zaginali-za-svobodata-na-balgariya.html", "text": "Министър-председателят Бойко Борисов изпрати писма до премиерите на Полша, Румъния, Черна Гора, Молдова и Украйна, в които отбелязва благодарността на българската държава и българския народ за участието на техни сънародници в Руско-турската освободителна война 1877-1878 г. Това съобщиха от правителствената информационна служба.\r\n“По случай честването на 140 години от Освобождението и Националния празник на Република България 3 март си спомняме с дълбока признателност и отдаваме почит към паметта на всички воини, загинали за свободата на България”, посочва българският министър-председател. Той подчертава, че страната ни високо цени историческите връзки и традиционното сътрудничество през годините с държавите, чиито представители са участвали в нейното освобождение. Борисов изразява увереността си, че сътрудничеството и ползотворните контакти с тях ще продължат да се развиват в дух на приятелство, в името на добруването на хората.", "date": "2018.03.03", "title": "Премиерът Бойко Борисов: С дълбока признателност отдаваме почит към паметта на всички воини, загинали за свободата на България"}
{"url": "http://www.focus-news.net/news/2018/03/03/2495553/d-r-todor-chobanov-zam-kmet-na-sofiya-balgarskiyat-narod-dokaza-che-e-dostoen-da-prebade-svobodata-da-zhivee-balgariya.html", "text": "Българският народ доказа, че е достоен - да пребъде свободата, да живее България. Това каза заместник-кметът на Столична община Тодор Чобанов в слово по повод 140-ата годишнина от Освобождението на България от турско робство пред Паметника на опълченеца в София, предаде репортер на Агенция „Фокус“. „Казано е, че когато Бог много обича някого, подлага го на големи изпитания. По пътеките на хилядолетната история българският народ премина през възходи и падения, триумфи и трагедии. Не веднъж, не два пъти, а три пъти бе завладяван от своите врагове. Един път оттатък Дунав, два пъти тук в нашата любима родина. Като феникс от пепелищата българският род се надигаше отново и отново за свободата да се пребори, за най-важното от този дар от Бога. Да възстановява отново и отново своята държавност, да доказва, че е достоен“, каза той. По думите му е трудно да си представим какво значи пет века чужда власт. \r\nДеница КИТАНОВА", "date": "2018.03.03", "title": "Д-р Тодор Чобанов, зам.-кмет на София: Българският народ доказа, че е достоен - да пребъде свободата, да живее България"}
{"url": "http://www.focus-news.net/news/2018/03/03/2495548/veliko-tarnovo-desetki-grazhdani-razgledaha-izlozhbata-na-tursko-i-balgarsko-vaorazhenie-izpolzvano-prez-vazrazhdaneto-i-po-vreme-na-rusko-turskata-voyna.html", "text": "Десетки жители и гости на града разгледаха изложбата на турско и българско въоръжение, използвано през Възраждането и по време на Руско-турската освободителна война през 1877-1878 година, подредена в центъра на Велико Търново, предаде репортер на Радио „Фокус“ – Велико Търново. Експозицията е на местния клон на Национално дружество „Традиция“ и предизвиква голям интерес у всички посетители. Освен предметите, доброволци от Клуба, представят и различни униформи на опълченци и хайдути, с които са облечени. Борис Цонев Национално дружество „Традиция“ каза, че сред експонатите има много интересни пушки, саби, пищови и револвери. „Изложили сме и медали, с които са награждавани българските опълченци. Има и части от тяхното оборудване като раници, екипировка, съдове, в които са си държали храната“, добави Борис Цонев. По думите му всеки един гражданин, който се е включил в общоградските чествания за Националния празник, се спира да разгледа и изложбата. Най-въодушевени са децата. Освен това няколко жени от Дружеството приготвят и характерна войнишка храна, от която всеки може да опита. Експозицията ще остане на пл. „Майка България“ до 13.00 часа.\r\nЛуиза ТРАНЧЕВА", "date": "2018.03.03", "title": "Велико Търново: Десетки граждани разгледаха изложбата на турско и българско въоръжение, използвано през Възраждането и по време на Руско-турската война"}
{"url": "http://www.focus-news.net/news/2018/03/03/2495557/vecernje-novosti-komandirat-na-silite-na-kfor-v-kosovo-zayavi-che-reshenieto-za-razmyana-na-teritorii-ne-mozhe-da-bade-vzeto-samo-ot-prishtina-i-belgrad.html", "text": "Командирът на силите на КФОР в Косово генерал-майор Салваторе Куочи заяви, че не знае дали идеята за размяна на територии между Сърбия и Косово е реална идея или просто спекулация и че подобно нещо „може предизвика промяна на ситуацията в целия балкански регион“, пише белградското издание Vecernje Novosti, като се позовава на прищински медии.\r\n„Ние не сме част от това, не сме включени в този процес. Не знам дали това е просто идея или просто спекулация“, заяви Куочи, цитиран от Klan Kosova.\r\n„Когато говорим за размяна на територии,  това е нещо голямо и не е свързано само с Косово и Сърбия. Така или иначе това не влиза в нашите отговорности, това решение се взима на най-високо ниво и не може да се вземе само в Прищина и Белград“, добави той.\r\n„Въпреки това, независимо от решението, ние сме тук, за да поддържаме мирния процес, защото всичко, което се прави, трябва да е изключително по мирен начин“, е заявил Куочи, съгласно цитата на RTK2.\r\nПопитан дали има риск Балканите да се завърнат към миналото, командирът заяви, че не му се вярва някоя от страните да иска да се върне там. „Балканите са в Европа и Европа не иска Балканите да са „буре с барут“, както е било в миналото“, уверен е командирът на силите на КФОР. \r\nПревод и редакция:", "date": "2018.03.03", "title": "Vecernje Novosti: Командирът на силите на КФОР в Косово заяви, че решението за размяна на територии не може да бъде взето само от Прищина и Белград"}
{"url": "http://www.focus-news.net/news/2018/03/03/2495556/ruskiyat-patriarh-kiril-molya-se-proyavilata-se-s-osobena-sila-predi-140-godini-duhovna-vrazka-mezhdu-nashite-narodi-da-ostane-nerushima-i-da-nameri-izraz-v-bratsko-edinomislie.html", "text": "Моля се проявилата се с особена сила преди 140 години духовна връзка между нашите народи да остане нерушима и да намери израз в братско единомислие и готовност да положим усилия за укрепване на единството на Светото Православие, да запазим християнските ценности и православните традиции на нашите отци. Това е един празник за българския и руския народ. Това каза руският патриарх Кирил в словото си на вр. Шипка  по повод 140-ата годишнина от Освобождението на България от турско робство, предаде репортер на Радио „Фокус“. „Днес, в деня на Освобождение на България от османско робство ние произнесохме молитви за упокой на руските воини  и българските опълченци, геройски загинали при отбраната на Шипка, която е един от най-ярките епизоди в освободителната война. 140 години ни отделят от Шипченската епопея, но светлите образи на воините освободители не изчезват от народната памет и всяко следващо поколение на православни християни с живо внимание и неподправен интерес отново открива за себе си историята на освободителната война. Причината за това е уникалния жертвен характер на тази борба за свобода на поробените братя“, заяви руският патриарх.\r\n„Словото Божие гласи, че няма по-голяма любов от тази, в която се полага душата за свободата на другите“, добави той. По думите му  хиляди руснаци са отдали живота си за спасението на хора, с които имат обща православна вяра. „Вдъхновявайки се от силата на вярата те бяха силни във войната и изгониха чужденците като показаха безпрецедентна храброст и със собствената си кръв платиха избавлението от дългия гнет над една християнска страна. В чест на безстрашните защитници на Шипченския проход, на този връх, който бе назован  по името на св. Николай чудотворец бе издигнат този величествен монумент, където са положени останките на загиналите тук руски воини и български опълченци. Намирайки се на това свещено място не може да не се усети особеното благоволение и да се преклоним пред тях със съзнанието за непреходното историческо значение на подвига на защитниците на Шипка. Да бъде вечна и свята тяхната памет“, каза още руският патриарх Кирил.\r\nСлавяна ГАЙДАРОВА", "date": "2018.03.03", "title": "Руският патриарх Кирил: Моля се проявилата се с особена сила преди 140 години духовна връзка между нашите народи да остане нерушима и да намери израз в братско единомислие"}
{"url": "http://www.focus-news.net/news/2018/03/03/2495550/turskiyat-generalen-shtab-ot-nachaloto-na-operatsiyata-v-afrin-sa-likvidirani-2434-vrazheski-boytsi.html", "text": "От началото на операция „Маслинова клонка“ срещу кюрдските формирования в северозападния сирийски район Африн са ликвидирани 2434 „терористи“, съобщиха от турския Генерален щаб в събота, предава Anadolu Agency.\r\nСпоред турските власти, операцията се провежда в рамките законните права на Анкара и в съответствие с международното право, резолюциите на Съвета за сигурност на ООН, правото на Турция на самозащита, предвидено в Устава на ООН и при спазване на териториалния интегритет на Сирия.\r\nПревод и редакция:", "date": "2018.03.03", "title": "Турският Генерален щаб: От началото на операцията в Африн са ликвидирани  2434 вражески бойци"}
{"url": "http://www.focus-news.net/news/2018/03/03/2495554/sofiya-pred-pogleda-na-stotitsi-grazhdani-se-izvarshi-tarzhestvenata-smyana-na-pochetniya-gvardeyski-karaul-pred-ofitsialniya-vhod-na-prezidentstvoto.html", "text": "Пред погледа на стотици граждани се извърши тържествената смяна на почетния гвардейски караул пред официалния вход на Президентството, предаде репортер на Агенция „Фокус“. По традиция гвардейците бяха облечени в парадна униформа.\r\nТържествената смяна на почетния гвардейски караул се извършва на основание заповед на министъра на отбраната от 2012 г.\r\nОсвен на 3 март смяната на караула се извършва още на 6 май, 24 май, 6 септември и 22 септември, както и на празник на Националната гвардейска част и всяка първа сряда в месеца, без декември, януари и февруари. За първи път тържествената смяна на караула е извършена на 5 ноември 2003 г. Новите ритуали, които представя Националната гвардейска част, са свързани със съхраняването и развитието на традициите, заложени в миналото.\r\nДеница КИТАНОВА", "date": "2018.03.03", "title": "София: Пред погледа на стотици граждани се извърши тържествената смяна на почетния гвардейски караул пред официалния вход на Президентството"}
{"url": "http://www.focus-news.net/news/2018/03/03/2495558/galina-stoyanova-kmet-na-kazanlak-nikoy-balgarin-nyama-da-zabravi-svoite-osvoboditeli-zashtoto-narodat-ni-vinagi-postavya-na-parvo-myasto-choveshkoto.html", "text": "Никой българин няма да забрави своите освободители, защото народът ни винаги поставя на първо място човешкото. Това каза кметът на Казанлък Галина Стоянова по време на тържествата по повод 140 години от Освобождението на България от турско робство на връх Шипка, предаде репортер на Радио „Фокус“. \r\n„На този връх преди 140 г. съдбата българска беше спряла в колебание, когато изведнъж „Радецки“ пристигна с гръм и тогава пред учудените погледи на света тук, под Орлово гнездо, се показа първият лъч на свободата. Тук преди 140 години човечеството поздрави непокорна България, издигнала се над пожарищата и над петвековното робство. Оттогава 3-ти март ни напомня за оня поет от Вола, за хвърковатата чета на Бенковски, за оня Апостол, слязъл от бесилото, за руските воини и за българските опълченци“, каза още Стоянова и припомни Вазовите стихове: „Българийо, за тебе те умряха, една бе ти достойна зарад тях и те за теб достойни, майко, бяха“. \r\n„И оттогава българският народ вече 140 години посреща своите освободители с обичната дума „братушки“, защото никой българин няма да забрави кървавите битки при Шейново и Шипка, пожарищата край Стара Загора, долината на мъртвите край Плевен. Никой българин няма да забрави своите освободители, защото народът български винаги поставя на първо място човешкото. Нашият признателен и горд народ винаги ще бъде готов за своя 3-ти март“, каза още тя.\r\nСлавяна ГАЙДАРОВА", "date": "2018.03.03", "title": "Галина Стоянова, кмет на Казанлък: Никой българин няма да забрави своите освободители, защото народът ни винаги поставя на първо място човешкото"}
{"url": "http://www.focus-news.net/news/2018/03/03/2495561/d-r-emil-kabaivanov-kmet-na-karlovo-s-tsenata-na-samozhertva-se-e-otstoyavala-tselostta-na-balgariya.html", "text": "С цената на саможертва се е отстоявала целостта на България, а битката, която днес водим, е всекидневна, за да запазим българските традиции, дух и да се съхраним като народ. Това каза в интервю за Радио „Фокус“ кметът на Карлово д-р Емил Кабаиванов по случай 140-ата годишнина от Освобождението на България от турско робство. Той добави, че политическата класа е в дълг към народа си. „България не по-малко от онова време се нуждае от достойни хора, които да мислят и да работят повече за обществото и за отечеството и по-малко за себе си. Това винаги е било разделителна линия, по която ще познаем истинските родолюбци и тези, които използват родолюбието и патриотизма, за да дойдат на власт. Сега въпросът е, каква е нашата кауза днес? Аз твърдя, че политическата класа в България във вида, в който днес я имаме и който си избираме, е голям длъжник, защото тя до сега вече трябваше да бъде на висотата да формулира българската национална кауза. След това да я предложи в българският парламент за одобрение с необходимия консенсус, за да знаем ние българите как и на къде искаме да се развива и ще се развива България в следващите десетилетия. Това ни липсва в момента“, каза още д-р Кабаиванов. Кметът на Карлово добави, че в празничната церемонията в Карлово участва председателят на Парламентарната комисия по отбрана и сигурност ген. Константин Попов. Предвидена е и художествена програма, след която ще се поднасят венци и цветя пред паметника на освободителя на Карлово - ген. Павел Карцов.", "date": "2018.03.03", "title": "Д-р Емил Кабаиванов, кмет на Карлово: С цената на саможертва се е отстоявала целостта на България"}
{"url": "http://www.focus-news.net/news/2018/03/03/2495555/iliana-bitsova-zam-kmet-na-yambol-neka-ne-ni-napuska-rodolyubiviya-duh-i-geroizam-na-predtsite-ni.html", "text": "С тържествено честване, организирано от Община Ямбол, в града беше отбелязан 3 март - Националния празник на Република България. Това съобщиха от пресцентъра на Общината. В церемонията по издигане на националния флаг участваха представителни части на Ямболския гарнизон.  \r\n„Нека не ни напуска родолюбивия дух и героизъм на предците ни! Нека заедно пазим българското самосъзнание, устояло пред поробителя и заплатено с кръвта на всички, изстрадали свободата ни! Нека съхраним родолюбието, копнежа за свобода и независимост, предадени ни от поколения българи и  работим заедно за преуспяването на България!“, призова в словото си зам.-кметът на Ямбол Илиана Бицова. Благодарствен молебен отслужи Негово Високопреподобие архимандрит Димитрий в съслужение със свещеници от ямболските храмове. Честването продължи с тържествено шествие до мястото на поклонение пред паметта на героите - паметника на загиналите за националното ни освобождение, където бяха поднесени венци и цветя на признателност. Отбелязването на 140-тата годишнина  от Освобождението на България продължи в зала „Съвременност“ на Културно-информационен център „Безистен“  с празничен концерт на Дамски хор при Хорова школа „Проф. Георги Димитров“- Ямбол, Духов оркестър при НЧ „Съгласие-1862“- Ямбол и деца от театрална къща „Зора“ при НЧ „Зора-1945“. \r\n3 март бе и Ден на отворени врати в Музея на бойната слава и в Културно-информационен център Безистен.", "date": "2018.03.03", "title": "Илиана Бицова, зам.-кмет на Ямбол: Нека не ни напуска родолюбивия дух и героизъм на предците ни"}
{"url": "http://www.focus-news.net/news/2018/03/03/2495560/prezidentat-rumen-radev-shipka-e-kapital-ot-istorichesko-dostoynstvo-koyto-hilyadi-doblestni-mazhe-ni-zaveshtaha-i-koyto-nie-ne-biva-da-pileem.html", "text": "Шипка е капитал от историческо достойнство, който хиляди доблестни мъже ни завещаха и който ние не бива да пилеем. Това каза президентът Румен Радев по време на тържествата по повод 140 години от Освобождението на България от турско робство на връх Шипка, предаде репортер на Радио „Фокус“.\r\n„Събрали сме се днес на този див чутовен връх да се преклоним пред героите на българската свобода и да почетем нашето общо минало. Под снега в пръстта на Св. Никола, Околчица, Орлово гнездо и в околностите лежат много кости и след 140 години трудно някой ще каже кои са български и кои са руски. Но с тези кости е съградено скелето на нашата, българската свобода, на руската и на българската бойна слава“, каза още президентът и посочи, че Шипка е капитал от историческо достойнство, който няколко хиляди доблестни мъже завещаха на всички нас, потомците, и който ние не бива да подменяме. \r\n„Скъпи сънародници, през годините – в августовските жеги и в мартенските виелици, вие бяхте тук дори когато политиците ги нямаше, защото вие знаехте, че с вашето присъствие вие запазвате историческата истина. Защото вие – млади и стари – сте опълченците на историческата правда, които не допуснаха тя да бъде поругана и низвергната. Благодаря на Н. Св. българския патриарх Неофит и на Н. Св. руския патриарх Кирил за съслужението, за мъдрите думи, за признателността и за християнския дух, който отново ни опрощава, който възвисява човека. Християнският дух, в който саможертвата е път към свободата - тъй както саможертвата на Шипка отвори вратите на нашите Национално освобождение. Вечна памет за героите, вечна памет на войните за национално освобождение!“, каза още президентът Радев.\r\nСлавяна ГАЙДАРОВА", "date": "2018.03.03", "title": "Президентът Румен Радев: Шипка е капитал от историческо достойнство, който хиляди доблестни мъже ни завещаха и който ние не бива да пилеем"}
{"url": "http://www.focus-news.net/news/2018/03/03/2495563/ognyan-tsenkov-kmet-na-vidin-sveshtenata-data-3-mart-ni-sabira-zaedno-za-da-zayavim-svoyata-pochit-kam-geroite-dali-svoya-zhivot-predi-140-godini-za-svobodata-na-otechestvoto.html", "text": "Свещената дата 3 март ни събира заедно днес, за да заявим своята почит към героите, дали своя живот преди 140 години за свободата на Отечеството, каза в приветственото си слово Огнян  Ценков, кмет на Община Видин, предаде репортер на Радио \"Фокус\".   „Прекланяме се пред тяхната жертвеготовност, пред несломимия им дух и пред каузата, която ги води в трудните битки в Освободителната война. Те са български опълченци, руски, румънски и финландски воини. Те са хората, които отхвърлят оковите на петвековното османско владичество, за да имаме своята независимост“, каза Огнян Ценков. Той посочи, че стотици румънски воини проливат кръвта си за освобождението но Видин. „На 25 януари край село Иново се водят ожесточени боеве. Тогава загиват повече от 120 румънски войници и офицери, а ранените са над 320. В знак на признателност там е издигнат паметник и тази година по установена традиция тържествата за националния ни празник започнаха от знаменателния монумент при Иново“, каза Огнян Ценков. В словото си той припомни, че генерал Боревски начело на руска войска, влиза във Видин на 25 март 1878 г. и ключът от Видинската крепост му е предаден от Иззет паша. „С историческите събития, станали преди 140 години, се чувстваме дълбоко свързани с усещането за тяхното величие и непреходност. За да помним и знаем, за да помнят и знаят и децата ни, ще станем свидетели на възстановката за освобождението на Видин на площад „Бдинци“, заяви кметът на Видин. Той допълни, че отбелязването на 140 години от Освобождението на България ни изпълва с гордост. „В този тържествен ден нека бъдем единни в славното си минало и в устояването на каузата, която обединява усилията ни в посока за нови възможности за развитието на Видинския регион“, каза Огнян Ценков.\r\nСъс  заупокойна молитва пред паметника на румънските воини, загинали за Освобождението на България, в  с. Иново  започнаха тържествата,  посветени на 140-та годишнина от Освобождението на България във Видин. След панахидата от музей „Конака“ във Видин тръгна празнично шествие до площад „Бдинци“, предвождано от кмета на Община Видин Огнян Ценков, областният управител на Видин Албена Георгиева,  народните  представители Владимир Тошев от ГЕРБ, Росен Живков от „Обединени патриоти“,  д-р Цветан Топчиев от БСП и архимандрит Антим, протосингел на Видинска митрополия. Официалната церемония пред паметника на Трети пехотен бдински полк на площад „Бдинци във Видин започна с издигане на  националното знаме на България под звуците на националния химн, изпълнен от Градския духов оркестър, и в присъствието на стотици видинчани.\r\nПредставители на граждански сдружения организираха шествие във Видин и поднесоха цвета пред паметника на „Васил Левски“.\r\nАнна ЛОЗАНОВА", "date": "2018.03.03", "title": "Огнян Ценков, кмет на Видин: Свещената дата 3 март ни събира заедно, за да заявим своята почит към героите, дали своя живот преди 140 години за свободата на Отечеството"}
{"url": "http://www.focus-news.net/news/2018/03/03/2495567/pregled-na-mezhdunarodnite-novini-do-13-chasa-agentsiya-fokus.html", "text": "Предупрежденията на руския президент Владимир Путин към съюзниците на НАТО са „неприемливи“ и не допринасят за разсейване на напрежението, заявиха от Алианса, след като руския лидер представи новите руски разработки в сферата на ядреното въоръжение.\r\nАмериканската агенция припомня, че в четвъртък, ядосан от разширението на Северноатлантическия алианс на Изток към пост-съветското пространство, Путин предупреди, че всяко нападение срещу съюзниците на Русия ще се възприема като нападение срещу самата Русия и ще предизвика незабавна реакция.\r\nВ отговор на това, говорителят на Алианса Оана Лунгеску излезе със съобщение, в което се казва, че речта на руския лидер е най-войнствената му от години и че тя не допринася за разсейване на напрежението, възникнало след присъединяването на Крим към Русия. \r\n„Заплашителните изявления на Русия срещу нашите съюзници са неприемливи и контрапродуктивни“, гласи изявлението на НАТО. \r\nReuters коментира, че Кримската криза е дала нов смисъл на съществуването на Северноатлантическия алианс, но неговите ръководители настояват, че действията в Балтийския регион и Полша са отбранителни.\r\n„Не искаме нова Студена война или надпревара във въоръжаването“, подчертава Лунгеску, като посочва, че не НАТО, а Русия „провежда военни приготовления от Баренцово до Средиземноморско море“.\r\n„Както сме изяснявали многократно, ракетната отбрана на Алианса нито е замислена, нито е насочена срещу Русия. Тя защитава срещу балистични ракети, изстреляни извън евро-атлантическата зона“, твърди говорителят на Алианса, визирайки региона на Близкия Изток. \r\nВ заключението на съобщението се посочва, че „подходът на НАТО към Русия е двукомпонентен: сдържане и отбрана, в комбинация със съдържателен диалог. Решени сме да постигнем резултати и по двете направеления“.\r\n*** Държавните инвестиции на Турция във военно-промишления комплекс на страната са повече от 35 милиарда долара за последните 15 години, съобщи турският министър-председател Бинали Йълдъръм.\r\n„През последните 15 години инвестирахме над  35 милиарда долара и сега сме страна-износител в сферата на военната индустрия. Стойността на експортът е над 2 милиарда долара годишно“, заяви Йълдърм по време на реч в Националния университет за отбрана на Турция.\r\n„Държавата продължава да предоставя различни видове технологични възможности на турските въоръжени сили. И ще продължи да го прави“, подчерта той.\r\nКакто обясни Йълдъръм, турското правителство цели да засили националната отбрана на страната чрез производството на високотехнологични военни системи и именно заради това то подкрепя развойни и изследователски проекти.\r\nСпоред думите на турския премиер, около 65% от нуждите на националната отбрана  на страната в оборудването са задоволявани чрез собствени ресурси, а когато управляващата „Партия на справедливостта и развитието“ е дошла на власт през 2002 година, този показател е бил 24%.\r\n„Започнахме да произвеждаме голяма част от собственото си военно оборудване, включително хеликоптери, самолети, военни кораби, системи за ПВО, сателити и безпилотни летателни апарати. По този начин ние можем да снабдим нашите сухоземни и военноморски сили с наши собствени танкове, самолети и оръжейни системи“, добави Йълдъръм.\r\n*** След масови сблъсъци между протестиращи и полиция край палатковия лагер пред сградата на парламента в Киев са задържани около 50 души, съобщава началника на киевската полиция Андрей Крищенко.\r\nСпоред думите му, от ранни зори, в съответствие с решението на съда, полицията е започнала оперативни следствени действия в палатковия лагер.\r\n„Започна съпротивление, запалиха гуми. Полицията предприе мерки за обезпечаването на следствените действия. Служителите на службата за извънредни ситуации загасиха бързо гумите. Към момента се знае, че към медицинските заведения са се обърнали 6 души от тези, които са били в района на палатковия лагер. Освен това, са пострадали четирима сътрудници на полицията. Задържани са общо 50 души“, отбеляза Крищенко.\r\nТой е добавил още, че в момента полицията вече провежда съответните следствени действия в палатковия лагер. Издирват се лица, заподозрени за активно участие в събитията пред украинския парламент на 27 февруари, когато бяха ранени 14 служители на правоохранителните органи, както и в събитията пред Октомврийския дворец през 2017 година, когато също са били ранени няколко полицаи.\r\n„Продължава се обискът (на палатковия лагер), иззети са няколко предмета, изглеждащи като гранати. Намерени са готови коктейли (Молотов) и заострени прътове“, заяви още Крищенко.\r\nКиевското издание напомня, че на 27 февруари пред сградата на украинския парламент имаше масови безредици. Тогава участниците в митинга струпаха автомобилни гуми по стените на зданието и се опитаха да ги запалят. Полицейските служители опитаха да ги спрат, но демонстрантите започнаха да хвърлят камъни и бутилки със запалителна смес по тях. В резултат от сблъсъците пострадаха 14 полицая.\r\n*** От началото на зимата, в Полша са загинали повече от 60 души, съобщават от полския правителствен център за сигурност.\r\n„През изминалите няколко дни, от премръзване са загинали още двама души“, се казва в съобщението.\r\nОбщо, от ноември насам, от студ са загинали 63 души.\r\nПри това, само през седмицата, започнала на 23 февруари, техният брой е 25 човека.\r\nПоследните няколко дни са най-студеният период от зимата в Полша. В повечето региони дневната температура не преминава над минус 10 градуса по скалата на Целзий.\r\n*** Словашките съдебни власти взеха решение да освободят шест от седемте задържани във връзка с убийството на разследващия журналист Ян Кучяк, предава Reuters.\r\nОчаква се, че и седмият арестант също ще бъде освободен, съобщава www.tvnoviny.sk.\r\nReuters припомня, че в четвъртък словашката полиция арестува заподозрените лица по разследването на убийството на Ян Кучяк и неговата приятелка, които бяха застреляни в техния дом миналия уикенд.\r\n*** Командирът на силите на КФОР в Косово генерал-майор Салваторе Куочи заяви, че не знае дали идеята за размяна на територии между Сърбия и Косово е реална идея или просто спекулация и че подобно нещо „може предизвика промяна на ситуацията в целия балкански регион“.\r\n„Ние не сме част от това, не сме включени в този процес. Не знам дали това е просто идея или просто спекулация“, заяви Куочи, цитиран от Klan Kosova.\r\n„Когато говорим за размяна на територии,  това е нещо голямо и не е свързано само с Косово и Сърбия. Така или иначе това не влиза в нашите отговорности, това решение се взима на най-високо ниво и не може да се вземе само в Прищина и Белград“, добави той.\r\n„Въпреки това, независимо от решението, ние сме тук, за да поддържаме мирния процес, защото всичко, което се прави, трябва да е изключително по мирен начин“, е заявил Куочи, съгласно цитата на RTK2.\r\nПопитан дали има риск Балканите да се завърнат към миналото, командирът заяви, че не му се вярва някоя от страните да иска да се върне там. „Балканите са в Европа и Европа не иска Балканите да са „буре с барут“, както е било в миналото“, уверен е командирът на силите на КФОР.\r\n***В резултат от сблъсъците между полицейски служители и протестиращи пред сградата на украинския парламент, органите на реда са задържали повече от 100 души. Това съобщи съветникът на министъра на вътрешните работи Зорян Шкиряк на своя Фейсбук.\r\n„Току що бе задържан, за да даде обяснения 101-ият човек. Сред пострадалите са четирима полицаи и няколко „мирни протестиращи“. Оказана им е необходимата помощ“, отбеляза Шкиряк.\r\nТой добави, че в резултат от проведеният обиск в палатковия лагер пред сградата на Върховната Рада, полицията е намерила готови за използване бойни гранати.\r\n„При обискът са намерени повече от 10 предмета, приличащи на бойни гранати Ф-1 и РГД-5, бутилки със запалителна смес, метални палки (за нападение срещу полицаите), ножове и др. Ще се проведат съответстващите експертизи, за да се изяснят всички обстоятелства и да се установи произходът на тези предмети“, добави Шкиряк.\r\nКакто агенция „Фокус“ информира по-рано, от ранното утро, полицията, в съответствие с решението на украинския съд, започна да провежда следствени действия в палатковия лагер пред сградата на украинския парламент. Но протестиращите са започнали да оказват съпротива, което е довело до сблъсъци, в резултат от които пострадаха шестима демонстранти и четирима полицейски служители.", "date": "2018.03.03", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/03/03/2495566/ria-novosti-rusiya-i-kitay-podpisaha-sporazumenie-za-izsledvane-na-lunata-i-dalechniya-kosmos.html", "text": "„Роскосмос“ и Китайската национална космическа администрация (КНКА) имат намерение да си сътрудничат в областта на изследването на Луната и далечния космос, съобщава руското космическо ведомство. Съответстващото споразумение между страните е подписано на международния форум по усвояването на космоса, който се провежда в Токио, предава РИА Новости.\r\nДокументът предвижда взаимодействие в рамките на руския проект за пускането на орбиталния космически апарат „Луна-Ресурс-1“ през 2022 година и китайската мисия за кацане на южния полюс на Луната, планирана за 2023 година.\r\nДокументът е подписан от генералния директор на „Роскосмос“ Игор Комаров и заместник-директорът на КНКА У Янхуа.\r\nОсвен това те са се договорили да създадат съвместен Централен архив за данни по лунните проекти и далечния космос, към който, при необходимост, ще бъдат привлечени научни и промишлени компании от двете страни.\r\nПревод и редакция:", "date": "2018.03.03", "title": "РИА Новости: Русия и Китай подписаха споразумение за изследване на Луната и далечния космос"}
{"url": "http://www.focus-news.net/news/2018/03/03/2495564/deny-ukrayna-zadarzhanite-vav-vrazka-sas-sblasatsite-v-kiev-veche-sa-100.html", "text": "В резултат от сблъсъците между полицейски служители и протестиращи пред сградата на украинския парламент, органите на реда са задържали повече от 100 души. Това съобщи съветникът на министъра на вътрешните работи Зорян Шкиряк на своя Фейсбук, предава киевското издание „День“.\r\n„Току що бе задържан, за да даде обяснения 101-ият човек. Сред пострадалите са четирима полицаи и няколко „мирни протестиращи“. Оказана им е необходимата помощ“, отбеляза Шкиряк.\r\nТой добави, че в резултат от проведеният обиск в палатковия лагер пред сградата на Върховната Рада, полицията е намерила готови за използване бойни гранати.\r\n„При обискът са намерени повече от 10 предмета, приличащи на бойни гранати Ф-1 и РГД-5, бутилки със запалителна смес, метални палки (за нападение срещу полицаите), ножове и др. Ще се проведат съответстващите експертизи, за да се изяснят всички обстоятелства и да се установи произходът на тези предмети“, добави Шкиряк.\r\nКакто агенция „Фокус“ информира по-рано, от ранното утро, полицията, в съответствие с решението на украинския съд, започна да провежда следствени действия в палатковия лагер пред сградата на украинския парламент. Но протестиращите са започнали да оказват съпротива, което е довело до сблъсъци, в резултат от които пострадаха шестима демонстранти и четирима полицейски служители.\r\nПревод и редакция:", "date": "2018.03.03", "title": "„День“ (Украйна): Задържаните във връзка със сблъсъците в Киев вече са 100"}
{"url": "http://www.focus-news.net/news/2018/03/03/2495570/kyustendil-narodniyat-predstavitel-ot-gerb-radoslava-chekanska-shte-provede-priemen-den-v-dupnitsa-na-5-mart.html", "text": "Народният представител от ГЕРБ Радослава Чеканска организира приемен ден на 5 март в град Дупница. Това съобщиха от пресцентъра на ПП ГЕРБ. Приемната за граждани ще се проведе от 10.00 до 11.30 часа в офиса на политическата сила, намиращ се на пл. \"Свобода\" №1 (ниското тяло на сградата на Община Дупница).", "date": "2018.03.03", "title": "Кюстендил: Народният представител от ГЕРБ Радослава Чеканска ще проведе приемен ден в Дупница на 5 март"}
{"url": "http://www.focus-news.net/news/2018/03/03/2495559/blagoevgrad-s-osveshtavane-na-25-metrov-krast-nad-s-rakitna-i-otkrivane-na-plocha-na-ruskite-osvoboditeli-v-simitli-byaha-otbelyazani-140-godini-ot-osvobozhdenieto-na-balgariya.html", "text": "С освещаване на 25-метровия кръст над село Ракитна и откриването на плоча в знак на признателност към руските братя освободители, гражданите в Симитли отбелязаха 140-годишнина от Освобождението на България, предаде репортер на Радио \"Фокус\" - Пирин. В 11.00 часа десетки жители на общината тръгнаха от населеното място към върха, предвождани от кмета на Община Симитли Апостол Апостолов. Сред специалните гости на събитието бяха Робърт Шестаков, съветник на руския посланик в България, народният представител Стефан Апостолов и председателят на Общински съвет - Симитли Владимир Христов, както и кметове на селата от общината.\r\nОт няколко години в Симитли е традиция националният празник да се почита с поклон пред героите на паметника на връх Кръста, край село Ракитна. Там руско-турските войски са застигнати от вестта за Освобождението. \r\nТържествата в Симитли ще продължат привечер. В 18.00 часа ще бъдат поднесени венци на паметника „Илинден”, откъдето ще тръгне тази година празничното шествие, след това ще бъдат поставени венци на паметника „Лъвчето”. С празнична програма гражданите ще почетат загиналите за свободата и в салона на читалище „Св. Климент Охридски“ в Симитли.\r\nЛивия НИНОВА", "date": "2018.03.03", "title": "Благоевград: С освещаване на 25-метров кръст над с. Ракитна и откриване на плоча на руските освободители в Симитли бяха отбелязани 140 години от Освобождението на България"}
{"url": "http://www.focus-news.net/news/2018/03/03/2495569/otets-zotik-3-ti-mart-e-ne-samo-praznik-na-balgarskata-pravoslavna-tsarkva-no-i-na-ruskata.html", "text": "3-ти март е не само празник на Българската православна църква, но и на Руската. Това каза в интервю за Радио „Фокус“ Йеромонах Зотик Гаевски, секретар на Подворието на Патриарх Московски и на цяла Русия в България, по случай 140-ата годишнина от Освобождението на България от турско робство. Той допълни, че Руското духовенство чества празника в памет на негови представители, които са съпровождали руските войници по време на Освобождението и са обгрижвали населението в България.\r\n„3-ти март е голям празник не само за българският народ и Българската православна църква, но и за Руската православна църква, която има пряко отношение към този ден, защото руското духовенство и руските свещеници са били редом до руските войници по време на Освобождението. Прави ми впечатление, когато пътувам из България, че в много храмове намирам църковната утвар и църковните принадлежности, които служат за богослужението в църквата, точно от времето на освобождението, а свещениците даряват на българските църкви евангелия“ поясни Йеромонах Зотик Гаевски. Той каза още, че посещението на Московския и на цяла Русия патриарх Кирил говори за братско отношение към България и уважение към паметта на загиналите за освобождение. По думите му в това посещение няма политическа намеса, а е знак на съпричастност и подкрепа.", "date": "2018.03.03", "title": "Отец Зотик: 3-ти март е не само празник на Българската православна църква, но и на Руската"}
{"url": "http://www.focus-news.net/news/2018/03/03/2495562/kiril-aleksiev-istorik-treti-mart-e-vazhen-ne-zaradi-ochertavane-na-granitsite-a-zashtoto-toy-se-otnasya-do-tsyalata-balgarska-natsiya.html", "text": "Трети март е важен не заради очертаване на границите, а по отношение на това, че той се отнася до цялата българска нация. Това каза за Радио „Фокус“ - Пирин д-р Кирил Алексиев, историк и уредник в Регионален исторически музей – Благоевград. „Тази дата е доста интересна, не само от гледна точка на това, че е нашият най-важен национален празник, но около нея има доста спорове от различни страни. Тук мненията са диаметрално противоположни както за значението му, така и за обвързаността му с Русия. На нещата трябва да се гледа малко по-нормално, защото може да се каже, че това е датата, на която България първо се сдобива със своята свобода от 500 години, която е загубена. Другото важно нещо е, че България се докосва до националния си идеал“, каза Алексиев. По думите му много хора в близкото минало и днес казват, че тази дата тях не ги интересува, тъй като останалата част от България е освободена, а тяхната не е. „Първо трябва да им кажем, че те са доста исторически неподготвени. Трети март ни обвързва и то доста сериозно, защото цяла Македония влиза в рамките на освободеното Княжество България, а те явно се бъркат с Берлинския договор, но пък той не е дата, която трябва да се празнува. Важното е, че ние празнуваме не като един обикновен договор или някакво историческо събитие. Трети март е важен не заради очертаване на границите, а по отношение на това, че той се отнася до цялата българска нация, т.е. независимо дали си в границите на Княжество България или си роден извън нея - ти принадлежиш на това национално единство, на тази общност. Този празник трябва да се празнува точно като такъв, независимо дали е успешен договорът, дали е мъртво роден, дали има определени договорки между различните Велики сили“, каза Алексиев.\r\nЛора КАЛЧЕВА", "date": "2018.03.03", "title": "Кирил Алексиев, историк: Трети март е важен не заради очертаване на границите, а защото той се отнася до цялата българска нация"}
{"url": "http://www.focus-news.net/news/2018/03/03/2495568/vyara-tserovska-kmet-na-obshtina-pernik-treti-mart-e-data-nepodvlastna-na-vremeto-zashtoto-e-simvol-na-lyubovta-kam-rodinata-i-na-stremezha-na-tsyal-edin-narod-kam-svoboda.html", "text": "Трети март е дата, неподвластна на времето, защото е символ на любовта към Родината и на стремежа на цял един народ към свобода. Това казва кметът на Община Перник Вярна Церовска в поздравителен адрес по повод 140 години от Освобождението на България, съобщиха от пресцентъра на Общината. В поздравителния адрес на кмета се посочва още: \"Честит празник! На 3-ти март, преди 140 години, започва историята на Свободна България. Трети март е дата, неподвластна на времето. Навярно защото е символ на стремежа на цял един народ към свобода и на любовта към Родината. Изстрадан подвиг на хиляди знайни и незнайни българи . Нека помним делата им и нека  ги носим в сърцата си. Техният завет ни зарежда с чувство на дълг, на признание и гордост. \r\nВ историята на всеки народ има събития, които променят за векове напред неговата съдба. За нас денят трети март е денят, в който се сбъднаха мечтите на всички българи и думите на Апостола „Какво му трябва на човек, освен да види Отечеството си свободно“. Върху историческия документ от Санстефанския мирен договор, подписан на 3 март 1878 г., стоял и невидимия кървав подпис на българската свобода, сложен от хиляди посечени ръце и хиляди юнашки сърца, паднали заради сърцето на България. Прекланяме се пред патриотизма и саможертвата на тези велики синове и дъщери на България. И нека не забравяме, че всички ние сме наследници на техния извисен дух, на възрожденския им плам, на героизма им, извоювал националната независимост и обединение. В ден като днешния, ние отново си спомняме за проявения от тях героизъм и жертвоготовност, за нашата свобода, с признателност, която не ще помръкне през вековете. Местната историческа памет е намерила своя благодарен израз и към руските войни, дали живота си за Освобождението на България!\r\nЧестването на трети март е безспорно доказателство, че са живи чувствата на благоговение, признателност пред светлата саможертва на цял един народ, нетърпелив да измие с кръвта си позора на робството. В днешния ден, когато отбелязваме 140 години от Възраждането на България, пожелавам на всички здраве и нека бъдем достойни българи!\"", "date": "2018.03.03", "title": "Вяра Церовска, кмет на Община Перник: Трети март е дата, неподвластна на времето, защото е символ на любовта към Родината и на стремежа на цял един народ към свобода"}
{"url": "http://www.focus-news.net/news/2018/03/03/2495565/v-telefonen-razgovor-s-prezidenta-na-finlandiya-sauli-niynistyo-premierat-boyko-borisov-izrazi-priznatelnostta-na-balgarskiya-narod-za-finlandskoto-uchastie-v-osvobozhdenieto.html", "text": "В телефонен разговор с президента на Финландия Саули Нийнистьо министър-председателят Бойко Борисов изрази признателността на българския народ за финландското участие в Освобождението на страната ни през 1878 г. Това съобщиха от правителствената информационна служба. „България няма да забрави 900-те финландски воини, участвали в Руско-турската освободителна война, нито техният героизъм, проявен в най-важните за хода на бойните действия сражения“, каза Борисов.\r\nПрезидентът Нийнистьо поздрави премиера Борисов за Националния празник. Той каза, че най-известният военен марш в страната е посветен на Руско-турската освободителна война и всеки финландец го знае.\r\nВ разговора двамата лидери подчертаха добрите отношения между България и Финландия. Президентът Нийнистьо поздрави българския министър-председател и правителството за успешното водене на Председателството на Съвета на ЕС и приветства фокуса, който се поставя върху развитието на Западните Балкани.", "date": "2018.03.03", "title": "В телефонен разговор с президента на Финландия Саули Нийнистьо премиерът Бойко Борисов изрази признателността на българския народ за финландското участие в Освобождението"}
{"url": "http://www.focus-news.net/news/2018/03/03/2495574/zhan-klod-yunker-ne-pritiskame-sarbiya-da-izbira-mezhdu-rusiya-i-es.html", "text": "Председателят на Европейската комисия Жан-Клод Юнкер заяви, че не притиска Сърбия да избира между Русия и Европейския съюз, предава ТАСС, като цитира думите на Юнкер, изказани в интервю пред Euronews.\r\n„Не съм искал от сърбите да правят избор, защото те трябва да имат нормални отношения с Русия и колкото е възможно по-добри отношения с Европа“, заяви председателят на ЕК.\r\nНа 16 февруари в интервю за същата медия, министърът на външните работи на Русия Сергей Лавров заяви, че постановката с притискането на Сърбия да направи избор между развиването на отношения или с Русия, или със Запада е повторение на ситуацията, довела до украинската криза. Според думите на Юнкер, не е възможно Сърбия и Украйна да бъдат сравнявани, а процесът на европейска интеграция не е насочен против никого.\r\n„Всички партньори в региона провеждат синхронизирана външна политика, но сърбите имат своя позиция, поради което не се присъединяват към санкционния процес“, отбеляза председателят на ЕК. Същевременно, както заяви той, „с приближаването към присъединяване в ЕС“, сърбите „ще трябва също да променят външната си политика, така че да съответства на тази на останалите страни“. Но, както добави Юнкер, „това не е въпрос на краткосрочна перспектива“.\r\nПревод и редакция:", "date": "2018.03.03", "title": "Жан-Клод Юнкер: Не притискаме Сърбия да избира между Русия и ЕС"}
{"url": "http://www.focus-news.net/news/2018/03/03/2495572/smolyan-gradat-otbelyaza-tarzhestveno-3-mart-i-140-tata-godishnina-ot-osvobozhdenieto-na-balgariya.html", "text": "Стотици смолянчани се събраха в квартал \"Устово\", където тържествено бе отбелязан националният празник 3 март и 140-тата годишнина от освобождението на България, предаде репортер на Радио „Фокус“ – Смолян. На празника присъстваха народните представители Даниела Дариткова и Дора Янкова, областният управител на Смолян Недялко Славов, заместникът му Андриян Петров, кметът на Смолян Николай Мелемов, заместникът му инж. Мариана Цекова, секретарят на общината Момчил Николов, председателят на Общинския съвет – Смолян инж. Димитър Кръстанов и много представители на различни институции в града.\r\nТържествата започнаха сутринта в храм “Св. Никола”, където преди 140 години с камбанен звън са посрещнати руските освободители, начело с ген. Пьотр Черевин. Светата Божествена литургия бе отслужена от Негово високопреподобие Архимандрит Висарион, Архиерейски наместник на Смолянска духовна околия, а тя бе последвана от благодарствен молебен за руските освободители. Събитията продължиха с празнично шествие от храм „Св. Никола” до площад „Възраждане”, в което се включиха членовете на патриотичното сдружение „Родопски хайдути\". Облечени с народни носии и ямурлуци, носещи трибагреници и оригиналната пушка на капитан Петко войвода, защитник на Родопите през 1878-1879 г. и заедно с официалните лица на празника, те преминаха през квартала, стигайки до площад „Възраждане“. Там малко родопчанче, облечено в народна носия, рецитира стихотворението “Аз съм българче“, а „Родопските хайдути“ поздравиха присъстващите с изпълнение на песента „Кольо, Кольо, мамин Кольо“, посветена на Кольо Шишманов. На площада имаше и Почетен караул от 101-ви Алпийски полк, след което на Паметника на борците за свобода и Паметника на ген. Пьотр Черевин бяха поднесени десетки венци и цветя от институции и граждани на Смолян в знак на признателност към загиналите за свободата на България. Тържеството продължи с празничен концерт.\r\nНели ГЕРГЬОВСКА", "date": "2018.03.03", "title": "Смолян: Градът отбеляза тържествено 3 март и 140-тата годишнина от Освобождението на България"}
{"url": "http://www.focus-news.net/news/2018/03/03/2495571/pazardzhik-narodnite-predstaviteli-ot-gerb-se-vklyuchiha-v-chestvaniyata-po-povod-140-godini-ot-osvobozhdenieto-na-balgariya-ot-tursko-robstvo.html", "text": "ГЕРБ - Пазарджик отбеляза 140 години от Освобождението на България от турско робство, съобщиха от пресцентъра на ПП ГЕРБ - Пазарджик. Народният представител Десислава Костадинова отбеляза Националния празник в Пещера. Костадинова, заедно с кмета на града Николай Зайчев, се включиха в шествие до паметника на капитан Николай Сафонов. Пред възпоменателната плоча на руския воин те положиха венци и цветя, в знак на признателност към всички, жертвали се в името на свободата на България. След това се присъединиха към тържествата в центъра на града. „Днес, ние можем да дадем пример на нашите европейски партньори каква е силата на българина, колко последователен може да бъде той. Но по-важното е, че с днешната си роля, нашата страна има възможността да работи за това никога повече, който и да е народ, да не се чувства принизен, безправен, изолиран“, каза в традиционния си поздрав за Националния празник Костадинова.\r\nНародният представител Даниела Малешкова участва в поклонението в община Септември и пред руския паметник в град Ветрен. Тя бе сред официалните гости в тържествата, които се проведоха пред сградата на общината. “Горда съм, че съм българка и наследник на именити българи, отдали живота си за свободата на моята Родина. Признателните поколения трябва да помним техния пример и да разказваме за подвизите им на нашите деца и внуци“, каза в приветственото си слово пред жителите на Община Септември, Малешкова.\r\nНародният представител Димитър Гечев се включи в тържествата за отбелязване на националния празник  в Община Велинград. Той участва в шествието до площад „Николай Гяуров“, в поклонението и вдигането на националния флаг под звуците на националния химн, изпълнен от  местния духов оркестър с мажоретен състав.\r\nОбластният координатор на ГЕРБ Пазарджик Найден Шопов  се включи в тържествата за отбелязване на националния празник в  областния град. На площад „Константин Величков“, Наден  Шопов, заедно с общински съветници и членове на ЖГЕРБ Пазарджик, участваха в общоградското тържество. Преди това се състоя молебен за душите на загиналите руски войни и български опълченци  в катедралния храм „Свето Успение Богородично“.\r\nОбщинската организация в Батак поднесе венци и цветя  в църквата-костница „Света Неделя“, след което се включи в тържествата в град Батак. Батачани се поклониха пред паметта на загиналите свои съграждани за свободата на България.", "date": "2018.03.03", "title": "Пазарджик: Народните представители от ГЕРБ се включиха в честванията по повод 140 години от Освобождението на България от турско робство"}
{"url": "http://www.focus-news.net/news/2018/03/03/2495579/afp-iran-nyama-da-vodi-pregovori-za-raketite-si-osven-ako-zapadat-ne-unishtozhi-yadrenite-si-orazhiya.html", "text": "Говорителят на Въоръжени сили на Иран заяви в събота, че Техеран няма да води каквито и да е разговори за ракетната си програма, докато Западът не унищожи ядрените си оръжия и ракетите с голям обхват, предава AFP, като се позовава на иранска медия.\r\n„Отчаяните заявления на американците във връзка с ограничаването на ракетните възможности на Иран са непостижима мечта“, заяви бригаден генерал Масуд Джазайери пред държавната агенция IRNA.\r\n„Ще водим преговори за ракетите на Иран, при условие, че Америка и Европа унищожат ядрените си оръжия и ракетите с голям обхват“, увери той.\r\nСпоред мнението на Джазайери, критиките на САЩ за иранската ракетна програма са предизвикани от „техните провали и загуби в региона“.\r\nПревод и редакция:", "date": "2018.03.03", "title": "AFP: Иран няма да води преговори за ракетите си, освен ако Западът не унищожи ядрените си оръжия"}
{"url": "http://www.focus-news.net/news/2018/03/03/2495575/znepolskiyat-episkop-arseniy-s-prolyatata-si-krav-predtsite-ni-dokazaha-che-balgarskata-svoboda-ne-e-doshla-za-nas-darom-a-e-bila-izvoyuvana-s-reshimostta-na-dostoen-narod.html", "text": "С пролятата си кръв предците ни доказаха, че българската свобода не е дошла за нас даром, а е била извоювана с решимостта и твърдостта на един древен и достоен народ. Това каза в словото си Знеполският епископ Арсений пред събралите се десетки граждани и официални лица след молебена в храм „Св. Богородица“, предаде репортер на Радио „Фокус“ – Пловдив. Знеполският епископ Арсений каза още, че днес се прекланяме пред жертвения чутовен подвиг на Русия и православното войнство, отдало живота си за нас в Руско-турската освободителна война от 1877-1878 година, и въздигаме молитви и благодарения към небесата заради изгрялата на този ден, преди четиринадесет десетилетия, наша свобода. „Величаем неизповедимия Божи промисъл и скланяме глави пред подвига и пред паметта на загиналите десетки хиляди, знайни и незнайни воини, които оставиха костите си по бойните полета на войната, за да бъдем днес ние свободни, за да може православна България да гради сама и независима своето настояще и своите бъднини. В този паметен ден не забравяме и за нашите, български опълченци, които, рамо до рамо с освободителите, отдадоха и своя дял във великото дело на освобождението на Отечеството. С дълбока признателност си спомняме и за всички наши славни предци – апостоли на българската свобода, които не се примиряваха с робското положение на народа ни, и още с героичното Априлско въстание от пролетта на 1876 година показаха на света, че дългите столетия на иноверното иго не са сломили непреклонния български дух“, каза Знеполският епископ Арсений.\r\n„Православна България винаги ще помни и благоговейно ще почита стореното от всички свидни жертви на братските православни народи и на нашия народ, и от поколение в поколение ще предава разказа за величието на Христовия дух и героизма на православното войнство, проявен в битките при Свищов и Никопол, Велико Търново и Ловеч, Казанлък и Стара Загора, при Елена и особено при Шипченската и Плевенската епопеи. Завинаги в родовата ни историческа памет ще пребъдват и светлите образи на руските и българските духовници – архиереи и други, на Царя-Освободител Александър II, на генералите от непобедимата руска армия и на дейците на дипломатическия фронт, с чиито обединени усилия, на днешния ден, преди сто и четиридесет години бе поставен краят на петвековното робство и беше положено началото на новия и свободен живот на съвременна България. Днес – десетилетия след събитията от зимата на 1877-1878 година, редом с дължимата благодарност и признателността ни към нашите славни освободители, ние не можем да не припомним, че нашето политическо освобождение бе резултат и естествен завършек на стореното от поколения родолюбиви наши предци, които мечтаеха и които работеха за достоен, свободен и независим живот на православния ни народ. Историческата ни памет ни повелява никога да не забравяме, че столетия наред за тази възжелана свобода радееха поколения наши предшественици: родолюбиво духовенство и просветни дейци, занаятчии и търговци, заможни и малоимотни. Не можем и не трябва да забравяме и за изключителната роля, която изиграха за съхраняването на православния български дух и нашите манастири, в които грижливо се пазеше нашата книжовност и родната ни памет, и които – в благоприятното за това време – отгледаха и възпитаха героите на църковно-освободителното ни движение. С дълбока благодарност и днес ние свеждаме глави пред родолюбивото българско свещенство, от което православният ни народ получаваше не само спасителните Тайнства на светата ни Православна Църква и наставления за вярата и благочестието, но и най-важните уроци по родолюбие и родова памет“, посочи епископ Арсений. По думите му верен помощник на нашето родно православно духовенство в критичните години, предшествали Освобождението, е било и руското православно духовенство, което, в ярка изява на братска любов към поробените си български братя, е разгласявало истините за робската ни участ из цяла Русия. „С дълбоко искрени и вдъхновяващи слова духовните пастири на православния руски народ изтъкваха вековните духовни и културни връзки на братските ни православни народи, подчертавайки решаващия български принос за градежа на руската духовност и държавност през Средновековието. Кулминация на тази братска помощ и подкрепа, и решаващ момент, определил някога хода на събитията и бъдещето на народа ни, бе прочувственото писмо, изпратено след кървавото потушаване на Априлското въстание от Екзарх Антим I към Петербургския митрополит Исидор, в което се описваше бедственото положение на народа ни и върху което Всеруският цар и самодържец Александър II Николаевич постави паметната си резолюция „България да бъде освободена!“, добави Знеполският епископ Арсений. Той честити празникът на българската свобода на всички присъстващи граждани и официални лица на молебена в катедралния храм „Св. Богородица“, който се отслужи по повод Националния празник на България и навършването на 140 години от Освобождението.\r\nТони МИХАЙЛОВ", "date": "2018.03.03", "title": "Знеполският епископ Арсений: С пролятата си кръв предците ни доказаха, че българската свобода не е дошла за нас даром, а е била извоювана с решимостта на достоен народ"}
{"url": "http://www.focus-news.net/news/2018/03/03/2495573/blagoevgrad-uchenitsite-na-nachalno-uchilishte-sv-paisiy-hilendarski-v-bansko-predstaviha-praznichen-spektakal-v-chest-na-140-ta-godishnina-ot-osvobozhdenieto-na-balgariya.html", "text": "„Поклон Баългарийо свещенна!“ бе мотото на празничния спектакъл, подготвен от учениците на Начално училище „Св. Паисий Хилендарски” –  Банско в чест на 140-та годишнина от Освобождението на България. Това съобщиха от пресцентъра на Община Банско.\r\nРодолюбивото чувство се формира от ранна детска възраст, а учителите са тези, които учат своите възпитаници да обичат родината и да се гордеят  с историята на своя народ. С много старание и едновременно с това чисто, по детски, малките родолюбци представиха тематичната програма, посветена на паметната за България дата – 3 март 1878 г. В препълнената зала на читалище „Никола Вапцаров” в планинския град, прозвучаха патриотични стихове и песни, предизвиквайки топлите аплодисменти на публиката.\r\nНа тържествената вечер, редом с директорката на учебното заведение Невенка Бърдарева, кметът Георги Икономов поздрави участниците и публиката за предстоящия национален празник и прекрасно подготвеното тържество.", "date": "2018.03.03", "title": "Благоевград: Учениците на Начално училище „Св. Паисий Хилендарски” в Банско представиха празничен спектакъл в чест на 140-та годишнина от Освобождението на България"}
{"url": "http://www.focus-news.net/news/2018/03/03/2495576/plovdiv-zhiteli-i-gosti-na-grada-se-izkachiha-na-vrah-bunardzhika-za-da-se-poklonyat-pred-pametnika-na-ruskite-osvoboditeli.html", "text": "И тази година на 3 март жители и гости на града се изкачиха пеша на връх Бунарджика, за да се поклонят пред Паметника на руските освободители, предаде репортер на Радио „Фокус” - Пловдив. Стотици млади и възрастни, с националния трибагреник в ръце се събраха на площада пред паметника. Много семейства бяха довели децата си, за да поставят цветя и да поклонят глави пред подвига на българските опълченци и руски и финландски войници, които са дали живота си за свободата на България. Всяка година все повече стават патриотичните организации, които се включват в официалната церемония на този ден на Бунарджика. Присъстваха още представителни роди от пловдивския гарнизон и военен духов оркестър.\r\nЦветя и венци бяха положени и от почетния консул на Русия, както и от представители на църковната, местната и държавна власт. Тържествено слово произнесе Савина Петкова, председател на Общинския съвет. „В историята на всеки народ има дати и събития,  незаличими от полъха на столетията, изстрадани и заплатени със страдания и скъпи жертви. За нас българите това е Трети март, денят в който се поставя началото на новото летоброене на българската държава”, каза в словото си Петкова. Тя добави, че трети  март ще пребъде, защото пречиства и сплотява, защото той принадлежи на народа.\r\nОт 13.00 часа на Централните гробища се отслужва панихида за загиналите български опълченци. От 16.00 часа на площад \"Стефан Стамболов\" ще се проведе празничен концерт на Биг бенд Пловдив, а от 18.30 часа на площад \"Централен\" пред Гарнизонния военен клуб ще се състои тържествена заря-проверка, с участието на военни формирования.\r\nЦветана ТОНЧЕВА", "date": "2018.03.03", "title": "Пловдив: Жители и гости на града се изкачиха на връх Бунарджика, за да се поклонят пред Паметника на руските освободители"}
{"url": "http://www.focus-news.net/news/2018/03/03/2495578/nikola-belishki-kmet-na-obshtina-panagyurishte-treti-mart-e-data-izstradana-v-petvekovno-robstvo-silno-zhelana-i-mazhestveno-otstoyavana.html", "text": "На Трети март историята ни изправя пред поредния размисъл – да събудим духа си на българи и родолюбци и да си спомним мразовитата зима на 1878 година, донесла Свободата на българския народ. С тези думи започна приветственото си слово кметът на Община Панагюрище Никола Белишки, предаде репортер на Радио „Фокус“ - Пазарджик. Той подчерта, че 3 март бележи края на една ключова за България война. „Една-едничка дума дава точното определение на тази война – Освобождението. И ако трябва да прибавим още няколко думи то те трябва да бъдат преклонение, признателност и слава на героите, паднали за нашата свобода. Трети март е доказателството, че жертвите от Априлското въстание, хилядите опълченци, руски, румънски и финландски воини, загинали в Руско-турската война са дали живота си в името на нещо свято – в името на свободна България. Затова Трети март е дата, белязана с особен смисъл – изстрадана в петвековно робство, силно желана и мъжествено отстоявана. Днес, след 140 години, тупти ли в сърцата ни онази българска кръв, която ни зове да пазим националните идеали, завещани от предците ни? Чуваме ли, както те, че майка България сега ни зове към единство? Помним ли, че човешкото достойнство и свободата нямат цена? Можем ли да бъдем достойни за свободата си българи! Да бъдем достойни за тях, за себе си, за децата си! Да обичаме, да уважаваме! Да градим с разум и сърце бъдещето си!“, каза в словото си Белишки. Той добави, че знае, че ние българите можем, помним и знаем и пожела да пребъде България.\r\nАлбена ЖИЛЕКОВА", "date": "2018.03.03", "title": "Никола Белишки, кмет на Община Панагюрище: Трети март е дата, изстрадана в петвековно робство, силно желана и мъжествено отстоявана"}
{"url": "http://www.focus-news.net/news/2018/03/03/2495584/kiril-aleksiev-istorik-v-osvobozhdenieto-na-balgariya-mnogo-aktivno-uchastie-vzimat-balgarskiyat-narod-i-balgarskite-voenni-chasti-koito-sa-chast-ot-sastava-na-ruskata-armiya.html", "text": "В Освобождението на България много активно участие взима и самият български народ и българските военни части, които са част от състава на руската армия. Това каза за Радио „Фокус“- Пирин д-р Кирил Алексиев, историк и уредник в Регионален исторически музей – Благоевград. „Българският народ в Македония и Одринско не е преставал да осъзнава и да мисли за национални си идеал, който се явява Санстефанска България. Това е причината този ден да се отбележи с достойнство и се надяваме и в бъдеще време все по- тържествено да се празнува. Много е важно обществеността в Благоевград да осъзнае, че това не е поредният почивен ден в календара, а национален празник. В Oсвобождението на България много активно участие взима и самият български народ, българското население, българските военни части, които са част от състава на руската армия, но все пак има преобладаващо българско участие там. Трябва да споменем и десетките български доброволци, които подпомагат по всякакъв начин  руската армия с риск да си навлекат репресиите на Османската империя“, каза Алексиев. По думите му горноджумайската общественост активно се включва в освободителното дело. „Малко известен факт е, че когато идва навечерието на освобождението на Благоевград, според различните спогодби руска армия не трябва да встъпва в Македония, но все пак Русия доста активно спазва тази договорка, като се опитва да остане коректна и да не вкарва войски в Македония. Те се спират в Дупница, но тъй като тук се получава една своеобразна ничия зона, отстъпват османските сили не настъпват и има много сериозни проблеми с мародерсващите бягащи части от османската армия“, каза Алексиев. По думите му местното гражданство се самоорганизира, прави няколко чети и веднага правят прошение на коменданта на гарнизона в Дупница. Освобождават региона и руските войски слизат тук, за да запазят местното население от изстъпленията на башибозуците. Това е един малък прецедент, който показва ясно какво е отношението на местното население спрямо Санстефанския договор“, каза Алескиев.\r\nЛора КАЛЧЕВА", "date": "2018.03.03", "title": "Кирил Алексиев, историк: В Освобождението на България много активно участие взимат българският  народ и българските военни части, които са част от състава на руската армия"}
{"url": "http://www.focus-news.net/news/2018/03/03/2495577/v-telefonen-razgovor-s-prezidenta-aleksandar-vuchich-premierat-boyko-borisov-izrazi-priznatelnost-za-saprichastnostta-na-srabskiya-narod-kam-osvobozhdenieto-na-balgariya.html", "text": "Министър-председателят Бойко Борисов проведе телефонен разговор със сръбския президент Александър Вучич, в който изрази признателност за съпричастността на сръбския народ към Освобождението на България през 1878 г. Това съобщиха от правителствената информационна служба. „Отдаваме почит и ще помним героичното участие на сръбски воини в боевете за свободата на Родината ни“, отбеляза Бойко Борисов.\r\nАлександър Вучич поздрави българския премиер по случай 3 март – Националния празник на България, и пожела благополучие и просперитет на българския народ.", "date": "2018.03.03", "title": "В телефонен разговор с президента Александър Вучич премиерът Бойко Борисов изрази признателност за съпричастността на сръбския народ към Освобождението на България"}
{"url": "http://www.focus-news.net/news/2018/03/03/2495580/nikolay-melemov-kmet-na-smolyan-nasheto-osvobozhdenie-e-primer-nepovtoren-v-svetovnata-istoriya.html", "text": "„Преди 140 години в историята на България една дата става синоним на святата дума Свобода. Тази дума векове наред е раждала герои, мъченици и будители, които със слово и меч са творили историята. Със златни букви са изписвали категоричната воля на поробените – Свобода или смърт“. С тези думи кметът на Смолян Николай Мелемов се обърна към стотиците граждани, които присъстваха на тържествата по случай 3 март и 140-ата годишнина от Освобождението на Родопите, предаде репортер на Радио „Фокус“ – Смолян. „Свободата е дошла с вярата на посечените 200 райковски първенци, с милостта на великите български революционери, с кръвта на априлци, с безстрашието на опълченци и със саможертвата на хиляди, руски, румънски и финландски воини. Трети март 1878 г. отбелязва възкресението на един народ, чиято висока самобитна духовна и материална култура бе подложена на унищожение. Нашето освобождение е пример, неповторен в световната история. Защото няма друг случай, когато народът на една държава се вдига, за да помогне и освободи друг народ, оставя костите на хиляди свои синове по далечни бойни полета, възкресява за нов живот държавността и институциите на освободения народ и се оттегля със славата на освободител. Затова нека на Трети март сведем чела, нека се поклоним пред мъчениците на свободата, нека си спомним за кръста, който носим, за вярата и борбата за книжовниците и будителите, съхранили духовното ни богатство и запалили огъня на националното пробуждане и възраждане. Когато на Трети март честваме своя национален празник, отново усещаме, че мисията на този ден е да ни сплотява и пречиства. Пречиства ни с онази изконна обич към Отечеството, която ни прави горди българи. Трети март е на само тържествена дата, но и пътеводител към българския собствен облик, с който се открояваме в обединеното европейско семейство. Затова нека всеки наш ден бъде подчинен на гордостта, че България е най-старата страна в Европа, водени от народните победи и страдания”, посочи още в тържественото си слово Николай Мелемов.\r\nТой припомни събитията от преди 140 години, случили се в Смолянския край. „На днешния ден отдаваме заслужена почит и на руския генерал Пьотр Черевин, който освобождава Райково и Пашмакли. На 17 януари 1878 г. тържествено е посрещната Казашката кавалерийска бригада на генерал Пьотр Черевин и в Устово се създава първото българско управление, което работи до Берлинския договор, който ревизира сключения Сан-Стефански договор\", посочи Мелемов. Кметът се обърна и към младите хора от Смолян, като ги призова да застанат зад онези национални каузи, които ни обединяват.И ни показват, че проблемите, които ни разделят са по-малки и преходни от големите ни цели. „Нека да не забравяме да защитаваме всекидневно свободата си – като дух и мисъл, като воля и дело, като мъдрост и родолюбие”, каза още Мелемов.\r\nНели ГЕРГЬОВСКА", "date": "2018.03.03", "title": "Николай Мелемов, кмет на Смолян: Нашето Освобождение е пример, неповторен в световната история"}
{"url": "http://www.focus-news.net/news/2018/03/03/2495581/nayden-shopov-gerb-pazardzhik-na-3-mart-1878-g-se-sbadva-golyamata-mechta-na-geroite-otdali-sebe-si-za-svobodata-na-balgarskite-zemi.html", "text": "Преди 140 години с подписването на Санстефанския мирен договор на 3 март България възкръсва след векове потисничество. Това каза в приветственото си слово областният лидер на ПП ГЕРБ в Пазарджик Найден Шопов, предаде репортер на Радио „Фокус“ – Пазарджик. Той припомни, че така се ражда Третата българска държава след близо пет века османско владичество. „На 3 март 1878 г. се сбъдва голямата мечта на героите, отдали себе си за свободата на всички български земи. Свобода, пред чийто олтар са положени хиляди жертви. И нека засвидетелстваме синовна почит като следваме примера на тяхното себеотрицателно родолюбие  в защита на българската национална кауза. Да бъдем достойни!“, каза още в словото си Шопов. Той призова да пазим България единна и силна.", "date": "2018.03.03", "title": "Найден Шопов, ГЕРБ - Пазарджик: На 3 март 1878 г. се сбъдва голямата мечта на героите, отдали себе си за свободата на българските земи"}
{"url": "http://www.focus-news.net/news/2018/03/03/2495588/politika-sarbiya-aleksandar-vuchich-e-pozdravil-rumen-radev-i-boyko-borisov-za-balgarskiya-natsionalen-praznik.html", "text": "Президентът на Сърбия Александър Вучич е поздравил българския си колега Румен Радев и премиера на България Румен Радев за националния празник на страната – Денят на освобождението от османско робство, пише белградското издание “Политика“.\r\nСръбският държавен глава е пожелал на Радев всеобхватен прогрес на България и просперитет на нейните граждани и е изразил увереност в успешното развитие на цялостните отношения между двете страни, съобщи пресслужбата на сръбското президентство.\r\nСъгласно съобщнието, Вучич е провел телефонен разговор с Бойко Борисов, в който му е предал лично пожеланията си по случай българския национален празник. Той е изразил увереност, че Сърбия и България имат най-близки братски отношения. \r\n„Свързани сме от общата ни история, но пред Сърбия и България преди всичко стои общо бъдеще“,е заявил Вучич. Двамата събеседници отново са разговаряли за общи инфраструктурни проекти и проекти в областта на енергетиката, които трябва да допринесат за разширяването на връзките между двете страни, се добавя в съобщението.\r\nВучич е похвалил Борисов и за това, че България е поставила сред приоритетите на своето председателство в Съвета на Европейския съюз разширяването и интеграцията в региона на Западните Балкани, като е посочил, че европейската перспектива има значителен принос за мира и стабилността в региона.\r\nБорисов е благодарил на Вучич от името на България и българския народ за всичко, което са направили сръбските войници за освобождението от османско владичество. Освен това той е изразил увереност, че пред двете страни има много възможности за интензификация на отношенията в бъдеще и за това да бъдат пример за добросъседски отношения.\r\nПревод и редакция:", "date": "2018.03.03", "title": "„Политика“ (Сърбия): Александър Вучич е поздравил Румен Радев и Бойко Борисов за българския национален празник"}
{"url": "http://www.focus-news.net/news/2018/03/03/2495586/savina-petkova-predsedatel-na-obshtinskiya-savet-v-plovdiv-v-dni-kato-tozi-dalbokata-choveshkata-priznatelnost-povelyava-da-nadskochim-granitsite-na-balgariya.html", "text": "В дни като този дълбоката човешката признателност повелява да надскочим границите на България. Историята има една истина за събитията от 1877-1878 г. и нищо не може да заличи факта, че свидните синове на руския народ, на румънския, финландския, украинския, белоруския, полския, литовския народи положиха костите си за нашата свобода и намериха последен покой на българска земя. Това каза в словото си Савина Петкова, председател на Общинския съвет в Пловдив, по време на тържественото честване на 140 години от Освобождението на България, предаде репортер на Радио „Фокус” - Пловдив. „Българската свобода има много герои, пред които днес смирено свеждаме глава. Наш дълг е да помним, че предците ни дадоха най-свидното си, отказаха се от най-милото си, за да счупи Отечеството тежките окови на робството“, добави Петкова.\r\nИзстрадала Освобождението от робството, възпяла героизма на героите си, добила гордост и самочувствие, България гордо брани свободата и днес. Трети  Март ще пребъде, защото пречиства и сплотява, защото той принадлежи на народа. Нито изминалите години, нито безмилостният ход на историята могат да го отдалечат и отделят от нас. „Защото България имаше и има съзнание за бъдеще, бъдеще което носи името Свобода!”, каза още Савина Петкова.\r\nТя отбеляза още, че в историята на всеки народ има дати и събития,  незаличими от полъха на столетията, изстрадани и заплатени със страдания и скъпи жертви. За нас българите това е Трети март, денят в който се поставя началото на новото летоброене на българската държава. Дата превърнала се в символ на победата и свободата. Дата сложила края не само на една тежка война, но изпълнила съкровения блян на българина – да бъде свободен, да има духовна независимост, право на собствена култура, писменост и своя национална принадлежност, да има своя държава и сам да определя съдбата си. „140 години са достатъчна историческа дистанция, за да се открои мащабната политическа и социална рамка на това епохално събитие в новата история на България”, каза още Савина Петкова. „Този ден е ден на национална гордост, но и ден на смирение и признателност. Актът на Освобождението винаги е бил барометър за националното ни самочувствие във време на изпитания, гаранция за узряване на духа и надеждите ни за новия български ден”, добави тя. Дори и в най-тъмните години на робството българският народ успява да съхрани своята вяра, език и традиции и не чака даром да получи своята свобода. Пътят към нея преминава през икономическото замогване на българите през ХVІІІ и ХІХ век, когато средногорските и подбалкански селища стават стопанското сърце на османската империя; през борбата за национална просвета, когато във всяко българско селище се създава училище със свой даскал и учебници на родния език, през църковно-националната борба, когато във всяка църква служи свещеник на родния език, а българите имат вече своя Екзархия. Възраждането е дръзновен исторически подвиг, защото българските църкви, училища и общини, макар и в условията на робство, успяват да се изградят като самобитни национални институции, зачатъци на възстановяващата се държавна традиция. „Пътят към свободата преминава през саможертвата на хайдушките дружини, през огъня на четническото движение, през комитетите на Васил Левски и чутовната Априлска епопея“, каза още Савина Петкова.\r\nЦветана ТОНЧЕВА", "date": "2018.03.03", "title": "Савина Петкова, председател на Общинския съвет в Пловдив: В дни като този дълбоката човешката признателност повелява да надскочим границите на България"}
{"url": "http://www.focus-news.net/news/2018/03/03/2495589/ministar-nikolay-nankov-v-den-kato-dneshniya-tryabva-da-se-varnem-kam-korenite-si-kam-geroizma-na-hilyadite-posvetili-zhivota-si-v-imeto-na-svobodata.html", "text": "В ден като днешния трябва да се върнем към корените си, към героизма на будителите, революционерите и на хилядите жертви, отдали живота си в името на свободата. Това посочи министърът на регионалното развитие и благоустройството Николай Нанков, който днес бе в Ловеч за честванията по случай Националния празник на България, съобщиха от пресцентъра на Министерство на регионалното развитие и благоустройството.\r\n„На Шипка създадохме много добра организация с Пътна полиция и Агенция „Пътна инфраструктура“, посочи той пред журналисти. Той добави, че пътят е разчистен на асфалт. Регионалният министър припомни още, че въведеното ограничение за тежкотоварни автомобили продължава до 18.00 часа днес, като е осигурен обходен маршрут през Прохода на Републиката. По думите му пътищата са проходими в цялата страна, с временни ограничения на места, без инциденти и бедстващи хора.\r\nМинистър Нанков обърна внимание на обстановката по републиканската пътна мрежа и създадената организация на движение, отправяйки апел към водачите на превозни средства да шофират с повишено внимание и с автомобили, подготвени за зимни условия. \r\nАгенция „Пътна инфраструктура“ създаде необходимата организация още от вчера, поясни той. „Ограничихме движението по най-натовареините пътища за тежкотоварни автомобили вчера от 16.00 до 20.00 часа, а в понеделник часовият интервал ще бъде от 14.00 до 20.00 часа, така че хората да се приберат спокойно“.\r\nВ Русенска, Силистренска и Добричка област се затварят временно участъци от републиканската пътна мрежа до изчистването им,   след което се пускат,  като властите и гражданите се осведомяват своевременно. Нанков припомни, че периодично се качва информация за пътната обстановка  на мобилното приложение „Лима“ и на сайта АПИ.", "date": "2018.03.03", "title": "Министър Николай Нанков: В ден като днешния трябва да се върнем към корените си, към героизма на хилядите, посветили живота си в името на свободата"}
{"url": "http://www.focus-news.net/news/2018/03/03/2495591/ruse-vremenno-e-ogranicheno-dvizhenieto-po-pat-i-5-ruse-byala-predi-razklona-za-s-pirgovo-poradi-avariral-tezhkotovaren-avtomobil.html", "text": ".Временно движението по път I-5 Русе – Бяла, преди разклона за с. Пиргово, е ограничено поради аварирал тежкотоварен автомобил, съобщиха от пресцентъра на Aгенция \"Пътна инфраструктура\". Трафикът се регулира от \"Пътна полиция\". Обходният маршрут за  леки автомобили и автобуси е през с.Басарбово и с. Иваново.", "date": "2018.03.03", "title": "Русе: Временно е ограничено движението по път I-5 Русе – Бяла, преди разклона за с. Пиргово, поради аварирал тежкотоварен автомобил"}
{"url": "http://www.focus-news.net/news/2018/03/03/2495590/plovdiv-s-tarzhestvena-tseremoniya-v-karlovo-beshe-otbelyazan-natsionalniyat-praznik-na-balgariya.html", "text": "Националният празник на Република България и 140-та годишнина от Освобождението на България от турско робство бе отбелязан на площад „20 юли” в Карлово. Това съобщиха за Радио „Фокус“ - Пловдив от Общината. Тържествената церемония започна с химна на Република България, а военнослужещи от представителната рота при 61-ва Стрямска механизирана бригада издигнаха националния флаг. Тържествено слово, по случай Националния празник, произнесе Председателят на Комисията по отбрана в 44-тото Народно събрание генерал Константин Попов. „Всички ние знаем, че този ден е Денят на свободата, но всички ние знаем и че свобода насила не се дава. За тази свобода са се борили много, искали и жадували българите години наред, водени от своите възрожденци, от своите революционери – Раковски, Левски, Ботев, Бенковски и много други, които са ни вдъхновявали и казвали, че свободата е лично дело, че човек трябва да бъде свободен, да мисли и действа съгласно собствената си воля. Но не само това, че трябва да поискаш и свободата на другия“, каза ген. Попов, пред стотиците карловци и гости на град Карлово дошли на площад „20-ти юли“, за да отбележат Националния празник.\r\nНа тържественото честване присъстваха д-р Емил Кабаиванов – кмет на община Карлово, генерал Константин Попов - Председател на Комисията по отбрана в 44-тото Народно събрание, Веска Ненчева  – народен представител,  Теодор Шойлеков – председател на Общински съвет Карлово, заместник-кметовете: Антон Минев, Стойо Карагенски, Данка Зидарова – Люртова, секретарят на община Карлово – Стефан Стефанов, общински съветници, кметове на населени места, граждани и гости на град Карлово. Официален гост на тържеството бе подполковник Алексей Бражник – пълномощник на военния, военновъздушен и военноморски аташе при Посолството на Русия.", "date": "2018.03.03", "title": "Пловдив: С тържествена церемония в Карлово беше отбелязан Националният празник на България"}
{"url": "http://www.focus-news.net/news/2018/03/03/2495582/stefan-radev-kmet-na-sliven-ne-sa-dostatachni-dumite-za-da-izrazim-priznatelnostta-si-kam-gotovnostta-na-sinovete-na-stranata-ni-da-se-prenesat-v-zhertva-za-neya.html", "text": "„500 години българският народ е носил тежки окови. 500 години без независимост и свобода, в страдание, нерадостна участ и непробиваема стена към цивилизована Европа. Стотици будни и велики българи са дали живота си днес да бъдем свободни – в името на поколенията, в името на бъдещето на нацията“, заяви в словото си кметът на Сливен Стефан Радев по време на официалната церемония по повод отбелязването на 140 години от Освобождението на България от османско иго, съобщиха от пресцентъра на Община Сливен. \r\nКметът подчерта, че думите не са достатъчни, за да изразим признателността си  и възхищението от силната воля, безграничната любов към България и готовност на великите синове на страната ни да се пренесат в жертва за нея.\r\n„Ние ги пазим в сърцата си и несъзнателно се сравняваме с тях. В дни като днешния всички се питаме можем ли да изминем пътя на Левски и Ботев. Дали сме достойни, притежаваме ли тяхната сила и дух? Живеем във време, в което сякаш избираме лесните пътища, неведнъж се отказваме от започнатото, понякога заставаме един срещу друг и забравяме миналото и смисъла на единството. На думи сме смели, но със сигурност делата са важни, въпреки трудностите по пътя. Дела, които да помнят и тези след нас. Българският народ никога няма да забрави помощта на руският народ. На император Александър II, на хилядите руски генерали, офицери и войници, които са воювали на територията на България. Много от тях са останали завинаги в българската земя“, каза още кметът.\r\nПо думите му, България е свободна вече 140 години не само заради подкрепата на големите сили, но и защото народът ни прави своя съдбовен избор – свобода или смърт. „Народът тръгва тогава по трудния път, който премахва окови и следва общата цел. Поклон пред предците ни, пред стотиците имена, сред които и тези на Хаджи Димитър, Георги Раковски и Панайот Хитов, които ни показват пътя към безсмъртието. Те и днес са сред нас.\r\n„Думите не са достатъчни, за да изразим своята признателност, да изкажем възхищение от силната им воля, разум и смелост, за безграничната им любов към България и готовност да се пренесат в жертва. Затова ги пазим в сърцата си и несъзнателно се сравняваме с тях. Поклон пред всички, които са дали живота си за свободата на нашата родина. Честит празник и да живее България“.\r\nСъс залп от около 20 пушки започнаха честванията по повод 140 години от Освобождението на България от турско робство пред символа на град Сливен – Стария бряст.\r\nВойводите от клуб „Традиция“ поставиха началото на празника, след което пред сградата на Община Сливен засвириха 140 каба гайди, пристигнали от Смолян в Града под сините камъни. Гайдарите са на различна възраст – от 7до 70 години. Най-младият е на 7 години, а най-възрастният – на 70 години. Сред музикантите има и жени.\r\nШествието  се отправи пред паметника на Хаджи Димитър и сливенските възрожденци, където  се състоя официалната церемония по издигане Националното знаме на Република България. Поднесени бяха венци и цветя в знак на признателност към загиналите за свободата на България. 140 военнослужещи носиха 140-метров трибагреник по „Пътя към безсмъртието“ – от паметника на Хаджи Димитър, по улица „Г.С.Раковски“, до паметника на Панайот Хитов.\r\nОколо 35 килограма тежи 140-метровото знаме.  Знамето е широко 2,10 метра. Изработено е във фирма „Бендида-66“ , град Първомай, чиято дейност е свързана с възпроизвеждане и разпространение на националното знаме и герба на Република България. Преди да започне шиенето му, е било разчистено голямо помещение, в което да се работи, разказва Атанаска Велчева, управител на фирмата. Самата тя е шила знамето в продължение на три дни. То е изработено в две части и затова е съединено само на едно място. След ушиването му е навито на макара, поставена на специално изработена за целта стойка. Преди няколко дни знамето е транспортирано до Сливен.", "date": "2018.03.03", "title": "Стефан Радев, кмет на Сливен: Не са достатъчни думите, за да изразим признателността си към готовността на синовете на страната ни да се пренесат в жертва за нея"}
{"url": "http://www.focus-news.net/news/2018/03/03/2495593/kostadin-varev-kmet-na-obshtina-belovo-tryabva-da-osaznaem-svoya-dalg-i-pochit-kam-predtsite-no-i-svoyata-otgovornost-za-dneshniya-den-i-badeshteto-na-balgariya.html", "text": "Трети март е Ден за признателност, ден за връщане към своята история, каза в приветственото си слово кметът на община Белово Костадин Варев, предаде репортер на Радио „Фокус“ – Пазарджик. Той подчерта, че трябва да оценяваме случилото се през 1878 година от гледна точка на неговата историческа значимост – Денят поставил началото на Нова България, преди 140 години. „На този ден много българи изкачват хилядата стъпала до най-внушителния ни и величествен паметник на връх Шипка, прекланящи се пред саможертвата и героизма на руските и български воини. На Трети март, застанали пред паметниците на признателността, ние ще се опитаме да прозрем смисъла за оцеляването на един народ“, каза още в словото си Варев. Той допълни, че ние българите трябва да осъзнаем своя дълг и почит към предците, но и своята отговорност за днешния ден и бъдещето на България.\r\nАлбена ЖИЛЕКОВА", "date": "2018.03.03", "title": "Костадин Варев, кмет на община Белово: Трябва да осъзнаем своя дълг и почит към предците, но и своята отговорност за днешния ден и бъдещето на България"}
{"url": "http://www.focus-news.net/news/2018/03/03/2495585/yordan-yordanov-kmet-na-dobrich-nie-sme-gordi-balgari-i-neka-ne-go-zabravyame.html", "text": "„Ние сме горди българи и нека не го забравяме“. Това заяви в празничното издание на предаването „За честта и славата на България“ на Радио \"Фокус\" кметът на Добрич Йордан Йорданов. Според него хората в нашата страна не трябва да забравят от къде са тръгнали. „Аз примерно не забравям от къде съм тръгнал. Аз винаги съм давал пример със себе си, винаги съм носел българското в себе си. Какво имам предвид? От най-малките неща – храната, образованието, празниците. Цялата тази съвкупност от дейности и действия и неща, които правим в ежедневието си, хубаво е за секунда да се спираме и просто да отдаваме значимото на това, че сме българи. Ние не сме лоши, напротив! Ние сме най-старата държава в Европа. Достатъчен факт, който Европа оценява в нас. Дайте да го задържим и да го подобрим. Това разделение, което виждаме напоследък, защото не можем да си затворим очите, води според мен до тази идентичност, че сме българи. Хубаво е да се идентифицираме, че сме европейци, но на първо място трябва да се идентифицираме, че сме българи. И всичко това започва да се връща към семейството и училището, за което говорихме преди малко. Ние сме горди българи и нека не го забравяме. Да всяка една държава си има трудните моменти, хората в последните години забелязваме, че продължават да бягат от страната. Но аз съм сигурен, че един ден ще се върнат. Дали ще е след 5, 10 или 20 години, един ден ще се върнат. И ако трябва да вземем нещо от Европа, нека това е нагласата да отстояваме себе си, това, което е ценно за нас като българи“, каза Йордан Йорданов. Той коментира ролята и взаимовръзката между семейство и училище във възпитаване на национално самосъзнание и личности качества: „И двете са взаимно свързани. Аз винаги съм твърдял, че родителите и учителите вървят ръка за ръка в изграждането на едно дете и впоследствие на една личност. Защото семейството е мястото, от където тръгва човек. Училището е мястото, където продължава и се развива. Впоследствие когато човек израсне, той продължава да помни и да живее заедно със семейството си и неговите учители. Така че ако ме питате, на този въпрос аз няма да ви дам отговор – едното или другото. Напротив, и двете. Защото мисля, че тези две неща като общество ги оставяме на заден план. Да говорим, имаме един куп нормативни актове, закони със задължения на семейството и учителите. Но не мисля, че това е достатъчно. По-скоро трябва да се даде пример от всички нас как едно семейство, едно училище трябва да функционира, защото какво сме ние – Добрич, област Добрич, България, ние сме едно семейство, освен нация, ние сме едно семейство. Затова трябва много внимание, много търпение и много инвестиция във времето да го наречем, да образоваме децата си и самите себе си, за да се развиваме напред. Така че двете са задължителни“, посочи Йордан Йорданов. „Бъдете българи!“, е неговото послание към всички сънародници в ден като днешния. \r\nЖулиета НИКОЛОВА", "date": "2018.03.03", "title": "Йордан Йорданов, кмет на Добрич: Ние сме горди българи и нека не го забравяме"}
{"url": "http://www.focus-news.net/news/2018/03/03/2495594/stefan-shivachev-istorik-kravta-koyato-balgarskiyat-narod-dava-za-svoeto-osvobozhdenie-e-osnoven-motiv-za-samochuvstvieto-i-dostoynstvoto-ni-prez-izminalite-140-godini.html", "text": "Кръвта, която българският народ дава за своето Освобождение, е основен мотив за самочувствието и достойнството ни през изминалите 140 години. Това каза за Радио „Фокус“ – Пловдив Стефан Шивачев, историк и директор на Регионален исторически музей -\r\n Пловдив. По думите му след пет века чуждо владичество в Европа е изличен споменът за това, че някъде на Балканите съществува български народ. „През 1876 година, благодарение на Джанюариъс Макгахан, на Лейди Странгфорд, на тези десетки и стотици представители на европейското общество, за първи път Европа и европейското общество разбират, че на Балканите има един народ, който е забравен, но който иска да влезе отново в европейската история. Русия е единствената страна, която тръгва да накара Турция да изпълни международното решение от Цариградската конференция. Става нещо много интересно. Тази война вече е в едно време, в което журналистиката, пресата и медиите са достатъчно популярни и са вече „четвърта власт“. В тази война, заедно с руската армия, пътуват стотици художници, журналисти, доброволци, които участват във войната и които правят всичко около войната известно в цяла Европа. Една част от тази известност се пада и на българите, които подпомагат армията, на опълченците, които воюват. След 1876 година, през 1878 година за втори път българите влизат в полезрението на европейската общност“, посочи Шивачев. По думите му малко по-късно, през 1885 година българите вече ще влязат в полезрението на европейската общност и общество като един народ, който има държавно-творчески способности, създава своите държави, обединява ги, а малко по-късно ще се заговори и за „българското чудо“ – възстановена икономика, модернизация и развитие на държавата, българска армия. „Тази война прави българите изключително популярни. Възстановяването на българската държава е възприето като връщане на един народ в семейството на европейските народи. В десетилетията преди Освободителната война, в българското общество и в Българското националноосвободително движение има няколко теории за това как България може да се освободи – дали по пътя на така създадената легенда за Дядо Иван и по пътя на Руско-турската война, дали по пътя на въстанието на българите, дали по пътя на тази дуалистична монархия Австро-Унгария, тоест самата Турция да осъзнае, че може да бъде създадена една държава съвместно с българите и така да се реформира империята. Аз мисля, че на нашите революционери, на дейците на това най-радикално крило в националноосвободителното ни движение, ние дължим най-добрият път за Освобождение – въстанието тогава, когато никой не си представя, че може да бъде победена редовната турска армия, но това ще предизвика отзвука в Европа и оттам нататък намесата на Великите сили. Като историк съм привърженик на тезата, че това е най-добрият път“, добави историкът.\r\nСтефан Шивачев каза още, че развитието на България през следващите десетилетия показва, че държавата ни надскача много рамките на Османската империя. „Османската империя продължава да се разпада, продължава да бъде в една изключителна криза. А българите, само за следващите 3-4 десетилетия, изграждат своята държава, получават една от най-демократичните конституции, създават две български държави. Даже замислената като османска провинция Източна Румелия е реализирана като втора българска държава. Съединяват тези държави, правят първото на Балканите Земеделско-промишлено изложение, дават път на икономическото си развитие. И в крайна сметка, в началото на 20-ти век, се говори за българско икономическо чудо, за чудото, наречено Българска армия. Неслучайно българите са наречени прусаците на Балканите. Най-добрата армия в тогавашния свят е немската армия и сравнението с нея е едно огромно достойнство. През есента на 1912 година Българската армия е тази, която разгромява армията на Османската империя. Това показва съпоставката в историческото развитие. Мисля, че всичко друго е просто разсъждения около историята, кое и как би могло“, посочи историкът и директор на Регионален исторически музей-Пловдив.\r\nТони МИХАЙЛОВ", "date": "2018.03.03", "title": "Стефан Шивачев, историк: Кръвта, която българският народ дава за своето Освобождение, е основен мотив за самочувствието и достойнството ни през изминалите 140 години"}
{"url": "http://www.focus-news.net/news/2018/03/03/2495587/stefan-shivachev-istorik-bez-treti-mart-nyamashe-da-se-sluchat-nito-saedinenieto-nito-nezavisimostta-na-balgariya-ili-drugite-svetli-dati-v-nashata-istoriya.html", "text": "Без Трети март нямаше да има нито 6-ти септември, нито 22-ри септември, нито една от другите светли дати в нашата история,  които сега са обявени за официални празници. Това каза за Радио „Фокус“ – Пловдив Стефан Шивачев, историк и директор на Регионален исторически музей - Пловдив. По думите му датата 3 март заслужено е национален празник на България, защото тя бележи възстановяването на българската държава след пет века чуждо владичество. „Непреходната стойност на тази дата в българската история е увековечена от българския народ в това вече 140-годишно честване. Тук се смесват емоциите, благодарността, всичко това, което изпитваме към своите освободители. Това е едно изключително достойнство на българския народ. Историята на Балканите през 17-18 век е такава, че Русия води една поредица от повече от 10 войни срещу Османската империя, като основната цел на Руската империя са проливите, Дарданелите, достъпа до топлото море, достъпа до свободното Средиземно море. Естествен е стремежът на Русия да се отвори към Европа, към света, а това е най-естественият път. Като последица, обаче, от тези руско-турски войни, всички балкански народи получават своето Освобождение, възстановяването на своите държави и като краен етап – своята независимост. Така е след гръцкото въстание, което в продължение на повече от 10 години хвърля в кръв днешните гръцки земи. Така е след сръбското въстание в началото на 19-ти век, така е с Обединеното княжество Влашко и Молдова. Но само ние българите имаме тази изключителна благодарност, само ние българите сме издигнали на пиедестал своите освободители. В това няма нищо лошо“, коментира Стефан Шивачев. Историкът подчерта, че войната е тази, която кара Османска Турция да изпълни решението на Великите сили. „През есента на 1876 година представителите на Великите сили се събират в Цариград на така наречената Цариградска конференция и взимат решение за възстановяване на българската държава. Това е последствие от Априлското въстание, от кръвопролитията на тези 30 000 и повече от 30 000 жертви на българите, които казват на целия свят, че ние искаме да живеем свободни, че искаме да живеем във възстановена наша държава, а не искаме това робско съществуване в рамките на една разпадаща се империя. И понеже, както винаги става през 19-ти век, Османската империя отказва да изпълни това решение, в крайна сметка Руско-турската война е тази, която принуждава Османската империя да подпише международните договори и да се възстанови българската държава след пет века. Разбира се, напълно естествено е в исторически план Русия да воюва и за своите цели. Не бива да забравяме, че като последствие от тази война е възстановяването на българската държава. Тук дълбоко искам да подчертая, че приносът на Русия в тази война, неслучайно наричана Руско-турска, е безспорен, но безспорен е и приносът на българите за своето освобождение. Нека не забравяме, че в рамките на тази 180-хилядна руска армия, която воюва на Балканския полуостров, има и 12-хилядна българска армия. Това е Българското опълчение. Българите имат готови още 10-12 000 доброволци. Само организационните трудности пречат да се създаде българска дивизия. Неслучайно след войната това българско опълчение прераства в Българска земска войска и в Българска армия в свободна България“, посочи Стефан Шивачев. По думите му освен тези 12 000 опълченци, в чети, доброволчески отряди и като разузнавачи се включват още близо 20 000 българи. „Жертвите на българското население, на българите, не се измерват само с тези близо 1800 загинали опълченци. Жертвите се измерват с тези повече от 30 000 души, загинали при разсипването на Стара Загора, на Сопот, на Карлово, на Калофер, на десетки села в Горнотракийската низина. Тези жертви са съизмерими с жертвите на Руската армия“, добави историкът и директор на Регионален исторически музей - Пловдив.\r\nТони МИХАЙЛОВ", "date": "2018.03.03", "title": "Стефан Шивачев, историк: Без Трети март нямаше да се случат нито Съединението, нито Независимостта на България или другите светли дати в нашата история"}
{"url": "http://www.focus-news.net/news/2018/03/03/2495583/stefan-shivachev-istorik-osvobozhdenieto-vrashta-balgariya-v-semeystvoto-na-evropeyskite-narodi-i-nie-veche-imame-pravoto-sami-da-opredelyame-istoricheskata-si-sadba.html", "text": "Освобождението връща България в семейството на европейските народи и ние вече имаме правото сами да определяме своята историческа съдба. Това каза за Радио „Фокус“ – Пловдив Стефан Шивачев, историк и директор на Регионален исторически музей - Пловдив. По думите му на 3 март не трябва да се отървем от емоциите, а по-скоро трябва да се отървем от натрупаните през изминалите 14 десетилетия, през изминалите 140 години, клишета. „Тази дата има своята непреходна историческа стойност. Това, което става на 3 март 1878 година, е от изключително значение за цялостното 13-вековно развитие на България. Историята на България се ситуира така, че след създаването на държавата през 7 век, ние сме на едно от най-проветривите места на европейския континент. Почти всички завоеватели, които са тръгвали някъде от Азия или другаде, са опирали до Балканския полуостров и по някакъв начин са се мъчили да влязат в Европа, използвайки този балкански път. Няма да се връщам в по-далечното Средновековие с опитите на араби, на татари и на кой ли не да влезе в Европа и ролята на българската държава, но по-важното в случая е, че в края на 14-ти век османските турци, като едни от най-страшните завоеватели в европейската и световната история, от тук, от Балканския полуостров и от българските земи започват своя завоевателен поход в Европа. Този поход завършва при Виена. Едва там европейските държави, европейците като общо понятие, успяват да спрат османските турци. Османската империя започва от Дунава, от Виена, и завършва някъде при днешна Либия, Алжир, при тези държави в Северна Африка. Така българският народ, в продължение на пет века, се развива в рамките на едно чуждо етническо и верско владичество. Дали ще го наречем турско робство или османско владичество, няма значение. Както и да го наричаме, по-важният факт е, че пет века ние нямаме държава. На 3 март 1878 година, като последствие от тази поредна руско-турска война, българският народ получава възстановяване на своята държава, започва новият летопис на новата Трета българска държава“, каза още Стефан Шивачев. По думите му в Руско-турската война  има и много емоция, защото когато руските войници идват тук, те намират един братски, славянски народ, който говори почти техния език, с който се разбират. „Разбират, че този народ е благодарен, този народ още преди своето освобождение е създал мита за Дядо Иван, който евентуално ще го освободи. И е напълно нормално през следващите десетилетия емоциите на този ден да бъдат изключителни. Но нека не забравяме, че олицетворяването на този ден в крайна сметка е с основното честване на Шипка. Там, където българските опълченци, по стечение на обстоятелствата при тази война, демонстрират своя героизъм“, посочи историкът.\r\nТони МИХАЙЛОВ", "date": "2018.03.03", "title": "Стефан Шивачев, историк: Освобождението връща България в семейството на европейските народи и ние вече имаме правото сами да определяме историческата си съдба"}
{"url": "http://www.focus-news.net/news/2018/03/03/2495596/d-r-aleksandar-gorchev-kmet-na-veliki-preslav-opalchentsite-veche-sa-kanonizirani-v-dushite-na-balgarite.html", "text": "Няма нужда нито една църква да канонизира опълченците, защото те вече са канонизирани в душите на българите. Това каза д-р Александър Горчев, кмет на Велики Преслав, в словото му по повод 140 години от Освобождението на България от турско робство, предаде репортер на Агенция \"Фокус\". \"Над всички тях на вечна стража и почест стои Самарското знаме. Левски твърдо и ясно показа пътя на свобода. Днес, в деня на българската свобода нека все по-често избираме правото да се наричаме свободни хора. Нека всички гледаме право в очите и никога да не се предаваме, а пред паметниците на нашите жертви смирено да склоним глава и да положим цвете, за да я има България.\r\nЛюба АЛЕСКИЕВА", "date": "2018.03.03", "title": "Д-р Александър Горчев, кмет на Велики Преслав: Опълченците вече са канонизирани в душите на българите"}
{"url": "http://www.focus-news.net/news/2018/03/03/2495602/alsat-m-makedoniya-dzhefri-payet-zayavi-che-sasht-iska-pregovorite-za-imeto-na-makedoniya-da-uspeyat-i-sa-zagrizheni-za-ruskoto-vliyanie-v-regiona.html", "text": "„Ние сме много заинтересовани дипломацията, която се води в момента да успее“, заяви посланикът на САЩ в Гърция Джефри Пайет, коментирайки преговорите за името на Македония между Скопие и Атина, предава излъчващата на албански скопска телевизия „Алсат – М“.\r\nВ изказването си по време на дискусия в рамките на Икономическия форум в гръцкия град Делфи, Пайет изрази мнение, че най-добрият начин да се помогне на процеса е да не се спекулира много около него и неговите перспективи, предаде кореспондентът на МИА от Атина.\r\n„Това, което бих казал, е, че за Съединените щати е много ясно, че и двете страни, гръцкото правителство и правителството в Скопие, гледат на това като на възможност да оставят въпроса зад себе си“, заяви американският посланик.\r\nПайет, отговаряйки на панелен въпрос, обясни, че САЩ са загрижени за влиянието на Русия в  региона на Западните Балкани и че влиянието на Москва е допълнителен стимул за Вашингтон да работи и да инвестира за поддържането на европейския и евроатлантическия прогрес на страните от региона.\r\nПревод и редакция:", "date": "2018.03.03", "title": "„Алсат – М“ (Македония): Джефри Пайет заяви, че САЩ иска преговорите за името на Македония да успеят и са загрижени за руското влияние в региона"}
{"url": "http://www.focus-news.net/news/2018/03/03/2495592/nedyalko-slavov-oblasten-upravitel-na-smolyan-treti-mart-e-vazkresenieto-ni-kato-natsiya-koyato-500-godini-e-bila-bez-politicheska-i-duhovna-svoboda.html", "text": "Трети март е ден велик, съдбовен и свещен за всички нас, защото на този ден преди 140 години след изнурително османско робство, България възкръсва за нов живот. Една отиваща се империя признава свободата на един малък, но древен и несломим народ“. Това заяви по време на тържествата, посветени на националния празник и 140-ата годишнина от Освобождението на България в Смолян, областният управител Недялко Славов, предаде репортер на Радио „Фокус“ – Смолян. „На 3 март 1878 е подписан Санстефанският мирен договор, с който отбелязваме края на Руско-турската освободителна война. Тази война за нас предизвиква гордост и е символ на успеха на националните борби – символ на мечтите на новото национално самочувствие и достойнство, тя е едно ново начало за България. Трети март носи правото на един народ да има отново своята държава. Трети март е възкресението ни като нация, която 500 години е била без политическа и духовна свобода. Нация, чието безценно материално и духовно културно наследство е било поругавано. Трети март е ден и на признателност и ден, в който свеждаме глави пред хилядите жертви, които положиха своите кости по пътя към победата и извоюваха така очакваната свобода“, каза още Славов. Той отбеляза, че благодарение на тези хиляди знайни и незнайни воини, е поставено началото на Трета България. „Тази България, която съграждаме и днес, която историята е отредила да се намира на кръстопът между Европа и Азия, между Изтока и Запада – място, в което сложно са се преплитали интересите на великите сили. Националният ни празник е истинският празник на всички българи и той трябва да ни сплотява. Нашите предци дадоха от себе си най-свидното – своя живот, поставиха го на олтара за да има свобода. Най-малкото, което се изисква от нас днес е да гарантираме единение с поведението си и с посланията си. Днес повече от всякога трябва да бъдем заедно и единни, с ясни цели и последователни действия, с вярата в сърцата си да оставим на поколенията след нас светлия пример и да им посочим вярната посока. Само така  ще я има и ще пребъде нашата родина“, каза още областният управител Недялко Славов.\r\nНели ГЕРГЬОВСКА", "date": "2018.03.03", "title": "Недялко Славов, областен управител на Смолян: Трети март е възкресението ни като нация, която 500 години е била без политическа и духовна свобода"}
{"url": "http://www.focus-news.net/news/2018/03/03/2495595/nimh-otmenen-e-zhaltiyat-kod-za-snyag-i-poleditsi-v-oblastite-pernik-sofiya-grad-sofiya-oblast-pazardzhik-i-plovdiv.html", "text": "Отменен е жълтият код за сняг и поледици в областите Перник, София-град, София-област, Пазарджик и Пловдив. Това сочи справка на сайта на Националния институт по метеорология и хидрология (НИМХ). Предупреждението е в сила за областите Видин, Монтана, Враца, Плевен, Ловеч, Габрово, Велико Търново, Търговище, Русе, Разград, Шумен, Силистра, Варна и Добрич. В тези райони се очакват валежи от сняг, които през деня, с повишението на температурите, на места ще преминават в дъжд и ще има условия за образуване на поледици. От НИМХ призовават за повишено внимание при дейности на открито и шофиране на заледени повърхности, както и да се следят актуалните прогнози за времето.", "date": "2018.03.03", "title": "НИМХ: Отменен е жълтият код за сняг и поледици в областите Перник, София-град, София-област, Пазарджик и Пловдив"}
{"url": "http://www.focus-news.net/news/2018/03/03/2495601/plovdiv-asenovgrad-se-pokloni-pred-pametta-na-zaginalite-za-osvobozhdenieto-na-balgariya.html", "text": "Жителите на Асеновград се поклониха пред паметта на загиналите за Освобождението на България. Това съобщиха за Радио „Фокус“ – Пловдив от отдел „Връзки с обществеността“ на Общината. Честването на Националния празник в Асеновград започна с панихида в памет на загиналите за Освобождението на България и поднасяне на цветя на гроба на прапоршчик Вишняков в храм „Св. Димитър”. Заупокойна литургия за загиналите и отдали живота си за нашата свобода отслужи архиерейският наместник стафрофорен свещеноиконом Йордан и свещеници от Асеновградска духовна околия. Цветя на паметника положиха кметът д-р Емил Караиванов, народният представител от Асеновград Манол Генов, председателят на Общинския съвет Драгомир Георгиев, общински съветници, културни институции, неправителствени организации и граждани.\r\n„Трети март е част от нашата национална идентичност с развети трикольори, не само пред сградите на институциите, но и пред домовете ни, както и осъзнаването да се приемем за равни и пълноценни помежду си като етнос, вяра и принадлежности на професии и стандарти“, каза кметът на Асеновград д-р Емил Караиванов пред своите съграждани по повод Националния празник на България.\r\nПразникът продължи на пл. „Акад. Н. Хайтов”, където бе построена почетна рота от военно формирование 24490 в Асеновград. Строят прие зам.- командирът на поделението подполковник Красимир Ташев. Националния флаг бе издигнат под съпровода на химна на България. Програмата на площада завърши със спектакъла „Майка България” в изпълнение на фолклорен ансамбъл„Тракия”. От 17.00 часа отново на пл. „Акад. Н. Хайтов” ще се извие празнично хоро с Виевската фолк група, което ще завърши с празнични илюминации.", "date": "2018.03.03", "title": "Пловдив: Асеновград се поклони пред паметта на загиналите за Освобождението на България"}
{"url": "http://www.focus-news.net/news/2018/03/03/2495597/ria-novosti-gazprom-zapochna-protsedura-za-raztrogvane-na-dogovorite-s-ukrainskata-naftogaz.html", "text": "„Газпром“ започна процедура за разтрогване на договорите си за доставка и транзит на газ с украинската „Нафтогаз“, съобщи пред журналистите заместник-председателят на борда на директорите на руския холдинг Александър Медведев, цитиран от РИА Новости.\r\n„И новото дело в Стокхолмския арбитраж по този иск на „Газпром“ със сигурност ще се разглежда от друг съдийски състав“, добави Медведев.\r\nМалко по-рано ръководителят на „Газпром“ Алексей Милер обясни, че компанията е била принудена да разтрогне контрактите след решението на Арбитражния съд в Стокхолм по спора за доставките и транзита на газ с „Нафтогаз“, което е нарушило баланса на интересите между страните. Според думите му, съдът е аргументирал решението си в полза на украинската страна с рязкото влошаване на състоянието на украинската икономика.\r\n„Ние сме категорично против това, проблемите на Украйна да се решават за наша сметка“, заяви Милер. Според неговото мнение, продължаване на действието на договорите ще бъде нецелесъобразно и неизгодно.Спорът в Стокхолм\r\n„Газпром“ и „Нафтогаз“ се съдиха по контракта за доставка и транзит на газ от 2014 година. На 28 февруари Стокхолмският арбитраж изиска от руската компания да изплати 4,637 млрд. долара като компенсация на „Нафтогаз“ за по-малкото количество доставен и транзитиран газ през Украйна.\r\nС приспадането на присъдената по-рано в полза на „Газпром“ сума се получи така, че руската страна трябва да изплати на украинската 2,56 млрд. долара. Доставчикът не се съгласи с това решение.\r\nВ последствие, в четвъртък компанията се отказа да доставя газ на Украйна и заяви, че вече е върнала на „Нафтогаз“ предплатата за месец март. От „Газпром“ обосноваха решението си с отсъствието на допълнително споразумение към контракта, необходимо за започване на доставките.\r\nВ отговор на това, Киев обвини „Газпром“, че не изпълнява решението на Арбитражния съд в Стокхолм и анонсира, че има намерение да поиска компенсация за загубите си. Освен това, Украйна обяви, че в страната има дефицит на газ и ограничи неговото потребление. \r\nПревод и редакция:", "date": "2018.03.03", "title": "РИА Новости: „Газпром“ започна процедура за разтрогване на договорите с украинската „Нафтогаз“"}
{"url": "http://www.focus-news.net/news/2018/03/03/2495599/predsedatelyat-na-narodnoto-sabranie-tsveta-karayancheva-uchastva-v-tarzhestvenoto-chestvane-na-natsionalniya-praznik-na-balgariya-na-vrah-shipka.html", "text": "Освобождението е велика дата в нашата история, която проправя пътя на българската държава към нейното Възраждане. Това заяви председателят на Народното събрание Цвета Караянчева на връх Шипка в разговор с граждани, дошли да почетат паметта на героите, жертвали се за свободата на България. Председателят на парламента, народни представители и стотици българи се изкачиха до Паметника на свободата на заветния връх, за да се преклонят пред подвига на героите. Те участваха в тържественото честване на 140-ата годишнина от Освобождението на страната. \r\n\"Трябва да помним, че свободата е привилегия\", каза още Цвета Караянчева. Тя призова да пазим свободата си и да я предаваме на идните поколения, да бъдем разумни и да мислим за бъдещето, защото разделението не помага на никого. \r\nОтслужена беше заупокойна литургия в памет на всички воини, загинали за свободата на България. Пред паметника бяха поднесени десетки венци и много цветя.  \r\nПо-рано председателят на парламента присъства на тържествения благодарствен молебен, отслужен от Негово светейшество Българския патриарх Неофит и Негово светейшество Московския и на цяла Русия патриарх Кирил в Шипченския манастир „Рождество Христово”.", "date": "2018.03.03", "title": "Председателят на Народното събрание Цвета Караянчева участва в тържественото честване на Националния празник на България на връх Шипка"}
{"url": "http://www.focus-news.net/news/2018/03/03/2495598/dobrich-s-vazstanovka-v-kavarna-byaha-otbelyazani-140-godini-ot-osvobozhdenieto-na-balgariya.html", "text": "Възстановка на събитията от Освобождението на Каварна представиха днес членовете на Регионален клуб „46-ти Добрички пехотен полк” към Националното дружество „Традиция”, по случай 140-та годишнина от Освобождението на България. Това съобщиха от пресцентъра на Общината. И тази година гражданите се събраха на площад „Защитата на Каварна”, за да отдадат почит към загиналите за освобождението на България и да отбележат националния празник на България. \r\n„Трети март е свещена дата в нашата история. На този ден преди 140 години България и нейният смел народ възкръсват за нов живот. Нов живот, постигнат с целенасочена и упорита работа от страна на хиляди българи на територията на държавата и такива, емигрирали навън и осигуряващи помощта на околните на Османската империя освободени народи. От тайните полиция и поща, организирани от Васил Левски, до делегациите, пратени из Европа да пледират за наложителността от промяна, от Освобождение на България. Поклон пред паметта на загиналите за свободата на Родината! Да пребъде България! Честит празник!“, каза в словото си кметът на Община Каварна г-жа Нина Ставрева. \r\nВенци и цветя бяха поднесени пред Костницата на войните, загинали за Освобождението на Каварна, в Градския парк. За празничната атмосфера днес в града допринесоха патриотичните песни, в изпълнение на децата от Вокална академия “Каварна“,  детски народен хор „Шарено коланче“ и детски фолклорен ансамбъл „Бизоне“.", "date": "2018.03.03", "title": "Добрич: С възстановка в Каварна бяха отбелязани 140 години от Освобождението на България"}
{"url": "http://www.focus-news.net/news/2018/03/03/2495605/d-r-emil-karaivanov-kmet-na-asenovgrad-da-osaznaem-datata-3-ti-mart-kato-nay-visoka-tochka-v-istoriyata-na-balgariya-e-sinoven-dalg.html", "text": "Да осъзнаем датата 3-ти март като най-висока точка в историята на България е синовен дълг, неподвластен на временни политически или образователни увлечения и отклонения. Това каза кметът на Асеновград д-р Емил Караиванов в официалното си празнично слово пред жителите на града, съобщиха от пресцентъра на Общината.\r\n„Винаги съм вярвал, че историците, творците и учителите никога няма да спрат да търсят начини, през които да ни посочват ценността на този исторически ден. Но величавостта на този ден грее още далеч в историята ни. Тя тръгва от един дипломатически акт край Сан Стефано. За да се въздигне след това през възходи и погроми, бавно и полека, в една Нова България. Вече за седми пореден път като кмет на община Асеновград имам високата чест да говоря за Трети март. Едва ли има професионални историци и анализатори, които могат да изредят по седем различни начини своята оценка за тази историческа дата. Далеч по-лесно им е на творците, защото винаги ще намерят форми и сюжети, през които да покажат емоцията за това, какво е Трети март за българите. Аз не съм нито историк, нито творец и затова се замислих какво друго и различно бих могъл да кажа днес пред вас, но без да спестя думите на респект, поклон и вечна почит към делото на хилядите знайни и незнайни, жертвали живота си, за да се случи жадуваната мечта, наречена Свободна България“, каза Караиванов.\r\n„Историята не винаги щади самочувствието на един народ. Често  в летописа на националната история много по-силно се помнят периодите на робство и тежки изпитания, вражди и предателства. Преди 140 години, след петвековно робство, лишени от държавност, духовно-просветни и стопански свободи, ние, българите  достигаме до свободата. Тази жадувана свобода е заслужена, защото е изстрадана с ума, идеите и саможертвата на чедата на България. През всичките тези 140 години България е преминала през саможертвения брилянтен акт на Съединението, през историческия шанс на Независимостта, оцеляла е в пожари, съграждала е пътища и икономика, имала е противници и е печелила битки. Но нищо от изброеното нямаше да се запише в книгата на българската история, без Санстефанския договор от 3 март 1878 година. Поколения българи вече 140 години пазят в гена си усещането за този ден. И днес за нас е грижа да го превърнем в дата, която да е част от бъдещето на българите, където и да са те. Защото Трети март заслужава да бъде нашият, българският Ден на благодарността. Ние, днешните поколения на съвременна България, сме волни или неволни длъжници на това Трети март да е нашето усещане за национално единение. Длъжници сме не само заради величието на Шипка и Плевенската епопея, заради саможертвата на опълченците и хилядите знайни и незнайни войни на чужди държави, воювали на българска земя, оставайки завинаги част от идващата нейна свобода“, каза в официалното си слово кметът на Асеновград.\r\n„Вярно е, че българските учебници пазят достойни страници за имената на руските генерали Гурко, Скобелев и Столетов. И още, и още. Да почетем историята си, довела до 3 март 1878 година, не е единствено достатъчното, щом става дума за националния ни празник. 140 години след Освобождението България не е спирала да почита героите и да препрочита историята си. Трети март като национален празник е много повече от едно тържествено слово, венци на признателност пред подвига и панихида в храмовете за героите. Той е част от нашата национална идентичност с развети трикольори, не само пред сградите на институциите, но и пред домовете ни, както и осъзнаването да се приемем за равни и пълноценни помежду си като етнос, вяра и принадлежности на професии и стандарти. Нека да преживеем заедно националния си празник като цяла общност, по градове и села, да намерим как да приобщим българите зад граница, да заведем децата до паметника или да разберем младите хора какво им е нужно, за да е неотменно и тяхното присъствие на общите ни чествания. 140 години след Сан Стефано България е гостоприемна и отворена за всякакви пътища по света. Не можем да кажем с точност колко асеновградчани днес са пръснати по държави и континенти. Те учат, работят или просто пътешестват и вярвам, че и те ще намерят време да почетат Трети март – Националния празник на страната ни, и да си спомнят за родния Асеновград. На всички вас, и на хилядите съграждани, искам да кажа: Нека ценим Трети март, както ценим собствената си осъзнатост на свободни, мислещи и търсещи най-доброто в живота, защото тази дата е онзи миг в календара на България, заради който днес сме свободна европейска държава с ценности и история. Поклон пред героите, чиято саможертва изписа Трети март 1878 като връх в отечествената ни история. И никога да не забравяме, че Националният ни празник е неотменима част от нас като държава и общество, в името, на които дадоха живота си достойни чеда на майка България“, завърши словото си д-р Емил Караиванов.", "date": "2018.03.03", "title": "Д-р Емил Караиванов, кмет на Асеновград: Да осъзнаем датата 3-ти март като най-висока точка в историята на България е синовен дълг"}
{"url": "http://www.focus-news.net/news/2018/03/03/2495609/trend-news-ilham-aliev-pozdravi-rumen-radev-za-3-mart.html", "text": "Президентът на Азербайджан Илхам Алиев изпрати поздравителна телеграма до българския си колега Румен Радев по случай 3-и март, предава азербайджанската Trend News.\r\n„Поздравявам от цялото си сърце вас и вашия народ по случай националния празник на България“, се казва в писмото на президента Алиев.\r\nТой е изразил увереност, че традиционно приятелските отношения между Азербайджан и България ще продължат да се развиват в полза на интересите на двата народа.\r\n„На този забележителен ден,  аз ви пожелавам всичко най-добро, а на приятелския народ на България пожелавам дългосрочен мир и просперитет“, се добавя в поздравлението на Алиев. \r\nПревод и редакция:", "date": "2018.03.03", "title": "Trend News: Илхам Алиев поздрави Румен Радев за 3 март"}
{"url": "http://www.focus-news.net/news/2018/03/03/2495604/stefan-shivachev-istorik-chast-ot-istoricheskata-istina-za-rusko-turskata-osvoboditelna-voyna-vse-oshte-e-skrita-nyakade-v-arhivite.html", "text": "Част от историческата истина за Руско-турската освободителна война все още е скрита някъде в архивите. Това каза за Радио „Фокус“ – Пловдив Стефан Шивачев, историк и директор на Регионален исторически музей - Пловдив. По думите му, при положение, че все още има недостъпни архиви, не може да се говори за разкриване на цялостната истина. „Тук говорим за нещата, свързани с войната, с военните действия, с политиката на Руската империя. Това са чисто исторически въпроси, но в крайна сметка въпросите касаят нас, българите, в този смисъл, че на 3 март 1878 година, по някакви причини, се създава идеала за Санстефанска България от подписания от Русия мирен договор, за който самата империя, самият руски император и руските управници знаят, че няма никаква стойност. Знаят за разделянето на българите и че те, в крайна сметка, няма да живеят обединени в етническите си земи, в земите, които са признати от самата Османска империя, която признава Българската екзархия. Признати са от Великите сили тогава, когато е чертана картата през есента на 1876 година в Цариград. Този Санстефански идеал присъства в нашето полезрение вече 140 години като един блян. Как може да говорим чия е вината за това, че българският национален въпрос след нашето Освобождение става основния въпрос за освобождението на останалите под робство българи, за обединението на всички българи. Една идея, която и до днес не е реализирана. Ние говорим и продължаваме да си говорим, че една голяма част от българските земи, по стечение на исторически обстоятелства, са в рамките на други държави. Но това са въпроси, на които историята трябва да отговори. Но при недостъпните извори в архивите на Руската империя, в Русия, тези въпроси много трудно могат да получат пълния си и изчерпателен отговор. Още повече, че много от тези въпроси са политизирани през десетилетията след войната“, коментира Шивачев.\r\nИсторикът посочи, че Руската империя воюва във войната за своите си интереси, като в следващите десетилетия това намира реализация в едно разделяне на българското общество на русофили и русофоби. „В крайна сметка, това разделяне е плод на една много по-дълбока философска страна. За своето освобождение българите казват, че са благодарни на руския народ. В крайна сметка, това Освобождение връща българите в семейството на европейските народи и ние имаме право да определяме сами своята историческа съдба. Не бива да забравяме, че Русия е империя. Напълно нормално е да счита освободена България като своето предмостие на Балканите, като една държава, която трябва вечно да бъде благодарна и която трябва да изпълнява волята на руския цар. Да, но този руски цар се сменя. И ако единият от тях – Александър II, ние наричаме Освободител, то неговият син Александър III  започва да провежда съвсем различна политика. Тук през следващите десетилетия по целият този въпрос, че и досега, има кардинално противоположни мнения, радикализация на разбирането. От една страна, Освобождението се свързва с връщането на българите в семейството на европейските народи, с днешното ни участие в европейската общност. От друга страна, определени кръгове свързват Освобождението с това, че ние трябва да бъдем вечно благодарни на Русия и ние трябва да вървим по пътя, който предначертава Русия. Това създава една двойнственост на този ден, на този феномен на нашето Освобождение. Това е история. Ние историците имаме дълг, защото ние сме тези, които трябваше, които е трябвало през всичките десетилетия, трябва и днес да казваме истината за тази война, да казваме истината за нашето Освобождение. Да посочим на българското общество тези репери, които ни дават самочувствието, че ние имаме принос за нашето Освобождение, че в крайна сметка това освобождение не е даром, че ние сами вече 140 години определяме съдбата си, въпреки всички тези превратности и това, че ние сме малък народ, който в много голяма степен зависи от геополитиката и всички тези конфликти и ситуации, създали се през тези 140 години в развитието на Европа и света“, смята Шивачев. Той коментира, че това, което се е случило преди 140 години, е една историческа истина, но не бива да се крие, че през тези години истината е била използвана за политически и всякакви други цели.\r\n„По-важното за мен  е друго – че българите през последните години осъзнават величието на тази дата. Неслучайно през последните години десетки хиляди хора задръстват пътя за Шипка, качват се предимно млади хора. Това е най-доброто, това показва, че пътят, по който вървим, наистина е добрият път“, подчерта Стефан Шивачев.\r\nТони МИХАЙЛОВ", "date": "2018.03.03", "title": "Стефан Шивачев, историк: Част от историческата истина за Руско-турската освободителна война все още е скрита някъде в архивите"}
{"url": "http://www.focus-news.net/news/2018/03/03/2495608/misho-yordanov-voenen-istorik-s-vsyaka-izminala-godina-vse-po-silno-se-useshta-che-bez-treti-mart-balgariya-ne-bi-bila-sashtata.html", "text": "С всяка изминала година все по-силно се усеща, че без Трети март България не би била същата. Това каза в празничното издание на предаването „За честта и славата на България“ на Радио „Фокус“ военният историк Мишо Йорданов по повод 140-ата годишнина от Освобождението на България. По думите му на днешната дата преди 140 години България действително получава независимостта си и ако личности като Васил Левски и Георги Раковски можеха да видят случилото се на 3 март през 1878 година, биха били щастливи. „Ако трябва от сегашната позиция ние да дадем оценка, бих казал, че няма друга война в историята на България и друга война между Русия и Турция, която да е била възприемана с такъв ентусиазъм и възторг от руските войниците, които се записват като доброволци. Защото във войната от 1877-1878 година Дунавската армия е формира изключително от доброволци, от онези, които формират онази война. Александър II издава манифеста за обявяване на война, но той е бил заставен, предизвикан от хората, които с протестите си, заради кланетата от Априлското въстание, са били готови да жертват дори живота си, за да освободят братята си по кръв“, обясни той. Мишо Йорданов коментира още, че българската свобода е дело и на българските национални революционери, започвайки от хайдутите и опълченците, които със своя героизъм увличат дори и руските войници.", "date": "2018.03.03", "title": "Мишо Йорданов, военен историк: С всяка изминала година все по-силно се усеща, че без Трети март България не би била същата"}
{"url": "http://www.focus-news.net/news/2018/03/03/2495607/sotsialisti-ot-pernik-i-varna-pochetoha-140-ata-godishnina-ot-osvobozhdenieto-na-balgariya.html", "text": "Социалисти от Перник и Варна почетоха 140-та годишнина от Освобождението на България. Това съобщиха от пресцентъра на Националния съвет на БСП. \r\n„Трети март е празник на една историческа победа. Ден на  дълго чакано освобождение от пет вековно османско робство. Незабравима дата, изстрадана, чакана столетия, свещена“. Това написаха народните представители от ПГ на „БСП за България“ Станислав Владимиров и Любомир Бонев в поздравителния си адрес до жителите на област Перник по случай 140-та годишнина от Освобождението на България от османско робство. Те добавят, че жителите на Пернишко свързват празника най-вече с родения в Горна Диканя Никола Корчев - последен знаменосец на Самарското знаме. „Днес, нека да преклоним глави пред паметниците, да отдадем почит пред паметта на знайни и незнайни воини, дали живота си за българската свобода. Нека помним и носим в сърцата си гордия български дух“, завършат те.\r\nНародните представители, заедно с председателя на ОблС на БСП – Перник Валентин Петков, членове на НС на БСП и общински съветници от левицата се включиха в честванията на националния празник в Перник и Радомир. В Перник Станислав Владимиров положи цветя на паметниците на Васил Левски и Христо Ботев, а Любомир Бонев на паметника на Никола Корчев в Радомир. Те се включиха и в общоградското шествие в областния град, което завърши с празничен концерт.  \r\nВ Шумен бяха отбелязани 140 години от подписването на Санстефанския мирен договор, довел до възстановяване на българската държава след 500 г. отсъствие от картата на Европа. Пред паметника на загиналите във войните шуменци на пл. „Кристал“, депутатът от ПГ на „БСП за България” Иван Иванов  и общинският председател Веселин Пенчев поднесоха цветя.\r\nЧленове и симпатизанти на БСП във Варна почетоха 140-та годишнина от Освобождението на България. По традиция, както всяка година, младежите от градската организация на партията тръгнаха с развети български флагове от централата на БСП. Заедно с ръководството на организацията, те се включиха в общоградските чествания по повод 3-ти март и шествието по централните улици в града, поклониха се пред паметниците на героите в Морската градина.\r\nВенци на признателност от името на ПГ „БСП за България“ поднесоха народният представител проф. Анелия Клисарова и  Апостол Димитров – член на ИБ на НС на БСП.\r\n„Честит празник на всички. Нека бъдем горди българи да пазим България и националния дух“, каза проф. Клисарова.", "date": "2018.03.03", "title": "Социалисти от Перник и Варна почетоха 140-ата годишнина от Освобождението на България"}
{"url": "http://www.focus-news.net/news/2018/03/03/2495612/tass-patriarsite-na-moskva-i-balgariya-otsluzhiha-moleben-na-shipka.html", "text": "Патриархът на Москва и цяла Русия Кирил и българският патриарх Неофит откриха в събота главните тържества в чест на националния празник на България – 140-ата годишнина от освобождението от османско иго със съвместно богослужение в храма Рождество Христово на Шипка, предава ТАСС.\r\n„От шипченската епопея ни отделят 140 години, но образите на войните-освободители не помръкват в народната памет. Всяко следващо поколение православни християни с живо внимание и неподправен интерес отново открива за себе си историята на освободителната война. Причината за това е уникалният жертвен характер на тази война за свобода на угнетените братя“, заяви патриарх Кирил. „Хиляди войници и офицери от руската армия отдадоха живота си за спасението на хора, свързани с тях от общата православна вяра“, напомни той.\r\n„Този храм, издигнат в подножието на историческия връх Шипка, в основите на който лежат тленните останки на хиляди руски и български воини, отдали своя живот за нашата свобода, винаги ще напомня на бъдещите поколения за удивителния подвиг на братска Русия“, заяви българският патриарх Неофит.\r\nПревод и редакция:", "date": "2018.03.03", "title": "ТАСС: Патриарсите на Москва и България отслужиха молебен на Шипка"}
{"url": "http://www.focus-news.net/news/2018/03/03/2495603/kiril-aleksiev-istorik-svobodata-nosi-mnogo-seriozni-otgovornosti.html", "text": "За съжаление не можем да осъзнаем смисъла на свободата, защото сама по себе си тя носи много сериозни отговорности. Това коментира за Радио „Фокус“ - Пирин Кирил Алексиев, историк. „Ние в голяма част от нашето общество предпочитаме да бъдем свободни от каквито и да било задължения, а отговорностите ги оставаме на много заден план. Това е причината да се появяват тези проблеми, заради които нашето общество се сблъска с тях“, каза Алескиев. По думите му никой не носи персонална или колективна отговорност спрямо това, което се случва. Едно общество е узряло за демокрация и за свобода тогава, когато всеки един и индивидуално и като група хора започват да осъзнават своите отговорности към обществото. „Тогава вече имаме здраво общество, тогава имаме и гражданско общество и хора, които са отговорни по отношение на сериозни проблеми. Така се самоорганизират и успяват да реагират“, каза Алескиев.\r\nЛора КАЛЧЕВА", "date": "2018.03.03", "title": "Кирил Алексиев, историк: Свободата носи много сериозни отговорности"}
{"url": "http://www.focus-news.net/news/2018/03/03/2495606/gd-granichna-politsiya-intenziven-e-trafikat-za-tovarni-avtomobili-na-izhod-na-balgaro-rumanskata-granitsa-kakto-i-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на българо-румънската граница, както и на ГКПП „Капитан Андреево“ и ГКПП „Лесово“. Това съобщиха от пресцентъра на ГД „Гранична полиция“. Информацията за трафика на граничните пунктове е към 14.00 часа. Всички гранични контролно-пропускателни пунктове са проходими при зимни условия. На българо-сръбската граница, на ГКПП \"Калотина\" трафикът е интензивен за автобуси на изход. На ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход от страната. На останалите пунктове на българо-турската граница трафикът е нормален. На българо-румънската граница на ГКПП \"Дунав мост\" Русе - Гюргево, ГКПП \"Дунав мост\" Видин - Калафат и ГКПП - Силистра трафикът е интензивен за товарни автомобили на изход от страната. На ГКПП \"Кардам\" е въведено ограничение да се пропускат МПС до 3,5 тона и в двете посоки. Фериботите на ГКПП \"Оряхово\", ГКПП \"Свищов\" и ГКПП \"Никопол\" работят по график. На  българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2018.03.03", "title": "ГД „Гранична полиция“: Интензивен е трафикът за товарни автомобили на изход на българо-румънската граница, както и на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/03/03/2495611/korneliya-ninova-bsp-svobodata-e-neobhodimost-v-nastoyashteto-i-za-neya-se-voyuva-vseki-den-neka-zaedno-potarsim-edinenieto-v-imeto-na-tova-da-badem-svobodni-hora.html", "text": "„Честит празник, българи. С възхищение и почит днес прекланяме глава пред българските опълченци, руските герои и воините на други народи, проляли кръвта си за нашето Освобождение от турско робство. Шипка пази спомена за храбростта и силата на родолюбието.” Това каза лидерът на БСП Корнелия Нинова, която бе на връх Шипка по повод 140-та годишнина от Освобождението на България, съобщиха от пресцентъра на Националния съвет на БСП. „Тук сме, за да отдадем заслужено признание към подвига на онези, които сътвориха този най-висок символ на свободата ни. Но свободата на един народ не е само уважение към миналото. Тя е необходимост и в настоящето. Необходимост да мислим свободно, да говорим свободно, смело  да се изправим срещу несправедливостите днес. За свободата се воюва всеки ден. И не поотделно, а заедно. Нека заедно потърсим единението в името на това да бъдем свободни хора и в името на независимостта  от чужди интереси на  Отечеството”, каза още лидерът на БСП Корнелия Нинова.", "date": "2018.03.03", "title": "Корнелия Нинова, БСП: Свободата е необходимост в настоящето и за нея се воюва всеки ден - нека заедно потърсим единението в името на това да бъдем свободни хора"}
{"url": "http://www.focus-news.net/news/2018/03/03/2495610/stara-zagora-parvoobrazat-na-natsionalniya-flag-povede-shestvieto-s-300-metrovoto-zname-v-grada.html", "text": "Реплика на знамето, свидетел на бунтовните събития през 1875 година в Стара Загора, покрито със слава в боевете при Шипка и Шейново, поведе днес колоната с триста метровия национален флаг по пътя-поклонение към Мемориала „Бранителите“. Първообразът на националния трикольор в бяло, зелено и червено бе редом до друго сакрално за старозагорци знаме, единственото българско знаме, наградено с Орден за храброст – Самарското. Това съобщиха от пресцентъра на Община Стара Загора.\r\nВ деня, в който България чества 140 години от освобождението си, за четвърта поредна година зад тях тръгна екзалтираното шествие с 300-метровия национален трибагреник, осветен от старозагорското свещеничество и носен от служители от военните формирования, заедно с десетки хиляди жители и гости на града, пристигнали специално по този повод. В пътя-поклон до хълма „Бранителите на Стара Загора“ след краткия водосвет поеха и официалните лица, следвани от конницата на прабългарската школа „Багатур“ и гражданството. \r\nХиляди в празничния ден изкачиха стоте стъпала към „старозагорската Шипка\", както в града вече наричат Мемориалния комплекс „Бранителите на Стара Загора\", където по обед се състоя тържествен ритуал за поднасяне на венци и цветя. Присъстващите се поклониха пред падналите за свободата на Стара Загора и на България. Слово за „знаменателната и сакрална дата в историята на България, благодарение на която сме членове на голямото европейско семейство и имаме своята национална идентичност“, произнесе зам.-кметът Иванка Сотирова, която призова „да не забравяме имената на нашите революционери, имената на всички онези 14 000 старозагорци, чиито кости лежат в полето на Стара Загора.“\r\n„За нас е огромно удовлетворение да видим това множество, това нетърпеливо гражданство, което иска да докосне знамето и измина целия този път от центъра до величавия монумент. Уважаеми старозагорци, скъпи гости, позволете ми от името на кмета на най-хубавия град за живеене Живко Тодоров, който участва в тържествата на връх Шипка, да ви поздравя за националния празник! Позволете ми да ви благодаря, че сте тук! Сигурна съм, че в следващите години това събитие ще става все-по-популярно“, обърна се към множеството Сотирова.\r\n„Днес ние за първи път показваме и копие на знамето на Старозагорското въстание, което за всички нас трябва да бъде гордост, че е първообраз на националния флаг. Пожелавам здраве, дръзновение, единение и преклонение пред всичко онова, което имаме и което трябва да тачим и за което да милеем. Да възпитатаваме идните поколения в преклонение пред историята на България, в обич към героите, дали живота си за нея! Нека да я има България, а нашата Стара Загора да бъде благословена!\", каза още зам.-кметът.\r\nС военни почести бяха поднесени венци от името на Община Стара Загора, Старозагорския гарнизон, областния управител, Общинския съвет, Тракийския университет, Тракийско дружество „Одринска епопея“ и „Мини Марица Изток\" ЕАД. Венци и цветя поднесоха още представителите на политически, неправителствени и патриотични организации, много граждани. В ритуала участие взеха народни представители, общински съветници, административното ръководство на града, офицери от Втора механизирана бригада, представители на културни институти и др. Сценарист на паметното шествие под наслов „За свободата... Да развеем българското знаме!\" и водещ на ритуала е актьорът Ивелин Керанов. \r\nНа финала започна голям празничен концерт на Общинския фолклорен ансамбъл „Загоре“, ансамбъл „Зорница“ при НЧ „Св. Климент Охридски -1858“ и други самодейни състави от  града. Режисьор на събитието и тази година е директорът на Драматичен театър „Гео Милев“ Ивелин Керанов, с помощта на ръководителя на ансамбъл „Загоре“ Христо Иванов. \r\nВенци и цветя бяха положени днес на всички паметници, посветени на Освобождението на Стара Загора - Загора – Паметник на Трета опълченска дружина и подп. Калитин, Паметник на загиналите воини в Джуранлийския бой, Паметник на загиналите във войните старозагорци и Паметник на Старозагорското въстание.\r\nРегионалният исторически музей днес работи за посетители до 18.00 ч. с вход свободен. От 10.30 - 11.30 ч. и от 14.00 - 15.00 ч. се провеждат демонстрации на оръжие от Руско-турската освободителна война 1877/78 г. и образци на опълченски униформи.  \r\nГрадската художествена галерия също е отворена с вход свободен за посетители от 10.00 ч. до 18.00 ч.", "date": "2018.03.03", "title": "Стара Загора: Първообразът на националния флаг поведе шествието с 300-метровото знаме в града"}
{"url": "http://www.focus-news.net/news/2018/03/03/2495614/balgariya-komentari-v-svetovnite-medii-agentsiya-fokus.html", "text": "Патриархът на Москва и цяла Русия Кирил и българският патриарх Неофит откриха в събота главните тържества в чест на националния празник на България – 140-ата годишнина от освобождението от османско иго със съвместно богослужение в храма Рождество Христово на Шипка, предава ТАСС.\r\n„От шипченската епопея ни отделят 140 години, но образите на войните-освободители не помръкват в народната памет. Всяко следващо поколение православни християни с живо внимание и неподправен интерес отново открива за себе си историята на освободителната война. Причината за това е уникалният жертвен характер на тази война за свобода на угнетените братя“, заяви патриарх Кирил. „Хиляди войници и офицери от руската армия отдадоха живота си за спасението на хора, свързани с тях от общата православна вяра“, напомни той.\r\n„Този храм, издигнат в подножието на историческия връх Шипка, в основите на който лежат тленните останки на хиляди руски и български воини, отдали своя живот за нашата свобода, винаги ще напомня на бъдещите поколения за удивителния подвиг на братска Русия“, заяви българският патриарх Неофит.\r\n*** Президентът на Азербайджан Илхам Алиев изпрати поздравителна телеграма до българския си колега Румен Радев по случай 3-и март, предава азербайджанската Trend News.\r\n„Поздравявам от цялото си сърце вас и вашия народ по случай националния празник на България“, се казва в писмото на президента Алиев.\r\nТой е изразил увереност, че традиционно приятелските отношения между Азербайджан и България ще продължат да се развиват в полза на интересите на двата народа.\r\n„На този забележителен ден,  аз ви пожелавам всичко най-добро, а на приятелския народ на България пожелавам дългосрочен мир и просперитет“, се добавя в поздравлението на Алиев.\r\n*** Президентът на Сърбия Александър Вучич е поздравил българския си колега Румен Радев и премиера на България Румен Радев за националния празник на страната – Денят на освобождението от османско робство, пише белградското издание “Политика“.\r\nСръбският държавен глава е пожелал на Радев всеобхватен прогрес на България и просперитет на нейните граждани и е изразил увереност в успешното развитие на цялостните отношения между двете страни, съобщи пресслужбата на сръбското президентство.\r\nСъгласно съобщнието, Вучич е провел телефонен разговор с Бойко Борисов, в който му е предал лично пожеланията си по случай българския национален празник. Той е изразил увереност, че Сърбия и България имат най-близки братски отношения. \r\n„Свързани сме от общата ни история, но пред Сърбия и България преди всичко стои общо бъдеще“,е заявил Вучич. Двамата събеседници отново са разговаряли за общи инфраструктурни проекти и проекти в областта на енергетиката, които трябва да допринесат за разширяването на връзките между двете страни, се добавя в съобщението.\r\nВучич е похвалил Борисов и за това, че България е поставила сред приоритетите на своето председателство в Съвета на Европейския съюз разширяването и интеграцията в региона на Западните Балкани, като е посочил, че европейската перспектива има значителен принос за мира и стабилността в региона.\r\nБорисов е благодарил на Вучич от името на България и българския народ за всичко, което са направили сръбските войници за освобождението от османско владичество. Освен това той е изразил увереност, че пред двете страни има много възможности за интензификация на отношенията в бъдеще и за това да бъдат пример за добросъседски отношения.\r\n*** Министерството на енергетиката на България трябва да представи предложения за това дали да се продължат усилията за реализиране на проекта АЕЦ „Белене“ до края на юни т.г.,  предава Reuters.\r\nКакто припомня американската агенция,Черноморската държава първоначално спря проекта през 2012 година, след като страната не успя да намери чуждестранни инвеститори и се съобрази с натиска от САЩ и Европейския съюз да ограничи енергийната си зависимост от Русия, която беше готова да достави нужното оборудване.\r\nНо настоящото правителство поднови търсенето на частни инвеститори за построяването на централата, до голяма степен заради това, че през 2016 година арбитражен съд отреди България да заплати повече от 600 млн. евро като компенсация на руската държавна компания „Росатом“ за прекратяването на проекта. \r\nСпоред думите на председателя на парламентарната енергийната комисия Делян Добрев, ресорното министерство трябва да вземе решение за съдбата на проекта, „което не трябва да изключва нито един вариант за правителството“.\r\nСпоред думите на Добрев, до момента България е изхарчила повече от 3 милиарда лева за проекта и народните представители искат яснота какво ще се случи с тези активи. \r\nДепутатите от дясноцентристката партия ГЕРБ са заявили, че потенциалните бъдещи инвеститори ще трябва да строят централата без държавни гаранции и без дългосрочни договори за закупуване на електроенергия. \r\nБългарските социалисти, които са най-голямата опозиционна партия и „Атака“, която е част от коалицията младши партньор в правителството „Обединените патриоти“, са сред тези, които призовават проектът да бъде рестартиран.\r\n*** България отбелязва националния си празник – Денят на възстановяването на българската държавност и 140-ата годишнина от освобождението на страната от османско робство в резултат от Руско-турската война от 1877-1878 година. Кулминацията ще бъдат тържествата на връх Шипка, в които заедно с президента на България Румен Радев и председателят на парламента Цвета Караянчева ще вземат участие и патриархът на Москва и цяла Русия Кирил и българският патриарх Неофит, пише ТАСС.\r\nНа 3 март 1878 година в градчето Сан Стефано в околностите на Истанбул е подписан мирният договор, който фиксира победата на руската армия и донася свобода на България, след 500 години под османско владичество.\r\nПо-рано в интервю пред ТАСС, Радев отбеляза, че 3 март е една от най-почитаните дати в историята на страната. Според неговите думи, освобождението е укрепило още повече връзките между народите на България и Русия.\r\nНа свой ред, патриарх Кирил, отговаряйки на въпросите на българските медии преди своята визита, отбеляза, че „руската църква, извършва молебени за страдащия български народ във всички храмове и формира такова обществено мнение, което е повлияло при взимането на политическото решение за участието на Русия във военните действия на Балканите“. „Без подкрепата отдолу, без тази народна подкрепа е трудно да се каже, дали тогавашното руско правителство е било готово да отиде на такива големи жертви. Защото десетки хиляди загиват и десетки хиляди са осакатени. Но тази жертва е обяснена с най-силния и най-главния аргумент: отдадохме живота си за нашите братя единоверци“, добави той.", "date": "2018.03.03", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/03/03/2495600/elena-adamova-voennoistoricheski-muzey-vladimir-aleksandrovich-ranenite-v-boevete-pri-shipka-i-pleven-sa-se-lekuvali-v-bolnitsata-v-selo-gorna-studena.html", "text": "На запад от музея е била разположена 67-ма Военнополева болница с множество палатки, където са се лекували ранените войници от фронтовете. Ранените при Шипка, Плевен, от Източния фронт са били докарвани в болницата. Това каза в интервю за Агенция „Фокус“ Елена Адамова, уредник във Военноисторическия музей „Владимир Александрович\" в село Горна Студена. „Главният лекар е бил Валентин Кипарски и медицинска сестра Валентина Мяхкая. Много е важно, че болницата два пъти е била посещавана от проф. Пирогов. Той е давал указания как да се лекуват болните“, обясни тя. „Местоположението на селото е спомогнало най-тежко ранените да се изпращат да се лекуват в Русия през Свищов“, коментира уредникът.  „За съжаление, когато проф. Пирогов е посетил болницата за втори път, е върлувала страшната болест тиф. Много от ранените войници и офицери са починали не от раните си, а от тази болест. В това число главният лекар Кипарски, медицинската сестра Мяхкая и един руски офицер“, посочи Елена Адамова. „Те са погребани в църквата „Св. Димитър“ и се грижим много добре за гробовете им. В средната част на селото е Братската могила - гробище, където са погребани над 3000 войници и офицери, загинали във войната в Плевен и Шипка. Братската могила е превърната в парк и за нея също се грижим много добре“, поясни тя. „Селяните по това време са били въодушевени за това, че посрещат руските войници и царя на Русия. Имаме данни за това, че като не стигали местата в болницата ранените са били настанявани по домовете на селяните. Императорът е бил канен по домовете“, посочи Елена Адамова. „Всички празници на селото са се посрещали пред главната квартира. В тях са участвали руските войници, както и императорът, който е подарявал златни парички. В сърцата на съселяните ни живее една любов и признателност към руските освободители“, каза още тя. \r\nБиляна ИВАНОВА", "date": "2018.03.03", "title": "Елена Адамова, Военноисторически музей „Владимир Александрович\": Ранените в боевете при Шипка и Плевен са се лекували в болницата в село Горна Студена"}
{"url": "http://www.focus-news.net/news/2018/03/03/2495617/burgas-vazstanoveno-e-dvizhenieto-za-avtomobili-do-35-tona-prez-dyulinski-prohod.html", "text": "Възстановено е движението за автомобили до 3.5 тона през Дюлински проход. Това съобщиха от пресцентъра на Агенция \"Пътна инфраструктура\".", "date": "2018.03.03", "title": "Бургас: Възстановено е движението за автомобили до 3.5 тона през Дюлински проход"}
{"url": "http://www.focus-news.net/news/2018/03/03/2495619/zhan-klod-yunker-nyama-natisk-ot-strana-na-es-za-reshavane-na-spora-za-imeto.html", "text": "Председателят на Европейската комисия Жан-Клод Юнкер заяви след края на своята балканска обиколка, че няма натиск от страна на ЕС за решаване на спора за името между Македония и Гърция, предава Македонската информационна агенция. \r\n„Натискът не е инструмент, който трябва да използваме. Ние насърчаваме Гърция и Бившата Югославска Република Македония да намерят решение за проблема за името, те са ангажирани в преговори, ние не трябва да се мешаме“, отбеляза Юнкер в свое интервю. Люксембургският политик обаче избегна да отговори на въпроса дали е оправдано искането от страна на Атина за промяна на македонската Конституция.: Цанко Цолов", "date": "2018.03.03", "title": "Жан-Клод Юнкер: Няма натиск от страна на ЕС за решаване на спора за иметo"}
{"url": "http://www.focus-news.net/news/2018/03/03/2495613/brigaden-general-yavor-mateev-balgariya-dnes-ima-nuzhda-nay-veche-ot-balgari.html", "text": "България днес има нужда най-вече от българи. Това каза за Агенция „Фокус” бригаден генерал Явор Матеев, командир на 68-а бригада Специални сили, във връзка във връзка със 140-ата годишнина от Освобождението на страната от турско робство. „Свободата е нещо велико. Хиляди българи през вековете, било с оръжие в ръка, било с перо в ръка, било с православен християнски кръст в ръка, са дали живота си за това ние днес да бъдем свободни, да претендираме, че нашето Отечество е свободна и независима държава. Аз лично дълбоко се прекланям и ценя свободата. Мисля, че и повечето българи я осъзнават, но по-важното е да знаем, че България има днес нужда най-вече от българи“, заяви бригаден генерал Явор Матеев. На въпрос какво послание би отправил към сънародниците ни по повод 3 март, бригаден генерал Явор Матеев отговори: „Да оставаме в Родината си, независимо от трудностите. Да се опитваме да учим следващото поколение, младите, децата, че независимо от трудностите, трябва да останат в Родината и да я приемат като Отечество, не като страна от разстояние, и тук да се стремят да се развиват, да се реализират и да създават семейства“.\r\nЛюба АЛЕКСИЕВА", "date": "2018.03.03", "title": "Бригаден генерал Явор Матеев: България днес има нужда най-вече от българи"}
{"url": "http://www.focus-news.net/news/2018/03/03/2495616/krasimir-kirilov-oblasten-upravitel-na-dobrich-v-pokrayninite-na-grada-se-namira-edin-ot-12-te-pametnika-v-stranata-izdignati-sled-kraya-na-rusko-turskata-voyna-ot-1877-1878-g.html", "text": "В покрайнините на Добрич се намира един от общо 12-те паметника, които са били издигнати след края на Руско-турската война от 1877-1878 г., донесла Освобождението на България от петвековното турско робство. Това каза в празничното издание на предаването „За честта и славата на България“ на Радио \"Фокус\" областният управител на Добрич Красимир Кирилов. „Малцина може би, знаят, че военните действия в Добруджа започват на 22 юни 1877 г. с десант на Долнодунавския отряд на ген.-лейтенант Аполон Ернестович Цимерман при Буджакския полуостров срещу градовете Галац и Браила. Мюсюлманското население побягва на юг, като опустошава всичко по пътя си Връх на жестокостта им е опожаряването на гр. Каварна през юли същата година. В историческите хроники дори Каварна е наричана „втори Батак“. Хаджи-оглу Пазарджик, както се е наричал тогава Добрич, по време на турското робство е бил три пъти освобождаван по време на водените в Североизточна България в края на XVIII и началото на XIX век руско-турски войни. Но поробителят се връщал. На 17 януари 1878 г. при тежки зимни условия – виелици и бури, частите на ген.-лейт. Цимерман се насочват към Хаджи-оглу Пазарджик. На 25 януари същата година генералът получава заповед от Главната квартира на руската армия да насочи своя удар към Хаджи-оглу Пазарджик, да овладее града и да се насочи към Провадия, да прекъсне съобщенията между Варна, Шумен и Разград и да влезе във връзка с войските на ген.-лейт. Делингсхаузен в Бургаско“, каза още Красимир Кирилов. Той припомни, че по това време в някогашния Добрич е имало разположена силна турска отбрана – в града се намират 12 египетски табора с по 800 души във всеки, 8 турски с по 500 души, 1500 души кавалерия, 42 оръдия, освен 20-хилядната нередовна башибозушка армия. Боевете за Хаджи-оглу Пазарджик започват на 26 януари 1878 г. и на следващия ден 16 Донски казашки полк с развети знамена първи влиза в освободения завинаги град. „Паметниците по нашите земи в знак на почит пред загиналите за свободата  на България са и български, и руски и строителството им е започнало още в края на войната. Руските паметници, един от които е познатия за добруджанци Паметник на ген.-лейт. Цимерман, са издигнати след края на войната по решение на руското главно командване. С решението са дадени указания да бъдат издигнати братски могили и паметници за увековечаване подвига на загиналите. Средствата за построяването им са били осигурени от руското командване, от волни пожертвования на военнослужещи от съответните полкове и от средства, събирани в цяла Русия. Руският император разпорежда на руското Военно министерство да издигне специални еднотипни паметници на местата, където са станали най-кръвопролитните сражения. Затова и те са наречени \"Паметници на победата\". Проектът им е дело на арх. Вокар. Строени са в периода 1878-1881 г. и се издигат при Свищов, Никопол, Добрич, в селата Бойка и Мечка, Русенско, край река Вит при Плевен, в Ловеч, под връх Столетов, на Арабаконашкия проход, между селата Дълбоки и Калитиново, Старозагорско, в Пловдив и с. Палатово Пловдивско. Всеки един от тях е висок около 11 м, с форма на пирамида, от камък, с мраморна украса на лицевата страна. Издържани са в стила на типичните за тогавашна Русия мемориални военни паметници. Като цяло представляват предимно архитектурни изработки от гранит, мрамор и варовик, с малко художествени пластични акценти - релеф, апликати от бронз, символи и гербове, кръстове. Строителството на руските паметници е възложено на инженерните войскови части“, отбеляза Красимир Кирилов. Паметникът в Добрич е построен през 1879 г. Издълбаният на него надпис съобщава за освободителите на града – войниците от Московски, Бутирски, Бородински, Рязански, Тарутински, Рижски, Белевски и Тулски пехотни полкове, конниците на Кинбурски и Беларуски хусарски полкове и 15-и, 16-и, 17-и и 18-и казашки ескадрони.\r\nЖулиета НИКОЛОВА", "date": "2018.03.03", "title": "Красимир Кирилов, областен управител на Добрич: В покрайнините на града се намира един от 12-те паметника в страната, издигнати след края на Руско-турската война от 1877-1878 г."}
{"url": "http://www.focus-news.net/news/2018/03/03/2495615/zhelyo-boychev-bsp-prez-poslednite-godini-vse-poveche-mladi-hora-otdavat-pochit-kam-deloto-na-geroite-zaginali-za-osvobozhdenieto-na-balgariya.html", "text": "Радвам се, че през последните години все повече млади хора отдават почит към делото на героите, загинали за освобождението на България. Въобще, виждам по-голям интерес към нашата история.  Това каза за Агенция „Фокус“ зам.-председателят на ПГ на „БСП за България“ Жельо Бойчев във връзка със 140-ата годишнина от Освобождението на страната от турско робство. Според него, ако останем без спомен, ако отречем миналото си, няма как да имаме бъдеще. \r\n„Не трябва да забравяме, че България е една от най-старите държави в Европа и оцелява през много превратности на времето. Наш дълг от тук нататък е да съхраним тази традиция и да пазим страната си. Добре е да си даваме сметка, че личният пример е едно от най-важните неща и всеки със своето дело да допринася за благоденствието и просперитета на родината си“, каза още Бойчев.\r\nЛюба АЛЕКСИЕВА", "date": "2018.03.03", "title": "Жельо Бойчев, БСП: През последните години все повече млади хора отдават почит към делото на героите, загинали за освобождението на България"}
{"url": "http://www.focus-news.net/news/2018/03/03/2495624/stara-zagora-kmetat-zhivko-todorov-poluchi-svidetelstvo-za-darenie-v-znak-na-blagodarnost-za-podkrepata-pri-izgrazhdaneto-na-pametnika-na-polkovnik-boris-drangov.html", "text": "С тържествена церемония в двора на Военната академия „Г. С. Раковски“ в столицата беше открит паметник на полковник Борис Дрангов. Това съобщиха от пресцентъра на Община Стара Загора. Кметът на Стара Загора Живко Тодоров получи свидетелство за дарение в знак на благодарност за подкрепата при изграждането на паметника на легендарния полковник. На церемонията в столицата присъства секретарят на Общината Делян Иванов. На събитието присъстваха президентът, военния министър, кметът на София, както и председателят на Народното събрание.\r\nС падане на колене и едноминутно мълчание всички почетоха паметта на доблестния български офицер. Историята ще запомни полковник Дрангов като блестящ стратег и голям военен теоретик.", "date": "2018.03.03", "title": "Стара Загора: Кметът Живко Тодоров получи свидетелство за дарение в знак на благодарност за подкрепата при изграждането на паметника на полковник Борис Дрангов"}
{"url": "http://www.focus-news.net/news/2018/03/03/2495625/smolyan-zapochna-turnirat-po-tenis-na-kort-za-kupata-na-kmeta-organiziran-ot-obshtinata.html", "text": "Днес започна състезание по Тенис на корт, организирано от Община Смолян. Това съобщиха от пресцентъра на Общината. Турнирът се провежда в Спортната зала „Величко Чолаков“ в рамките на три дни. Основната схема на турнира е от 32-ма състезатели - 16-годишна възраст, без горна граница. Като част от турнира ще се проведе и състезание за момичета и момчета до 10-годишна възраст, както и смесен турнир за начинаещи. Това съобщи Александър Димитров, който отговаря за спорта в Община Смолян. \r\nВ първия ден на състезанията се изигра турнира за деца, които скоро са започнали да играят тенис. В него се включиха 4 малки тенисисти. Първа се класира Валя Панова, второ място зае Костадин Райков, трета е Даная Дилова, а четвъртата позиция остана за Емил Анчев. Децата бяха наградени с грамоти от зам.-кмета Марин Захариев. \r\nВ днешния ден започнаха и мачовете от първи кръг на основния турнир. Програмата предвижда, двата полуфинала и финалът да се изиграят на 5 март, като финалът е обявен за 17.00 часа. Община Смолян е осигурила кетъринг за участниците, както и наградите. Входът е свободен.", "date": "2018.03.03", "title": "Смолян: Започна турнирът по тенис на корт за „Купата на кмета”, организиран от Общината"}
{"url": "http://www.focus-news.net/news/2018/03/03/2495622/gen-konstantin-popov-komisiya-po-otbrana-svobodata-tryabva-da-ya-osaznaesh-i-da-imash-silata-da-ya-pozhelaesh.html", "text": "Свобода на сила не се дава. Свободата трябва да я осъзнаеш и да имаш силата да я пожелаеш. Да пожелаем заедно да живеем свободни. И за това днес на нашия национален празник, не само трябва да празнуваме свободата си, но и да я почетем. Това каза в словото си по случай националния празник на България, председателят на Комисията по отбрана ген. Константин Попов. Това съобщиха от Комисията по отбрана в Парламента. Генерал Попов беше почетен гост на честванията в Карлово, посветени на навършването на 140 години от Освобождението на България. По време на посещението си в Карлово, председателят на Комисията по отбрана почете и паметта на ген. Карцов, който по време на освободителната война превзема Троянския проход и освобождава гр. Карлово с. Христо Даново, гр. Сопот, и с. Калояново.", "date": "2018.03.03", "title": "Ген. Константин Попов, Комисия по отбрана: Свободата трябва да я осъзнаеш и да имаш силата да я пожелаеш"}
{"url": "http://www.focus-news.net/news/2018/03/03/2495627/plovdiv-vremenno-dvizhenieto-se-osashtestvyava-samo-v-aktivnata-lenta-po-avtomagistrala-trakiya-pri-km-141-v-posoka-burgas-poradi-patnotransportno-proizshestvie.html", "text": "Временно движението се осъществява само в активната лента по автомагистрала \"Тракия\", при км 141 в посока Бургас, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост.", "date": "2018.03.03", "title": "Пловдив: Временно движението се осъществява само в активната лента по автомагистрала \"Тракия\", при км 141 в посока Бургас, поради пътнотранспортно произшествие"}
{"url": "http://www.focus-news.net/news/2018/03/03/2495628/vratsa-dvizhenieto-e-ogranicheno-za-vsichki-avtomobili-po-pat-ii-16-zverino-eliseyna-pri-km-19-poradi-srutvane-na-skalna-masa-na-patnoto-platno.html", "text": "Движението е ограничено за всички автомобили по път II-16 Зверино - Елисейна, при км 19, поради срутване на скална маса на пътното платно. Това съобщиха от пресцентъра на Агенция \"Пътна инфраструктура\". Обходният маршрут е: път II-16 Зверино - Ребърково; път I-1 Ребърково - Мездра - Враца - Бели извор; път III-162 Стояново - Долно Озирово - Долна Бела речка - Горна Бела речка - Дружево - Миланово - път II-16.", "date": "2018.03.03", "title": "Враца: Движението е ограничено за всички автомобили по път II-16 Зверино - Елисейна, при км 19, поради срутване на скална маса на пътното платно"}
{"url": "http://www.focus-news.net/news/2018/03/03/2495618/elena-adamova-voennoistoricheski-muzey-vladimir-aleksandrovich-tsarkvata-v-selo-gorna-studena-e-dovarshena-po-nastoyavane-na-ruskiya-imperator-aleksandar-ii-prisastval-e-na-osvetyavaneto.html", "text": "По настояване на император Александър II църквата „Св. Димитър“ в селото е довършена. Осветена е в негово присъствие. Това каза в интервю за Агенция „Фокус“ Елена Адамова, уредник във Военноисторическия музей „Владимир Александрович“ в село Горна Студена. „Църквата е била почти построена от уста Генчо от Трявна, когато главната квартира на руската армия се е настанила в Горна Студена. Докато църквата не е била действаща войниците са се молили в палатка от клони“, обясни тя. „Руският император е подарил сребърна икона „Св. Димитър“ и 6 камбани, които са специално поръчани в град Красноярск за Горна Студена. Камбаните даже са с надпис: „На Горна Студена за спомен от императора““, посочи Елена Адамова и изтъкна, че това е много ценно и свято. „Останали са 3 камбани, другите 3 ги няма. За едната знаем, че е в църквата „Св. Троица“ в Свищов, другите 2 са изчезнали по време на снимане на филми за войната“, каза още тя.\r\nБиляна ИВАНОВА", "date": "2018.03.03", "title": "Елена Адамова, Военноисторически музей „Владимир Александрович“: Църквата в село Горна Студена е довършена по настояване на руския император Александър II, присъствал е на осветяването ѝ"}
{"url": "http://www.focus-news.net/news/2018/03/03/2495620/gabrovo-izlozhba-na-poshtenski-kartichki-posvetena-na-rusko-turskata-voyna-ot-1877-1878-g-e-predstavena-v-natsionalniya-muzey-na-obrazovanieto.html", "text": "Изложба на пощенски картички, посветена на Руско-турската война от 1877-1878 г., е представена в Националния музей на образованието. Експозицията, подредена в културната институция, е съвместно дело на Музея и Държавен архив – Габрово. Това каза за Радио „Фокус“ – Велико Търново Бояна Пенчева, отговаряща за връзки с обществеността в Националния музей. Тя добави, че изложбата показва част от съхраняваните в Държавен архив – Габрово документи, отразяващи хода на Руско-турската война 1877-1878 г. „Интересното е, че този ход на войната е съхранен върху пощенски картички, които са много редки. Във фонда на музея се съхраняват 19 подобни експоната, които представят събитията от хода на войната до пристигането на император Александър II в Плоещ през 1878 година, както и връчването на Самарското знаме, боевете при Шипка, при Свищов и много други моменти“, каза още експертът. Картичките са уникални заради факта, че техният автор вероятно е копирал гравюрите от издадения по това време специален албум за руския император или е снимал оригинални картини. Фотодокументалната част, подготвена от Държавния архив, завършва със снимки на част от паметниците на признателността, издигнати в Габрово в памет на загиналите руски войници. „Акцент в изложбата са оригинални културни ценности от фонда на Националния музей на образованието – учебни пособия, учебници, програми, ордени, медали, спомени, вещи, които оживяват и допълват разказа за войната. За пръв път след реставрация се показва учебната карта „История на българския народ“ от 1933 г., която показва периодите на Първото, Второто и Третото българско царство, поробените и откъснати български земи, изчислени са годините под чуждо робство, изобразени са ханове, князе, царе, „борци за 485 години свобода“, каза още Бояна Пенчева. \r\nИзложбата ще бъде на разположение на посетителите на Националния музей на образованието до края на месец март.\r\nЛуиза ТРАНЧЕВА", "date": "2018.03.03", "title": "Габрово: Изложба на пощенски картички, посветена на Руско-турската война от 1877-1878 г., е представена в Националния музей на образованието"}
{"url": "http://www.focus-news.net/news/2018/03/03/2495626/burgas-obshtinskata-organizatsiya-na-bsp-otbelyaza-140-godini-ot-osvobozhdenieto-na-balgariya.html", "text": "Общинската организация на БСП - Бургас отбеляза 140-годишнината от Освобождението на България от османско иго. Това съобщиха от пресцентъра на НС на БСП. Социалистите се включиха в празничната програма в центъра на града. Те присъстваха на издигането на националния флаг, след което поднесоха венци и цветя на паметника на руските освободители, където, в знак на почит и уважение, се преклониха пред паметта на загиналите за българската свобода герои. \r\nНа събитието присъстваха общинският председател на БСП - Бургас Живко Господинов, неговият заместник Тодор Ненов, както и общинските съветници от БСП Кирил Петков и Чанко Мирчев.\r\nНародният представител от ПГ на \"БСП за България\" Николай Тишев почете Освобождението на България в Малко Търново. Там той присъства на официалната празнична програма, придружен от местния председател на БСП Дора Петкова. Тишев поднесе цветя на паметник \"Веригата\" в центъра на града и се преклони пред паметта на героите, загинали за свободата на родината си. Преди това народният представител проведе приемна с жители на Малко Търново, където бяха дискутирани множество въпроси по актуални теми.\r\nНародният представител от ПГ на „БСП за България“ Тодор Байчев поднесе цветя на „Паметника на Освобождението“ в центъра на Карнобат, заедно с Аспарух Иванов, общински председател на БСП в града.\r\nПо повод 140 години от Освобождението на България, Емил Хумчев, член на НС на БСП и общ. организация на БСП - Златоград, поднесе венец на Паметника на загиналите в Руско-турската Освободителна война борци за свобода от община Златоград.", "date": "2018.03.03", "title": "Бургас: Общинската организация на БСП отбеляза 140 години от Освобождението на България"}
{"url": "http://www.focus-news.net/news/2018/03/03/2495632/rumen-petkov-abv-dnes-tryabva-da-saumeem-da-se-preborim-za-svoya-natsionalen-interes-i-da-zaemem-istinskoto-si-myasto-na-tsentar-v-otnosheniyata-mezhdu-evropa-i-rusiya.html", "text": "Днес трябва да съумеем да се преборим за своя национален интерес и да заемем истинското си място на център в отношенията между Европа и Русия. Това каза в интервю за Агенция „Фокус“ Румен Петков - член на Изпълнителното бюро на АБВ, по повод навършването на 140 години от Освобождението на България от турско робство. „Много е важно да сме със съзнанието, че на 3 март 1878 г. България се върна на политическата карта на Европа и на света. България проведе една чутовна битка в продължение на 500 години за съхраняване на националната си идентичност, за съхраняване на българската нация. Българската православна църква извърши подвиг за съхраняването на българския дух какъвто няма на земята и че братята руси дойдоха тук и оставиха стотици хиляди жертви в нашата земя, за да я има днес България. Една война, в която очевидно Русия не предяви никакви претенции към България, една война, в която се проля славянска братска кръв и една война, която и днес трябва да ни кара да се замисляме за смисъла на дружбата, на заедността, за готовността да се жертваш за свободата и за принципите на другия и да си извадим поуки от историята“, коментира Петков. Според него сега е моментът по време на нашето председателство на висок глас да кажем: „хайде стига сме си измисляли врагове, където ги няма“. По думите му, когато не можем да се поучим от историята, тя рано или късно се превръща във фарс. \r\nПо думите му един от ненаучените уроци от периода на Освобождението е, че продължаваме с вътрешната омраза. „За нас е много важно някой отвън да ни похвали без да разбираме, че темелът на обществото е българската православна църква, без да разбираме, че в България, ако ги нямаше стотиците хиляди българи, дали живота си за най-святото ни – свободата, ако не разбираме, че в различните периоди от време не сме съумели да загърбим омразата, а напротив – самоизбивали сме се с изключителна енергия и ако не разбираме, че в рамките на движението на България напред, тези, които са били до нас, заслужават да получат едно „братя, благодарим ви“, жертвите, които оставиха тук, да получат едни китки на почит и уважение, трябва да си даваме сметка, че нисшите чинове на руската армия са тези, които спечелиха войната, те оставиха костите си тук, ние ще продължим да се борим по между си за сметка на държавата, на нашите деца и внуци“, допълни той. Според него някои държавници си мислят, че със заплахи към един или друг опонент, каквото и да означава в техните очи, си решават въпроси. „Не, хранейки омразата с изявите в парламента или в медиите, всъщност ерозираме българската нация и правим все по-напрегнат Терминал 2“, добави още Румен Петков.\r\nЛюба АЛЕКСИЕВА", "date": "2018.03.03", "title": "Румен Петков, АБВ: Днес трябва да съумеем да се преборим за своя национален интерес и да заемем истинското си място на център в отношенията между Европа и Русия"}
{"url": "http://www.focus-news.net/news/2018/03/03/2495623/prof-plamen-pavlov-istorik-dnes-balgariya-ima-shans-da-stane-faktor-kakavto-mozheshe-da-bade-ako-sanstefanskata-mechta-beshe-realizirana.html", "text": "Днес България има шанс да стане фактор, какъвто можеше да бъде и ако Санстефанската мечта беше реализирана. Това каза в празничното издание на предаването „За честта и славата на България“ на Радио „Фокус“ историкът проф. Пламен Павлов по повод 140-та годишнина от Освобождението на България. По думите му идеалите на Санстефанския мирен договор не се реализират поради егоистичните интереси на Великите сили, но цялостното развитие на българската възрожденска нация е довела до събитията, случили се на 3 март. „Можем да се върнем към събитията и да си зададем въпроса защо Османската империя не се съгласи на решенията на Цариградската конференция и всичко да приключи без жертви, защото е имало такъв вариант. Именно и затова се борят нашите революционери - да се постигне политическа свобода, дори и под формата на автономия. Но това показва още веднъж, че Османската империя не е онази реформирана европейска сила, за която в нашата съседка пледират и то високопоставени лица“, обясни той. Проф. Пламен Павлов коментира още, че като че ли тази година традиционните спорове около събитията на 3 март, не са били толкова активни. Не може да се отрече обаче, че преди 140 години България се възражда и отново се появява на картата на света, след 5-вековно отсъствие.", "date": "2018.03.03", "title": "Проф. Пламен Павлов, историк: Днес България има шанс да стане фактор, какъвто можеше да бъде, ако Санстефанската мечта беше реализирана"}
{"url": "http://www.focus-news.net/news/2018/03/03/2495629/afp-gartsiya-ne-planira-razmyana-na-voynitsi-s-turtsiya-zayavi-zamestnik-ministara-na-vanshnite-raboti-na-atina.html", "text": "Гърция не планира да размени двамата задържани по-рано тази седмица гръцки войници за осемте турски военни, намиращи се в страната и обвинявани от Анкара за участие в неуспешния опит за преврат от лятото на 2016 г. предава AFP, като се позовава на изказване на заместник-министъра на отбраната Йоргос Катругалос. \r\n„Това е чиста фантазия. Ние не сме във война с Турция за да правим размяна на затворници“, заяви Катругалос пред журналисти в събота. „Това не е нетипичен епизод. Такива инциденти стават по границата“, добави още гръцкият дипломат. \r\nДвамата войници, лейтенант и сержант, бяха арестувани в четвъртък, след като по данни на Атина са преминали по невнимание границата заради лошото време. \r\nПо-рано бе съобщено, че двамата ще бъдат обвинени в шпионаж, но това бе опровергано впоследствие. Това е поредният инцидент, който допринася за покачване на напрежението между Атина и Анкара в последните месеци, след като турски военен кораб блокира проучванията за добив на газ край Кипър. Турция освен това иска екстрадирането на осем свои войници, намиращи се на територията на Гърция, които според Анкара са участвали в опита за преврат от месец юли 2016 г. Атина отказва да ги предаде с мотива, че в родината си на тях няма да им бъде даден честен процес. : Цанко Цолов", "date": "2018.03.03", "title": "AFP: Гърция не планира размяна на войници с Турция, заяви заместник министъра на външните работи на Атина"}
{"url": "http://www.focus-news.net/news/2018/03/03/2495621/ekathimerini-arestuvanite-v-turtsiya-dvama-gratski-voynitsi-shte-se-yavyat-v-sada-v-ponedelnik-no-ne-po-obvinenie-v-shpionazh.html", "text": "Арестуваните в Турция в четвъртък двама гръцки войници ще се явят в съда в понеделник по обвинение за незаконно влизане във военна зона, но не и за шпионаж, каквато информация се появи в медиите по-рано, съобщава гръцкото електронно издание Ekathimerini. \r\nДвамата войници Ангелос Митретодис и Димитрис Куклацис преминаха по невнимание границата с Турция в четвъртък заради лошото време, припомня гръцката медия. Двамата са отрекли пред турския съд да са преминали границата съзнателно, каквото позиция изрази и говорителят на атинското правителство Димитрис Цанакопулос, според който „юридическият процес в Турция ще бъде задействан бързо и ние очакваме връщането на двамата гърци в страната ни“. : Цанко Цолов", "date": "2018.03.03", "title": "Ekathimerini: Арестуваните в Турция двама гръцки войници ще се явят в съда в понеделник, но не по обвинение в шпионаж"}
{"url": "http://www.focus-news.net/news/2018/03/03/2495631/predsedatelyat-na-parlamenta-tsveta-karayancheva-dneshnata-data-e-zabelezhitelna-za-vsichki-balgari.html", "text": "Днешната дата е забележителна за всички българи. Това каза председателят на Народното събрание Цвета Караянчева на среща с Негово Светейшество Българския патриарх Неофит и Негово Светейшество Московския и на цяла Русия патриарх Кирил, съобщиха от пресцентъра на Народното събрание.  \r\n\"Вече 140 години тук почиват български опълченци, руски, финландски, румънски и други воини, дали живота си за нашата свобода\", каза още председателят на парламента. \"Затова на този ден ние се прекланяме пред паметника на връх Шипка, който българите са издигнали в знак на благодарност\", посочи Цвета Караянчева.   \r\nНегово Светейшество патриарх Кирил отбеляза, че Шипка е част както от българската, така и от руската история. Той допълни, че руските воини са били ръководени от вътрешен порив да защитят своите братя. Негово Светейшество посочи и важната роля за това на руската православна църква, която най-много е съчувствала на поробените българи. \"Затова днес е празник и за Русия\", допълни още Негово светейшество патриарх Кирил.", "date": "2018.03.03", "title": "Председателят на парламента Цвета Караянчева: Днешната дата е забележителна за всички българи"}
{"url": "http://www.focus-news.net/news/2018/03/03/2495637/mvr-predupredi-chetirima-dushi-s-protokoli-zaradi-zaplashitelni-komentari-po-adres-na-ruskiya-patriarh-kiril-v-sotsialnite-mrezhi.html", "text": "В МВР е получен сигнал, съдържащ конкретни данни за публикувани в социалните мрежи заплашителни коментари по адрес на руския патриарх Кирил. На основание на това, МВР е предприело съответните действия по процедура, съгласно компетенциите си. Установени са авторите на коментарите. На основание чл. 65 от ЗМВР са издадени 4 протокола за писмено предупреждение. Това съобщиха от пресцентъра на МВР.", "date": "2018.03.03", "title": "МВР предупреди четирима души с протоколи заради заплашителни коментари по адрес на руския патриарх Кирил в социалните мрежи"}
{"url": "http://www.focus-news.net/news/2018/03/03/2495638/afp-politsiyata-v-slovakiya-osvobodi-i-posledniya-zadarzhan-za-ubiystvoto-na-razsledvashtiya-zhurnalist-yan-kutsiak.html", "text": "Полицията в Словакия освободи в събота и последния арестуван във връзка с убийството на разследващия журналист Ян Куциак, предава AFP. В официално съобщение на полицията се казва, че „разследващият, който имаше на свое разположение законовата рамка от 48 часа, провери фактите, необходими за повдигане на обвинения. След изтичане на 48-те часа, задържаните бяха освободени“. \r\nВсички седем задържани бяха италиански бизнесмени.\r\n27-годишният Куциак, който разследваше корупционен скандал по високите етажи на власти, бе открит застрелян заедно с годеницата си Мартина. : Цанко Цолов", "date": "2018.03.03", "title": "AFP: Полицията в Словакия освободи и последния задържан за убийството на разследващия журналист Ян Куциак"}
{"url": "http://www.focus-news.net/news/2018/03/03/2495635/v-telefonen-razgovor-s-ministar-predsedatelite-na-ukrayna-i-polsha-premierat-boyko-borisov-izkaza-priznatelnost-za-uchastieto-na-ukraintsi-i-polyatsi-v-osvobozhdenieto-na-balgariya.html", "text": "Министър-председателят Бойко Борисов проведе телефонни разговори с премиерите на Украйна и на Полша Володимир Гройсман и Матеуш Моравецки. Това съобщиха от правителствената информационна служба. В тях Борисов изказа признателност за участието на украинци и поляци във войната за българското освобождение през 1877-1878 г. \r\nГройсман и Моравецки поздравиха българския си колега по случай националния празник на страната ни и пожелаха успех и благоденствие на българите.\r\nПолският премиер отбеляза, че и неговият народ отбелязва днес празника във Варшава. „За нас Българското освобождение и битките, в които са участвали нашите войници, са изключително важни. Нашите народи винаги са си помагали и подкрепяли в трудни времена“, каза Моравецки. Той благодари на българския премиер за активната работа на България по време на председателството на Съвета на ЕС и каза, че разчита на него за поддържането на конструктивния диалог по темите от европейския дневен ред, особено за взимане под внимание на позицията на държавите от Централна и Източна Европа при предстоящите преговори за европейския бюджет.\r\nУкраинският премиер увери Бойко Борисов, че доставките на транзитен газ, които минават през Украйна, не са застрашени и потокът продължава да бъде стабилен.", "date": "2018.03.03", "title": "В телефонен разговор с министър-председателите на Украйна и Полша премиерът Бойко Борисов изказа признателност за участието на украинци и поляци в Освобождението на България"}
{"url": "http://www.focus-news.net/news/2018/03/03/2495634/haskovo-s-poreditsa-ot-sabitiya-topolovgrad-otbelyaza-140-godini-ot-osvobozhdenieto-na-balgariya.html", "text": "С голям концерт на любителските художествени състави на читалището снощи, с церемония пред паметника на загиналите, с трицветни знаменца за всеки, с венци и цветя, патриотични песни и развети трибагреници жителите и гостите на Тополовград отбелязаха достойно Националния празник на България. Това съобщиха от пресцентъра на Община Тополовград. Концертната програма в Голямата зрителна зала на читалището в навечерието на празника припомни годините на робство, патриотичния подвиг на героите, загинали за свободата, дългът на съвременниците. С вълнуващо слово заместник-кметът на Общината Маргарита Георгиева поздрави гражданите от името на кмета на Общината и цялото общинско ръководство. В края на приветствието си тя призова: “За този мил наш роден край, с нашите прекрасни, добродушни и трудолюбиви хора, талантливи и умни деца, сме длъжни да работим сплотени, единни, да отстояваме уверени нашите местни интереси, да градим общото си бъдеще. Нека си го пожелаем днес, в този исторически ден, като българи, като патриоти!”. Георгиева произнесе слово и на тържествена церемония на площад “Освобождение”.\r\nВ празничния ден на централния градски площад излязоха много граждани, за да присъстват на тържествената церемония пред паметника на загиналите. С хиляда малки трицветни знаменца, раздадени на посетителите, кметът на Общината Божин Божинов отправи своето послание към съгражданите си за родолюбие и патриотизъм. \r\nМного венци и цветя окичиха паметника в празничния ден, в знак на признателност и почит към героите.\r\nСлед церемонията присъстващите се включиха в инициативата “Пробуждане с хоро”, по идея на танцовите формации в града.", "date": "2018.03.03", "title": "Хасково: С поредица от събития Тополовград отбеляза 140 години от Освобождението на България"}
{"url": "http://www.focus-news.net/news/2018/03/03/2495639/elena-aleksandrova-rim-blagoevgrad-treti-mart-ne-e-ostanal-zabraven-ot-grazhdanite-i-dneshnoto-pokolenie-se-vrashta-kam-neya-vsyaka-godina.html", "text": "Трети март не е останал забравен от гражданите и днешното поколение се връща към нея всяка година. Това каза за Радио „Фокус“ – Пирин Елена Александрова, уредник в Регионален исторически музей – Благоевград. По думите ѝ вестта за обявяването на Руско-турската война провокира чувства на национална съпричастност и желание за саможертва на голям брой българи от Пиринския край, които влизат в редовете на българското опълчение. Александрова добави, че макар Горна Джуамя (днес Благоевград) да се освобождава два пъти, днешният ден се явява много важен за бъдещата история на Пиринският край. „Първият от тях е през 1878 година, а вторият 34 години по-късно – през 1912 година. В началото на януари 1878 година една малка част от предния отряд на генерал Гурко, съставляваща една дружина пехота, кавалерия и една батарея-артилерия, под командването на майор Иван Павлович Орлински, се отправя на юг по долината на река Струма. Тази част е част от състава на Четвърти Хисарски полк, командван от граф Щакелберг. Същевременно в Рилското корито се образуват чети, които влизат в непрекъснати схватки с турския аскер и башибозук“, каза още Александрова.\r\nНачело на Горноджумайската и Рилската чета застават учителите Арсени Костенцев, който е учител в Горна Джумая по това време, и Петър Рафаилов от село Стоб. „Безредията в района принуждават населението да изпрати няколко пъти депутация при майор Орлински в Дупница, където е било седалището му, с молба войските му да продължат на юг по струмското направление и да овладеят и град Джумая. По-късно с оглед на Одринското примирие градът влиза в зоната, която е трябвало да бъде окупирана от руските войски и на 10 февруари 1878 година руското командване издава заповед градът да бъде освободен от намиращите се най-близо руски военни части, именно това се оказва отрядът на Орлински“, заяви Александрова.\r\nНа следващия ден започват боевете в Рилското корито, прехвърлят се във височината Баларбаши, откъдето идват руските войски и на 12 февруари влизат тържествено в Горна Джумая.\r\nЛивия НИНОВА", "date": "2018.03.03", "title": "Елена Александрова, РИМ – Благоевград: Трети март не е останал забравен от гражданите и днешното поколение се връща към нея всяка година"}
{"url": "http://www.focus-news.net/news/2018/03/03/2495633/protothema-gartsiya-dvamata-gratski-voynitsi-v-turtsiya-sa-napravili-palni-samopriznaniya.html", "text": "Двамата гръцки войници, задържани в четвъртък в Турция, са направили самопризнания относно неволното си пресичане на границата, съобщава гръцкото издание Protothema. \r\nСпоред техните обяснения, около 10:30 часа сутринта в четвъртък, те са излезли на патрул. „Снегът бе около 20-25 сантиметра. Ние видяхме следи в него и ги последвахме, мислейки, че са на нелегални имигранти. Следвайки ги стигнахме до дърво, под което стояха турски войници, които ни взеха оръжията. Тогава ни отведоха в полицейското управление“. \r\nДвамата са заявили, че не са шпиони и са прекосили границата заради лошото време. : Цанко Цолов", "date": "2018.03.03", "title": "Protothema (Гърция): Двамата гръцки войници в Турция са направили пълни самопризнания"}
{"url": "http://www.focus-news.net/news/2018/03/03/2495641/shumen-stotitsi-grazhdani-i-gosti-na-veliki-preslav-nablyudavaha-voenno-istoricheskata-vazstanovka-osvobozhdenieto-na-preslav.html", "text": "Стотици граждани и гости на Велики Преслав се събраха на площада пред Народно читалище „Развитие 1874 г.”,  за да наблюдават военно-историческата възстановка „Освобождението на Преслав”, предаде репортер на Агенция „Фокус”. Началото на тържественото събитие започна с химна на Р България и издигане на националния трибагреник. Програмата продължи около час и половина. На нея присъстваше и кметът на Община Велики Преслав д-р Александър Горчев, който заяви, че няма нужда църквата да канонизира българските опълченци, борили се за Освобождението от турско робство, защото те вече са канонизирани в душите на българите. \r\nЛюба АЛЕСКИЕВА", "date": "2018.03.03", "title": "Шумен: Стотици граждани и гости на Велики Преслав наблюдаваха военно-историческата възстановка „Освобождението на Преслав”"}
{"url": "http://www.focus-news.net/news/2018/03/03/2495644/prezidentat-rumen-radev-shte-se-sreshtne-s-negovo-sveteyshestvo-moskovskiya-i-na-tsyala-rusiya-patriarh-kiril-na-4-mart.html", "text": "Президентът Румен Радев ще се срещне с Негово Светейшество Московския и на цяла Русия патриарх Кирил на 4 март 2018 г. от 15.00 часа на „Дондуков“ 2. Това съобщиха от прессекретариата на държавния глава.", "date": "2018.03.03", "title": "Президентът Румен Радев ще се срещне с Негово Светейшество Московския и на цяла Русия патриарх Кирил на 4 март"}
{"url": "http://www.focus-news.net/news/2018/03/03/2495640/dots-d-r-atanas-shopov-istoricheski-muzey-panagyurishte-okolo-90-zhiteli-na-obshtinata-uchastvat-vav-voynata-za-osvobozhdenieto.html", "text": "Жителите на Панагюрище се включват активно в Руско-турската освободителна война от 1877-1878 година. Това каза за Радио „Фокус“ – Пазарджик директорът на Историческия музей в Панагюрище доц. д-р Атанас Шопов. Той отбеляза, че са известни имената на 80 жители на града, участвали в нея, а от тях 73 са опълченци. „Ако погледнем територията на сегашната Панагюрска община, участниците във войната са около 90 човека“, каза още Шопов. Той добави, че известни личности от Панагюрище също се включват в Освобождението, макар да не участват пряко във войната. „Това са проф. Марин Дринов, Павел Бобеков, Атанас Шопов, д-р Георги Мачев, който е син на участника в Априлското въстание Петко Мачев. Други известни личности, свързани с Освобождението и с Панагюрище са Петър Хаджипеев, Стойко Свинаров“, каза Шопов. „Всяко едно от тези имена има своето място в българската национална история. Всяка епоха има своите бележити личности, но важното е да възкресяваме тези имена и да си спомняме за тези хора“, добави Шопов.\r\nАлбена ЖИЛЕКОВА", "date": "2018.03.03", "title": "Доц. д-р Атанас Шопов, Исторически музей - Панагюрище: Около 90 жители на общината участват във войната за Освобождението"}
{"url": "http://www.focus-news.net/news/2018/03/03/2495630/dimitar-stefanov-kmet-na-tutrakan-v-balgarskite-gradove-tryabva-da-ima-vse-poveche-pametnitsi-napomnyashti-za-bogata-ni-istoriya.html", "text": "В българските градове трябва да има все повече паметници, напомнящи за богата ни история и учещи  младите поколения на родолюбие. Това каза в празничното издание на предаването „За честта и славата на България“ на Радио „Фокус“ кметът на Тутракан Димитър Стефанов по повод днешния национален празник. По думите му дунавския град може да се похвали с множество паметници на бележите личности, сред които Таньо Войвода, Христо Ботев и ген. Суворов, но е необходимо изграждането на повече такива в различни краища на страната. „Трябва да ги има паметниците и мисля, че всеки град трябва да издейства дали със собствени средства, дали през Министерството на отбраната - средства да стои такива паметници. Тук е и поводът да честитя Военната академия „Г. С. Раковски“ вчерашното откриване на паметника на полк. Борис Дрангов, защото това е един истински голям българин, който малко във времето го бяхме забравили“, обясни той. Димитър Стефанов коментира още, че не бива да празнуваме само кръгли годишнини като днешната. 3 март трябва да се отбелязва подобаващо, всяка година, тъй като това е преломна дата за всички българи. Стефанов добави, че официалните чествания в Тутракан ще започнат в 18.30 часа.", "date": "2018.03.03", "title": "Димитър Стефанов, кмет на Тутракан: В българските градове трябва да има все повече паметници, напомнящи за богата ни история"}
{"url": "http://www.focus-news.net/news/2018/03/03/2495642/gabrovo-oblastniyat-predsedatel-na-bsp-nikolay-grigorov-prisastva-na-panihida-na-bratskata-mogila-v-pamet-na-zaginalite-za-osvobozhdenieto.html", "text": "Областният председател на БСП - Габрово и член на НС на БСП Николай Григоров присъства на Панихида в памет на загиналите за Освобождението, която се състоя на Братска могила до храм „Успение на Света Богородица” и поднесе цветя, по повод 140 години от Освобождението на България. Това съобщиха от пресцентъра на НС на БСП. Депутатът от „БСП за България“ Кристина Сидорова присъства на тържественото издигане  на българското знаме на пл. “Възраждане” в Габрово по повод 140 години от Освобождението на България. \r\nСлед това народният представител от БСП се включи в честването и официалната програма в подножието на на връх Шипка, и поднесе венец пред Паметника на Свободата, в знак на признателност към подвига на загиналите. \r\n“Свободата се полага само на този, който може да поеме отговорностите, които тя носи”, каза  Сидорова и допълни, че свободата е символ на достойнството ни като народ.\r\nНародният представител от ПГ на „БСП за България“ Илиян Тимчев и кметът на Берковица  инж. Милчо Доцов поднесоха цветя на Паметника на руските освободители на града. „С почитта, която отдаваме на героите – освободители  показваме нашата признателност и преклонение“, каза депутатът – социалист.", "date": "2018.03.03", "title": "Габрово: Областният председател на БСП Николай Григоров присъства на Панихида на Братската могила в памет на загиналите за Освобождението"}
{"url": "http://www.focus-news.net/news/2018/03/03/2495648/rumen-petkov-abv-imashe-opiti-na-nyakoi-darzhavni-institutsii-v-razlichni-periodi-ot-vreme-da-prinizyat-datata-3-mart.html", "text": "Имаше опити на някои държавни институции, в различни периоди от време те са различни, да принизят 3 март. Това каза в интервю за Агенция „Фокус“ Румен Петков - член на Изпълнителното бюро на АБВ, по повод навършването на 140 години от Освобождението на България от турско робство. „За съжаление, през последните 25 години или може би 55 години, продължаваме да демонстрираме на себе си и най-вече на тези около нас, че сме готови от конюнктурна гледна точка да пренаписваме нашата история. Това може би е най-грозното събитие на новия век. Ние показваме, че за нас няма нищо свято, че човещината, себеуважението, уважението към ближния, към българина, към християнина, не е в десетката на ценностната система. За съжаление, показваме не само ненаучени уроци, но показваме, че пошлото, че това, което не е доброто за България и за нашите деца и внуци, като че ли става неотменимо ежедневие“, коментира Петков. Според него по повод 140-годишнината от Освобождението трябва да кажем стига на омразата. „Трябва да кажем, че ще вървим напред с всички, които ни уважават в рамките на ЕС и на нашето европейско бъдеще“, посочи той. \r\n„Имаше опити на някои държавни институции, в различни периоди от време те са различни, да принизят 3 март. Спомняте си, че това недоразумение Плевнелиев за 5 години така и не спомена, че Русия ни е освободила от турско робство и като че ли се гордееше с този си държавен исторически нихилизъм. Имало е периоди от време, в които правителството се е опитвало да възпрепятства честването на този празник, който върна България на политическата карта на света“, допълни той. Според него ценностната система на света се срива. „Виждаме, че пред последните 6-7 години съсипахме държави. Арабската пролет – сега можем ли да говорим за стабилна Сирия, Либия, Иран, Ирак – не, разбира се. Но някои да пое отговорност, че излъгахме цял свят, че еди-къде си има ядрени оръжия, а после няма, че еди-къде си има оръжия за масово поразяване, а после се оказа, че няма? Затова последните 6-7 години никой уважаващ себе си общественик и политик не говори за евроатлантически ценности, защото видя, че те се използват като инструмент за лъжа и за извършване на чутовни обществени престъпления“, обясни Петков. По думите му, ако искаме днес България да бъде този сигурен стълб на Европа, ние трябва да се върнем към нашите ценности – християнството, почитта към църквата, обичта и предаността към учителя, уважението към лекаря, уважението към България, нейните корени и нейното бъдеще. \r\nЛюба АЛЕКСИЕВА", "date": "2018.03.03", "title": "Румен Петков, АБВ: Имаше опити на някои държавни институции в различни периоди от време да принизят датата 3 март"}
{"url": "http://www.focus-news.net/news/2018/03/03/2495649/ria-novosti-namerena-be-chernata-kutiya-na-razbiliya-se-na-18-fevruari-iranski-samolet.html", "text": "Екипи на иранските власти са открили черната кутия на разбилия се на 18 февруари пътнически самолет ATR-72. Това е заявил Азиз Фейли, член на ръководството на местното крило на Щаба за кризисни ситуации на Иран, предава РИА Новости. \r\nСамолетът излетя от Техеран в посока град Ясудж миналия месец, но изчезна от радарите около час след началото на полета. По-късно стана ясно, че машината се е разбила на територията на планината Загрос в провинция Исфахан. На борда ѝ се намираха общо 66 души – пътници и екипаж, всички от които загинаха.: Цанко Цолов", "date": "2018.03.03", "title": "РИА Новости: Намерена бе черната кутия на разбилия се на 18 февруари ирански самолет"}
{"url": "http://www.focus-news.net/news/2018/03/03/2495645/ivan-dukov-istorik-praporshchik-vishnyakov-e-simvol-na-ruskata-samozhertva-v-imeto-na-svobodata-na-balgarskiya-narod.html", "text": "Прапоршчик Вишняков е символ на руската саможертва в името на свободата на българския народ. Зад неговият образ жителите на Асеновград виждат всички други знайни и незнайни воини, дали живота и здравето си за Освобождението. Това каза за Радио „Фокус“ – Пловдив историкът и директор на Исторически музей - Асеновград Иван Дуков. Той обясни, че прапоршчик Вишняков е една от жертвите, която е дадена след края на Руско-турската освободителна война. „Тогава има една реакция, чрез която османската власт се опитва да възвърне част от загубените територии. Това е така нареченото Сенклеров бунт. Самият Станислас Греам Бауер Сенклер организира башибозушки отряди. Всичко е абсолютно утилитарно за тези „въстаници“, защото целта е да се разграбят основно мирни села, градчета и махали из Родопите. Враждебните действия са ориентирани в няколко направления, като единият от отрядите започва да тормози селата, разположени около днешното село Мостово и самото село. Като реакция пък на временното руско управление, от Областната пловдивска армейска руска част са изпратени руски военни части, които да отблъснат башибозуците. В една престрелка до село Мостово е убит прапоршчик Георгий Василиевич Вишняков. Тук има информационно разминаване, тъй като Николай Хайтов в една от своите книги – „Миналото на Яврово, Девин, Манастир“ казва, че след като е ранен и убит прапоршчик Вишняков, тялото му е пренесено в Асеновград и е погребан в църквата „Св. Димитър“. В момента неговите тленни останки са в двора на църквата, където ние с признателност поднасяме цветя и венци в знак на благодарност за жертвите, положени от руските войници за нашето Освобождение. Но в началото той е погребан в двора на църквата „Св. Атанас“ в село Горнослав. Едва след това вече неговите тленни останки са пренесени и препогребани в двора на църквата „Св. Димитър“. Това е първата църква, направена от граждани на Станимака с българско самосъзнание“, каза още Иван Дуков.\r\nИсторикът допълни, че акцията, в която загива прапоршчик Вишняков, е успешна. „След тази престрелка, където пада убит, се разбягват самите „въстаници“, башибозукът е прогонен и самите местни жители вече са спокойни. Трябва да се каже също така, че руският отряд, който се установява горе в близост до Еркюприя, старото име на село Мостово, е молен от селяните на Петково, Давидково и от другите села в близкия район да прогонят по-далече башибозука и да продължат настъплението в посока към техните села. Но самата инструкция, която те са получили от Централното управление в Пловдив, от военния губернатор, е да спрат точно дотам, тъй като идеята е да не се минава установената демаркационна линия, приета със споразумението от Сан Стефано. Тяхната основна цел е било да ги изгонят до тази условна граница, приета на 3 март 1878 година, но да не направят същата грешка, тоест да не навлязат на територията на Оманската империя“, посочи Иван Дуков.\r\nТони МИХАЙЛОВ", "date": "2018.03.03", "title": "Иван Дуков, историк: Прапоршчик Вишняков е символ на руската саможертва в името на свободата на българския народ"}
{"url": "http://www.focus-news.net/news/2018/03/03/2495647/bsp-pavlikeni-i-natsionalno-dvizhenie-rusofili-veliko-tarnovo-organiziraha-kontsert-po-povod-140-godini-ot-osvobozhdenieto-na-balgariya.html", "text": "Концерт по случай 140 години от Освобождението на България организираха в Павликени Общинският съвет на БСП, съвместно с Национално движение „Русофили“-Велико Търново и Павликени и Руския клуб „Берьозка“ в града. Това съобщиха от пресцентъра на БСП.\r\nОбщинският председател на БСП-Павликени Христо Кавалски припомни, че в Освободителната война са участвали над 120 доброволци от павликенския край. Наред с тях е и личното участие на една духовно извисена личност - поп Петър Драганов, служил в с.Дъскот, който е един от тримата свещеници, участвали на 18 май 1877г. в град Плоещ при освещаването на Самарското знаме. \r\nС поздравителен адрес към присъстващите се обърна евродепутатът Момчил Неков. \"Нека пазим свободата, която бе извоювана и да предаваме на поколенията историята, която ни кара да бъдем горди и достойни българи - свободни и смели, борбени и утвърждаващи\", пише той в посланието си. Обръщение към присъстващите направиха и народните представители от БСП Весела Лечева, Валентин Ламбев и Явор Божанков. „Постигнатото от героите трябва да бъде защитено с действията ни всеки ден“, поздравиха депутатите.\r\nВ празненствата, посветени на Националния празник на България – 3 март, участие взеха и смолянските социалисти- народният представител Дора Янкова, председателите на Областния и Общнския съвети на БСП – Рабие Кьосева и Милко Гавазов, председателят на Общинския съвет на Смолян Димитър Кръстанов, председателите на Младежкото обединение и Движението на ветераните на БСП – Смолян  Здравка Кавалова и Петър Харадинов.\r\nГост на тържествата беше и членът на Изпълнителното бюро на БСП Атанас Зафиров. В знак на признателност към братята- освободители бяха поднесени много венци и цветя.\r\n„3 март има силата да  обединява и сплотява нацията, затова нека сме единни за просперитета и бъдещето на България“ -пожелаха социалистите.", "date": "2018.03.03", "title": "БСП-Павликени и Национално движение „Русофили“-Велико Търново организираха концерт по повод 140 години от Освобождението на България"}
{"url": "http://www.focus-news.net/news/2018/03/03/2495653/makfaks-makedoniya-vaorazhen-grabezh-na-banka-v-gostivar.html", "text": "Въоръжен престъпник е откраднал 1,3 милиона македонски денари (около 33 хил. лева) от банка в град Гостивар, предава македонската агенция  Макфакс . По данни на македонското Министерство на вътрешните работи, извършителят е заплашил с пистолет служителите, след което е избягал с автомобил в неизвестна посока. Полицията работи  за разкриването на случая, който е станал в петък към обяд, но за него се съобщава днес. : Цанко Цолов", "date": "2018.03.03", "title": "„Макфакс“ (Македония): Въоръжен грабеж на банка в Гостивар"}
{"url": "http://www.focus-news.net/news/2018/03/03/2495643/ministar-krasimir-karakachanov-poslanieto-na-3-mart-e-balgariya-nad-vsichko.html", "text": "България над всичко – това е посланието на този ден, заради който са загинали десетки хиляди българи.  Това каза в интервю за Агенция „Фокус“ министърът на отбраната Красимир Каракачанов по повод отбелязването на 140-ата годишнина от Освобождението на България от турско робство. \r\n„Свободата е нещо, което или го имаш, или го нямаш. Дали я ценят - не знам, защото десетилетия наред какви ли не експерименти се правеха със съзнанието на нашите ученици и деца, включително с последните опити да им се натрапва или не някаква джендър идеология и възпитание и т.н. За какво говорим? Ето за това трябва да говорим – за хора като полк. Дрангов, като Левски, като Раковски, като Ботев, които имат нещо, което могат да ни оставят като пример как да работим и служим на България. А не да си говорим глупости – има ли трети пол, няма ли трети пол, какво е това „джендър“ и т.н.“, коментира Каракачанов. Според него това е разликата – когато в училище възпитаваме децата си така, както полк. Борис Дрангов е възпитавал своите юнкери във Военното училище или в школата за запасни офицери или както Левски и Ботев, които са били учители, са възпитавали българчетата, тогава страната ще върви напред. \r\nЛюба АЛЕКСИЕВА", "date": "2018.03.03", "title": "Министър Красимир Каракачанов: Посланието на 3 март е „България над всичко“"}
{"url": "http://www.focus-news.net/news/2018/03/03/2495654/ruse-trafikat-po-pat-i-5-ruse-byala-v-selo-volovo-se-osashtestvyava-v-edna-lenta-s-propuskatelen-rezhim-poradi-avarirali-2-tezhkotovarni-avtomobila.html", "text": "Трафикът по път I-5 Русе - Бяла в село Волово се осъществява в една лента с пропускателен режим поради аварирали 2 тежкотоварни автомобила. Това съобщиха от пресцентъра на Агенция \"Пътна инфраструктура\".", "date": "2018.03.03", "title": "Русе: Трафикът по път I-5 Русе - Бяла в село Волово се осъществява в една лента с пропускателен режим поради аварирали 2 тежкотоварни автомобила"}
{"url": "http://www.focus-news.net/news/2018/03/03/2495650/gencho-genchev-kmet-na-svishtov-balgarinat-vse-oshte-nosi-duha-na-onova-vreme-ot-predi-140-godini-vapreki-trudnostite-s-koito-zhivee.html", "text": "Българинът все още носи духа на онова време от преди 140 години, въпреки трудностите, с които живее. Това каза в празничното издание на предаването „За честта и славата на България“ на Радио „Фокус“ кметът на Свищов Генчо Генчев по повод днешния национален празник 3 март. По думите му днес гражданите на Свищов трябва да са още по-горди, тъй като първи са усетили вкуса на свободата. Генчев добави, че се забелязва истинска признателност сред обществото към подвига на националните герои, а не само привидна такава. „Община Свищов се беше погрижила да раздаде националния флаг в ръцете на всички деца, които бяха на честванията и това беше радостната гледка през целия ден. И до този момент по улиците на Свищов се веят всички знамена и хората се поздравяват с националния празник на Освобождението на България“, обясни той. Генчо Генчев добави, че множеството деца, доведени от своите родители на честванията в Свищов, са доказателство за приемствеността между поколенията, пазещи историята ни.", "date": "2018.03.03", "title": "Генчо Генчев, кмет на Свищов: Българинът все още носи духа на онова време от преди 140 години, въпреки трудностите, с които живее"}
{"url": "http://www.focus-news.net/news/2018/03/03/2495655/vratsa-dvizhenieto-se-izvarshva-v-edna-lenta-dvuposochno-po-pat-ii-16-zverino-eliseyna-pri-km-19-poradi-nalichie-na-skalna-masa-na-patnoto-platno.html", "text": "Движението се извършва в една лента двупосочно по път II-16 Зверино - Елисейна, при км 19, поради наличие на скална маса на пътното платно. Това съобщиха от пресцентъра на Агенция \"Пътна инфраструктура\".", "date": "2018.03.03", "title": "Враца: Движението се извършва в една лента двупосочно по път II-16 Зверино - Елисейна, при км 19, поради наличие на скална маса на пътното платно"}
{"url": "http://www.focus-news.net/news/2018/03/03/2495646/voa-siriyskite-vlasti-pozvoliha-na-humanitaren-konvoy-na-oon-da-vleze-v-iztochna-guta.html", "text": "ООН се готви да достави първата от месеци хуманитарна помощ в контролирания от бунтовници срещу Башар Асад сирийски квартал Източна Гута, след като от Дамаск дадоха разрешения на организацията да влезе в блокирания район на четвърти март, неделя, предава радио Voice of America. \r\nКонвоят ще носи храна, лекарства и други жизненоважни запаси, които ще бъдат раздадени на около 180 хил. души от живеещите в Източна Гута. Допълнително ООН ще достави и хуманитарна помощ за още около 70 хил. деца. : Цанко Цолов", "date": "2018.03.03", "title": "VOA: Сирийските власти позволиха на хуманитарен конвой на ООН да влезе в Източна Гута"}
{"url": "http://www.focus-news.net/news/2018/03/03/2495651/iliyana-popova-zam-kmet-na-petrich-vse-oshte-barshem-praha-na-zabravata-spryamo-velikiyat-balgarin-polk-boris-drangov.html", "text": "Все още „бършем праха на забравата“ спрямо великият българин полк. Борис Дрангов. Това каза за Радио „Фокус“ – Пирин Илияна Попова, заместник-кмет на Община Петрич по повод 146-годишнина от рождението на полк. Дрангов. По думите ѝ мястото на полк. Дрангов е до това на Левски и Ботев. „Все още сякаш плахо се докосваме до един възторжен идеалист, честен до самопожертване, смел до безумство, влюбен в България до фанатизъм човек“, каза още Попова. Тя добави, че полк. Дрангов до сетния си дъх не е спирал да мисли за Отечеството, именно затова и последните му думи преди да загине на 26 май 1917 година са: „Колко още исках да служа на България“. „Напускайки „земната сцена“, полк. Дрангов записа името си с огнени букви в пантеона на героите“, добави Попова. Според нея полк. Дрангов не може и не трябва да бъде описван с една дума, защото той е една велика личност в нашата история.„Фокус“ припомня:\r\nБорис Дрангов е роден на 3-ти март по стар стил или на 15 по нов преди 146 години. Умира на 26 май, 1917 година на фронта през Първата световна война и в резултат на тежко раняване при артилерийски обстрел близо до кота 1050 в Завоя на река Черна. Той е войвода от Илинденско-Преображенското въстание, български офицер и военен педагог, участник в трите войни за националното освобождение и обединение - Балканска, Междусъюзническа и първа световна.\r\nЛивия НИНОВА", "date": "2018.03.03", "title": "Илияна Попова, зам.-кмет на Петрич: Все още „бършем праха на забравата“ спрямо великият българин полк. Борис Дрангов"}
{"url": "http://www.focus-news.net/news/2018/03/03/2495652/ministar-krasimir-karakachanov-dnes-edinstvoto-na-balgarskata-natsiya-tryabva-otnovo-da-bade-nash-ideal.html", "text": "Днес единството на българската нация трябва отново да бъде наш идеал. Това каза в интервю за Агенция „Фокус“ министърът на отбраната Красимир Каракачанов по повод отбелязването на 140-ата годишнина от Освобождението на България от турско робство. „На 3 март отбелязваме 140 години от Освобождението на България, от създаването на Санстефанска България, в която почти всички български земи са в една държава. Казвам почти всички, защото според Санстефанския договор България не получава изконно българските земи в Северна Добруджа, която е подарена на Румъния и Ниш, Пирот и Враня, които са подарени на Сърбия. Въпреки това Санстефанска България става идеал за подражаване. Интересното е, че и полк. Борис Дрангов е роден на 3 март“, коментира Каракачанов и посочи, че целият му живот е посветен и на Освобождението на останалите по каприза на великите сили под турско робство Македония и Тракия и обединението на България. „Какво трябва да помним? Трябва да помним, че на тази дата и заради националния идеал за обединение на всички българи, са загинали над 120 000 българи във войните за Обединение. Ако сложим и въстания и Сръбско-българската война, ще станат сигурно над 200 000. Ако тогава Обединението се е измервало в териториални граници, то днес единството на българската нация, без значение дали говорим само за българите в свободна демократична Р България, или говорим за българите от България, Македония и други страни, би следвало да бъде отново наш идеал“, допълни той. Според него, когато България има своите идеали, когато идеята за единство на нацията е била първостепенна политическа идея, цел на политиците в България, страната е била силна, модерна и уважавана. „Наблюдаваме как последните 28 години сме разединени. Не само не намираме това, което ни обединява, а търсим какво да ни доразделя и противопоставя на политическа основа, борба за власт, боричкане за кокала. Това трябва да разберем, че докато не забравим тези дребни политически егоизми и хитринки, с които намираме поводи да разделяме и противопоставяме хората и нацията в България, няма как да имаме успех“, каза още Красимир Каракачанов.\r\nЛюба АЛЕКСИЕВА", "date": "2018.03.03", "title": "Министър Красимир Каракачанов: Днес единството на българската нация трябва отново да бъде наш идеал"}
{"url": "http://www.focus-news.net/news/2018/03/03/2495657/plovdiv-vazstanoveno-e-dvizhenieto-po-am-trakiya-pri-km141-v-posoka-burgas.html", "text": "Възстановено е движението по АМ \"Тракия\", при км,141, в посока Бургас. това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.03.03", "title": "Пловдив: Възстановено е движението по АМ \"Тракия\", при км,141, в посока Бургас"}
{"url": "http://www.focus-news.net/news/2018/03/03/2495660/blagoevgrad-bez-problemi-se-osashtestvyava-preminavaneto-na-avtomobili-prez-granichnite-punktove-kulata-i-ilinden.html", "text": "Нормално натоварен е трафикът на граничните пунктове „Кулата“ и „Илинден“. Това съобщиха за Радио „Фокус“ – Пирин от Главна дирекция „Гранична полиция“. На останалите пунктове по българо-гръцката граница преминаването се извършва без проблеми. Нормално е и движението на българо-македонската граница.\r\nЛивия НИНОВА", "date": "2018.03.03", "title": "Благоевград: Без проблеми се осъществява преминаването на автомобили през граничните пунктове „Кулата“ и „Илинден“"}
{"url": "http://www.focus-news.net/news/2018/03/03/2495662/blagoevgrad-natovaren-e-trafikat-na-vhod-izhod-ot-grada-patnite-nastilki-na-mesta-sa-mokri.html", "text": "Натоварен е трафикът на вход-изход от града, пътните настилки са частично мокри, предаде репортер на Радио „Фокус“ – Пирин. Спокоен е трафикът в централна градска част. Без проблеми се извършва трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.03.03", "title": "Благоевград: Натоварен е трафикът на вход-изход от града, пътните настилки на места са мокри"}
{"url": "http://www.focus-news.net/news/2018/03/03/2495661/premierat-boyko-borisov-se-sreshtna-s-generalniya-direktor-na-svetovnata-zdravna-organizatsiya-d-r-tedros-gebreyesus.html", "text": "Министър-председателят Бойко Борисов проведе среща с генералния директор на Световната здравна организация д-р Тедрос Гебрейесус, който е на посещение в България. Двамата обсъдиха сътрудничеството в рамките на организацията. Това съобщиха от правителствената информационна служба.\r\nПремиерът посочи, че като активен член на СЗО страната ни подкрепя целите и приоритетите на организацията за постигане на възможно най-високо ниво на здравеопазване във всички държави-членки. Той отбеляза и ефективността на сключваните споразумения за сътрудничество между Министерството на здравеопазването и европейския офис на СЗО. Борисов подчерта, че Българското председателство на Съвета на ЕС има два приоритета в областта на здравеопазването, които напълно съвпадат с основните направления, по които работи СЗО – храненето и мерките срещу затлъстяването при децата и подобряването на достъпа до лекарства. Министър-председателят изрази очакване посещението на д-р Гебрейесус и срещите, които провежда, да дадат повече аргументи в подкрепа на съвместен ангажимент за работа по тези приоритети.\r\nДвамата обсъдиха и усилията на българското правителство за по-добро здравеопазване, което, освен грижа за заболелите, поставя акцент и върху превенцията на заболеваемостта.", "date": "2018.03.03", "title": "Премиерът Бойко Борисов се срещна с генералния директор на Световната здравна организация д-р Тедрос Гебрейесус"}
{"url": "http://www.focus-news.net/news/2018/03/03/2495664/kyustendil-prohodimi-pri-zimni-usloviya-sa-patishtata-v-oblastta-po-visokite-chasti-ima-zaledeni-uchastatsi.html", "text": "Слабо натоварено е движението в посока ГКПП – „Гюешево”. Това съобщи за Радио „Фокус” – Пирин дежурният в Областно пътно управление – Кюстендил. Нормален е трафикът по автомагистрала „Струма” и главен път Е-79. Пътищата в региона са проходими при зимни условия, по високите части има заледени пътни участъци. Няма въведени ограничения за движението на моторни превозни средства.\r\nЛивия НИНОВА", "date": "2018.03.03", "title": "Кюстендил: Проходими при зимни условия са пътищата в областта, по високите части има заледени участъци"}
{"url": "http://www.focus-news.net/news/2018/03/03/2495659/ivan-dukov-istorik-sas-sanstefanskiya-miren-dogovor-balgarite-zastavat-na-evropeyskata-stsena-kato-narod-s-yasen-oblik.html", "text": "Със Санстефанския мирен договор българите застават на европейската сцена като народ с ясен облик и като част от европейското семейство на народите. Това каза за Радио „Фокус“ – Пловдив Иван Дуков, историк и директор на Исторически музей - Асеновград. По думите му историческата значимост на Санстефанския мирен договор е, че дотогава на нас като българи се е гледало основно като на нещо много общо в конгломерата от етнически групи, племена и народности в Османската империя. „След Априлското въстание, самите жестокости провокират Руско-турската освободителна война от 1877-1878 година. Вярно е, че след Берлинския договор Санстефанският договор ще остане само като една надежда за единна България, която вече губим. Въпреки това със Санстефанският договор българите се появяват като народ в официален документ, застават на европейската сцена като народ с ясен облик“, коментира Дуков. Той каза още, че често се случва да се появят нови исторически документи със съдържание, което променя представите ни за миналото, но като цяло се знае, че има договорка на Великите сили, че реално погледнато Санстефанският договор е бил просто проформа подписан. „Вярно е, че Берлинският конгрес съвсем несправедливо разкъсва нашата етническа територия, че след Съединението на България, което си е изцяло наш политически успех, който не е свързан с нито една от Великите сили, нашата освободителка Русия решава да не съгласи с борбата ни за национално обединение. Това е един много интересен момент, при който веднага голяма част от българите започват да се чудят как така ще ни освобождава Русия, а в един момент няма да иска ние сами да се обединим. Тук се вижда леко политическо лицемерие – ако Руската империя няма интерес, тя не се интересува от ползите за нашата държава. Тогава нашият народ се разделя на русофили и русофоби. Започва едно подобие на гражданска война и преследване“, посочи Иван Дуков. Според него Трети март е възлова дата в новата история на България. „След Санстефанският мирен договор българите се появяват като един официален и на практика признат народ в новата европейска история“, добави историкът. Иван Дуков каза още, че въпреки всички превратности, нашето национално самочувствие се издига и самият авторитет на българите като европейски народ наистина започва да се утвърждава.\r\nТони МИХАЙЛОВ", "date": "2018.03.03", "title": "Иван Дуков, историк: Със Санстефанския мирен договор българите застават на европейската сцена като народ с ясен облик"}
{"url": "http://www.focus-news.net/news/2018/03/03/2495658/rumen-petkov-abv-nyamashe-da-go-ima-osvobozhdenieto-bez-hristiyanskiya-pravoslaven-krast-i-bez-visoko-vdignatite-chela-na-botev-levski-i-rakovski.html", "text": "Освобождението има много символи, но мисля, че то без християнския православен кръст, без високо вдигнатите чела и отворени очи на Ботев, Левски, Раковски и Каравелов, нямаше да го има. Това каза в интервю за Агенция „Фокус“ Румен Петков - член на Изпълнителното бюро на АБВ, по повод навършването на 140 години от Освобождението на България от турско робство. „Това са хора, които имат неотменно място в българското, национално достойнство, но и в българската свобода. Българската православна църква е институцията, която ни е съхранила и която здраво трябва да подкрепяме, обичаме, без разбира се да се бъркаме в нейните работи, както някои твърде смело, да не кажа арогантно, го правят. Но българщината без православието и силата на българския дух, част от чиито носители изредих, биха били немислими“, коментира Петков.\r\nСпоред него, ако една нация изпусне възможността да възпитава чувството на патриотизъм в своите деца, тя няма какво да очаква от своите юноши и младежи. „Спомням си на времето с каква почит сме се изправяли пред майор Фьодор Горталов, с каква обич и преклонение сме говорели за подвига на белия генерал Скобелев, с каква почит сме ходели на Шипка. Хубавото е, че през последните години все повече стават българските млади хора, които отиват да се преклонят, но това трябва да е въпрос на ежедневно възпитание в училище, в семейството, в средата. Това означава нашите музеи да бъдат привлекателни, историята ни да бъде показана в най-притегателната сила от гледна точка на българския подвиг, с почит и уважение към тези, които дадоха живота си съм нашата свобода“, допълни Петков. Според него това означава и да не пренаписваме историята си, съгласно конюнктурата. „Не бива да загърбваме и мрачните и тъмните страници в нашата история. Те могат да ни направят по-силни тогава, когато ги четем с отворените очи на хората, които искат истината за себе си, но тя да стигне и до техните деца, без да бъде профилактирана в най-грозния смисъл на думата от поредния попаднал случайно в администрацията чиновник“, каза още Румен Петков. \r\nЛюба АЛЕКСИЕВА", "date": "2018.03.03", "title": "Румен Петков, АБВ: Нямаше да го има Освобождението без християнския православен кръст и без високо вдигнатите чела на Ботев, Левски и Раковски"}
{"url": "http://www.focus-news.net/news/2018/03/03/2495656/v-telefonen-razgovor-s-premiera-na-cherna-gora-dushko-markovich-premierat-boyko-borisov-izrazi-priznatelnost-kam-chernogortsite-srazhavali-sa-za-osvobozhdenieto-na-balgariya.html", "text": "В телефонен разговор с премиера на Черна гора Душко Маркович българския министър-председател Бойко Борисов благодари на черногорците, които за участвали в Руско-турската освободителна война 1877-1878 г. Българският премиер изрази признателност за саможертвата и подвига на черногорските войници, които са се сражавали рамо до рамо с българите за свободата на страната ни. \r\nОт своя страна Душко Маркович отправи специални поздравления към Бойко Борисов по случай националния празник на страната ни – 3 март, като пожела здраве и успехи на българския народ. \r\nВ телефонния разговор двамата обсъдиха и идеята проектът АЕЦ „Белене“ да се превърне в балкански. Борисов поясни, че електропреносните системи на страните от региона биха могли да се свържат и да се използват ядрените мощности от атомната централа у нас. Идеята му е да се намери европейско финансиране за проекта и така всички балкански държави ще могат да възползват от реализирането на идеята в региона.", "date": "2018.03.03", "title": "В телефонен разговор с премиера на Черна гора Душко Маркович премиерът Бойко Борисов изрази признателност към черногорците, сражавали са за Освобождението на България"}
{"url": "http://www.focus-news.net/news/2018/03/03/2495665/pazardzhik-natovareno-e-dvizhenieto-po-patya-pazardzhik-plovdiv-nastilkite-sa-suhi.html", "text": "Натоварено е движението по пътя Пазарджик - Пловдив, предаде репортер на Радио „Фокус“ – Пазарджик. Пътните настилки са сухи. Патрул на КАТ е разположен на разклона за село Мало Конаре. Въведени са скоростни ограничения по трасето.\r\nАлбена ЖИЛЕКОВА", "date": "2018.03.03", "title": "Пазарджик: Натоварено е движението по пътя Пазарджик - Пловдив, настилките са сухи"}
{"url": "http://www.focus-news.net/news/2018/03/03/2495667/blagoevgrad-suhi-i-prohodimi-sa-patishtata-v-oblastta-trafikat-e-intenziven-po-glaven-pat-e-79-i-avtomagistrala-struma.html", "text": "Сухи и нормално проходими са пътищата в областта. Това съобщиха за Радио „Фокус“ – Пирин от Областно пътно управление – Благоевград. По високите и усойни места е възможно да има мокри и хлъзгави участъци, които са обработени със смеси срещу заледяване. Трафикът е интензивен по главен път Е-79 и автомагистрала „Струма“ в двете посоки. През деня няма регистрирани тежки пътни инциденти. Няма въведени ограничения за движението на леки и товарни автомобили в региона. Повишена опасност от падащи камъни през целия зимен сезон има в района на Кресненското дефиле и прохода Предел, шофьорите трябва да карат с особено внимание.\r\nЛивия НИНОВА", "date": "2018.03.03", "title": "Благоевград: Сухи и проходими са пътищата в областта, трафикът е интензивен по главен път Е-79 и автомагистрала „Струма“"}
{"url": "http://www.focus-news.net/news/2018/03/03/2495669/veliko-tarnovo-zasileno-e-politseyskoto-prisastvie-v-grada-trafikat-e-intenziven.html", "text": "Засилено е полицейското присъствие в града, предаде репортер на Радио „Фокус“ – Велико Търново. Патрули са разположени на входовете и изходите на града, както и в по-натоварените участъци при обръщалото на КАТ и в района на п.в. „Качица“. Полицейски екипи следят за правилното протичане на движението и в централната градска част. Трафикът в празничния ден е интензивен. Настилките са мокри, на места заснежени и обработени. Времето е предимно ясно. Допълнително въведени ограничения в града няма. Светофарите работят нормално. Затворен за движение остава пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по гл. път I-4 през село Леденик.", "date": "2018.03.03", "title": "Велико Търново: Засилено е полицейското присъствие в града, трафикът е интензивен"}
{"url": "http://www.focus-news.net/news/2018/03/03/2495670/emsc-zemetresenie-s-magnitud-ot-42-po-skalata-na-rihter-e-registrirano-v-iztochna-turtsiya.html", "text": "Земетресение с магнитуд от 4,2 по скалата на Рихтер бе регистрирано по-рано в събота в Източна Турция, показва справка на официалната интернет страница на Европейския средиземноморски сеизмологичен център. Епицентърът на труса се е намирал на около три километра от град Отлюкбели и на 37 от град Байбурт. Очевидци съобщават, че земетресението е продължило около 3-4 секунди. Няма данни за щети или загинали.: Цанко Цолов", "date": "2018.03.03", "title": "EMSC: Земетресение с магнитуд от 4,2 по скалата на Рихтер е регистрирано в Източна Турция"}
{"url": "http://www.focus-news.net/news/2018/03/03/2495672/plovdiv-snegotopeneto-aktivizira-svlachishta-po-patya-asenovgrad-smolyan-vodachite-da-shofirat-s-povisheno-vnimanie.html", "text": "Снеготопенето активизира свлачища по пътя Асеновград - Смолян. Това каза за Радио „Фокус“ – Пловдив дежурният в Областното пътно управление. По думите му по-високите температури водят до по-интензивното топене на снега, а това драстично увеличава риска от образуването на свлачища. „Много са сигналите за активизирали се свлачища по пътя Асеновград - Смолян. Екипите на Областно пътно управление реагираха бързо и разчистиха всяко едно, но това не означава, че не може да се активизират пак във всеки момент. Водачите трябва да бъдат особено бдителни и да шофират със съобразена с пътните условия скорост. В нощните часове, след падането на температурите, се очакват и поледици, тъй като разтопеният сняг ще замръзне“, каза още дежурният. Опасност от образуването на свлачища има и по направлението Кричим - Девин.\r\nОт Областното пътно управление съобщиха още, че към момента движението по основните пътища в Пловдивска област се осъществява с нормална интензивност. По-натоварено движение се регистрира по пловдивския участък на автомагистрала „Тракия“, също по пътищата Пловдив - Асеновград и Пловдив -\r\n Карлово. Пътните настилки в равнинната част на областта са нормално проходими и предимно мокри, а в планинските райони – на места заледени, но обработени. Все още е забранено преминаването на камиони над 12 тона по пътя Поповица - Болярци. Проходът Троян - Кърнаре остава затворен за движение на всички моторни превозни средства. Трафикът на територията на град Пловдив също се извършва нормално и без затруднения. По-засилено движение на автомобили се отчита в централната градска част – по булевардите „Цар Борис III Обединител“, „Христо Ботев“ и „Руски“, както и по входно-изходните артерии. Пътните настилки са предимно мокри, но нормално проходими.\r\nТони МИХАЙЛОВ", "date": "2018.03.03", "title": "Пловдив: Снеготопенето активизира свлачища по пътя Асеновград - Смолян, водачите да шофират с повишено внимание"}
{"url": "http://www.focus-news.net/news/2018/03/03/2495663/greek-reporter-sasht-sledyat-vnimatelno-situatsiyata-sas-zadarzhanite-v-turtsiya-gratski-voynitsi-zayavi-amerikanskiyat-poslanik-v-atina.html", "text": "САЩ следят внимателно случая с ареста на двамата гръцко войници, заяви американският посланик в Атина Джефри Пит, предава гръцкото издание Greek reporter. Посланик е направил изказването си пред местен вестник по време на своето участие в Икономическия форум в Делфи, като Пит е разкрил също така, че се е консултирал по случая и с заместник-държавния секретар на САЩ. Американският дипломат още веднъж подкрепи Кипър в спора му с Турция, като заяви, че „позицията на САЩ бе ясна. Въпрос на принцип е възможността хората на Кипър да могат да добиват ресурси в своя шелф“. В същото време посланик подчерта,че е важно Атина и Вашингтон да не отблъскват Анкара от Европа и Запда, отбеляза още гръцкото издание. : Цанко Цолов", "date": "2018.03.03", "title": "Greek Reporter: САЩ следят внимателно ситуацията със задържаните в Турция гръцки войници, заяви американският посланик в Атина"}
{"url": "http://www.focus-news.net/news/2018/03/03/2495668/knyaz-nikita-dmitrievich-rostovskiy-i-vodenata-ot-nego-ruska-delegatsiya-razgledaha-izlozhba-na-balgarska-zhivopis-ot-parvata-polovina-na-hh-vek-v-izlozhben-tsentar-shipka-6.html", "text": "Водена от княз Никита Дмитриевич Лобанов Ростовский делегация на руската военно-историческа общност, която е у нас по повод 140-ата годишнина от Освобождението на България от турско робство, и представители на Руския културно-информационен център посетиха Изложбения център \"Шипка\" 6, където разгледаха изложбата „Българска живопис – първата половина на ХХ век – избрано от частни колекции“, предаде репортер на Агенция „Фокус“. Изложбата е организирана Съюза на колекционерите в рамките „Културна програма за българското председателство на Съвета на Европейския съюз – 2018“ на Националния фонд „Култура“. В изложбата са включени 135 произведения на 50 автори от 24 колекции. Изложбата се придружава с пълен каталог на всички произведения. Куратор и съставител на каталога е Галина Декова, ръководител на проекта е Светлин Русев, който посрещна гостите от Русия. \r\nРуската делегация, водена от княза е в България по покана на Румен Петков, член на Изпълнителното бюро на АБВ и кмет на Плевен в периода 1995–1999 г. \r\nДеница КИТАНОВА", "date": "2018.03.03", "title": "Княз Никита Дмитриевич Ростовский и водената от него руска делегация разгледаха изложба на българска живопис от първата половина на ХХ век в Изложбен център \"Шипка\" 6"}
{"url": "http://www.focus-news.net/news/2018/03/03/2495671/ministar-krasimir-karakachanov-i-predi-i-dnes-ima-hora-koito-za-panitsa-leshta-sa-gotovi-da-prodadat-darzhavata-si-v-imeto-na-tova-da-se-haresat-na-poredniya-golyam-brat-na-balgariya.html", "text": "И преди, и днес има хора, които за „паница леща“ са готови да продадат държавата си в името на това да се харесат на поредния голям брат на България. Това каза в интервю за Агенция „Фокус“ министърът на отбраната Красимир Каракачанов по повод отбелязването на 140-ата годишнина от Освобождението на България от турско робство. „Имаше един период по времето на комунизма, когато 3 март не се отбелязваше, защото според тогавашната комунистическа идеология, Санстефанска България е било шовинистичен идеал. Песента „Шуми Марица“ беше забранена. Спомням си, когато бях студент пред 1985-1986 г. на 3 март се бяхме събрали неофициално една група студенти и пеехме „Шуми Марица“ и дойде родната милиция да ни прави забележки, че пеем фашистки песни. Хайде да видим какво се случва сега в т.нар. демократични времена. Дълго време, а и до ден днешен има едни пишман либерали, пишман европейци, които ни обясняват, че 3 март не е важен празник и не трябва да бъде национален празник на България, защото това означавало претенции към съседите“, коментира Каракачанов. „Това било някакъв договор между турския султан и руския император и не било важно за нас българите. А кое е важно? 2 февруари – празникът на гейовете, това ли е важно? Така че и тогава, и днес има хора, които за „паница леща“, както е казал поетът, са готови да продадат държавата си в името на това да се харесат на поредния голям брат на България“, допълни той. „По времето на комунизма това е бил Съветският съюз, сега за съжаление, вместо да възприемаме правилно логиката, че сме равноправни членове и на НАТО, и на ЕС, има български политици, а и не малко „умници“, които пак искат да ни държат в поза „партер“ и ни обясняват как не трябва да имаме собствена политика, достойнство, трябва да забравим собствената си история, за да се хареса някой някъде навън“, заяви военният министър и подчерта, че той не желае да го харесва някой някъде в чужбина. „Аз желая да направя нещо, което да го хареса българският народ. Това е разликата“, каза Красимир Каракачанов.\r\nЛюба АЛЕКСИЕВА", "date": "2018.03.03", "title": "Министър Красимир Каракачанов: И преди, и днес има хора, които за „паница леща“ са готови да продадат държавата си в името на това да се харесат на поредния голям брат на България"}
{"url": "http://www.focus-news.net/news/2018/03/03/2495676/plovdiv-okrazhnata-prokuratura-privleche-48-godishen-mazh-ot-plovdiv-kam-nakazatelna-otgovornost-za-ubiystvo.html", "text": "Окръжна прокуратура - Пловдив повдигна обвинение на 48-годишен мъж с инициали И. Д. от град Пловдив за извършено на 2 март 2018 г. убийство на 38-годишен с инициали Ж.Дж. – престъпление по чл. 115 от НК. Това съобщиха за Радио „Фокус“ - Пловдив от Окръжната прокуратура. Извършителят бе установен и задържан, в резултат на извършените незабавни оперативно-издирвателни мероприятия от служители при отдел КП и ІІ РУ ОД на МВР – Пловдив, осъществени под ръководството на Окръжна прокуратура - Пловдив.\r\nРазследването е в активна фаза. Извършени са огледи на местопрестъплението, разпитани са множество свидетели, извършено е претърсване и изземване, назначени са тройна съдебно-медицинска, ДНК и химически експертизи, вкл. за наличие на барут и капсулен състав по взетите от обвиняемия обтривки, приобщени са записи от камери.\r\nИ.Д. е неосъждан. Същият не притежава разрешително за оръжие.\r\nОбвиняемият е задържан за срок от 72 часа с постановление на наблюдаващия прокурор, в рамките на които предстои да се преценят предпоставките за внасяне на искане до съда за вземане спрямо него на мярка за неотклонение „Задържане под стража“. \r\nПредвиденото от закона наказание за престъплението, в което И.Д. е обвинен, е лишаване от свобода от десет до двадесет години.", "date": "2018.03.03", "title": "Пловдив: Окръжната прокуратура привлече 48-годишен мъж от Пловдив към наказателна отговорност за убийство"}
{"url": "http://www.focus-news.net/news/2018/03/03/2495677/makfaks-ali-ahmeti-sled-razgovorite-s-hristiyan-mitskovski-tova-ne-beshe-sreshta-za-dogovorki.html", "text": "Лидерът на Демократичния съюз за интеграция Али Ахмети заяви в събота след проведените разговори с председателя на ВМРО-ДПМНЕ, че това „не беше среща за договорки, а за поздрави“, предава агенция Макфакс. Според Ахмети, в рамките на двучасовите разговори с Мицковки, двамата са потвърдили желанието си за извършване на реформи в Македония, като освен това Ахмети е поздравил новият лидер на ВМРО-ДПМНЕ по случай неговото избиране в края на миналата година. : Цанко Цолов", "date": "2018.03.03", "title": "Макфакс: Али Ахмети след разговорите с Християн Мицковски: Това не беше среща за договорки"}
{"url": "http://www.focus-news.net/news/2018/03/03/2495679/gd-granichna-politsiya-na-gkpp-kalotina-trafikat-e-intenziven-za-avtobusi-na-izhod.html", "text": "Всички гранични контролно-пропускателни пунктове са проходими при зимни условия, съобщиха от пресцентъра на ГД \"Гранична полиция\". На българо-сръбската граница, на ГКПП \"Калотина\" трафикът е интензивен за автобуси на изход. На  българо-македонската и българо-гръцката граница трафикът е нормален на всички гранични контролно-пропускателни пунктове. На българо-турската граница на ГКПП \"Капитан Андреево\" и ГКПП \"Лесово\" трафикът е интензивен за товарни автомобили на изход от страната. На останалите пунктове трафикът е нормален. На българо-румънската граница на ГКПП \"Дунав мост Русе-Гюргево\", ГКПП \"Дунав мост Видин-Калафат\" и ГКПП \"Силистра\" трафикът е интензивен за товарни автомобили на изход от страната. На ГКПП \"Кардам\" е въведено ограничение да се пропускат МПС до 3,5 т. и в двете посоки. Фериботите на ГКПП \"Оряхово\", ГКПП \"Свищов\" и ГКПП \"Никопол\" работят по график.", "date": "2018.03.03", "title": "ГД \"Гранична полиция\": На ГКПП \"Калотина\" трафикът е интензивен за автобуси на изход"}
{"url": "http://www.focus-news.net/news/2018/03/03/2495678/pregled-na-mezhdunarodnite-novini-do-18-chasa-agentsiya-fokus.html", "text": "Лидерът на македонската партия ВМРО-ДПМНЕ Християн Мицковски проведе среща в събота с председателя на Демократичния съюз за интеграция Али Ахмети, която Мицковски определи като конструктивна, като изрази надеждата си в бъдеще да има и други такива разговори, предава македонската телевизия A1 on. Лидерът на ВМРО-ДПМНЕ подчерта във връзка със Закона за езиците, че това не са били преговори по въпроса, а двете страни само са изложили своите позиции. По думите на македонският политик, „поради математически и политически причини не можем да участваме в работата на Събранието. Математическата е, защото 12% от нашите народните представители са в затвора, докато политическата е сериозното нарушаване на демократическата обстановка в Македония“, допълни Мицковски. \r\n*** Земетресение с магнитуд от 4,2 по скалата на Рихтер бе регистрирано по-рано в събота в Източна Турция, показва справка на официалната интернет страница на Европейския средиземноморски сеизмологичен център. Епицентърът на труса се е намирал на около три километра от град Отлюкбели и на 37 от град Байбурт. Очевидци съобщават, че земетресението е продължило около 3-4 секунди. Няма данни за щети или загинали.\r\n*** САЩ следят внимателно случая с ареста на двамата гръцко войници, заяви американският посланик в Атина Джефри Пит, предава гръцкото издание Greek reporter. Посланик е направил изказването си пред местен вестник по време на своето участие в Икономическия форум в Делфи, като Пит е разкрил също така, че се е консултирал по случая и с заместник-държавния секретар на САЩ. Американският дипломат още веднъж подкрепи Кипър в спора му с Турция, като заяви, че „позицията на САЩ бе ясна. Въпрос на принцип е възможността хората на Кипър да могат да добиват ресурси в своя шелф“. В същото време посланик подчерта,че е важно Атина и Вашингтон да не отблъскват Анкара от Европа и Запда, отбеляза още гръцкото издание. \r\n*** Екипи на иранските власти са открили черната кутия на разбилия се на 18 февруари пътнически самолет ATR-72. Това е заявил Азиз Фейли, член на ръководството на местното крило на Щаба за кризисни ситуации на Иран, предава РИА Новости. \r\nСамолетът излетя от Техеран в посока град Ясудж миналия месец, но изчезна от радарите около час след началото на полета. По-късно стана ясно, че машината се е разбила на територията на планината Загрос в провинция Исфахан. На борда ѝ се намираха общо 66 души – пътници и екипаж, всички от които загинаха.\r\n*** ООН се готви да достави първата от месеци хуманитарна помощ в контролирания от бунтовници срещу Башар Асад сирийски квартал Източна Гута, след като от Дамаск дадоха разрешения на организацията да влезе в блокирания район на четвърти март, неделя, предава радио Voice of America. \r\nКонвоят ще носи храна, лекарства и други жизненоважни запаси, които ще бъдат раздадени на около 180 хил. души от живеещите в Източна Гута. Допълнително ООН ще достави и хуманитарна помощ за още около 70 хил. деца. \r\n*** Полицията в Словакия освободи в събота и последния арестуван във връзка с убийството на разследващия журналист Ян Куциак, предава AFP. В официално съобщение на полицията се казва, че „разследващият, който имаше на свое разположение законовата рамка от 48 часа, провери фактите, необходими за повдигане на обвинения. След изтичане на 48-те часа, задържаните бяха освободени“. \r\nВсички седем задържани бяха италиански бизнесмени.\r\n27-годишният Куциак, който разследваше корупционен скандал по високите етажи на власти, бе открит застрелян заедно с годеницата си Мартина.\r\n*** „Газпром“ започна процедура за разтрогване на договорите си за доставка и транзит на газ с украинската „Нафтогаз“, съобщи пред журналистите заместник-председателят на борда на директорите на руския холдинг Александър Медведев, цитиран от РИА Новости.\r\n„И новото дело в Стокхолмския арбитраж по този иск на „Газпром“ със сигурност ще се разглежда от друг съдийски състав“, добави Медведев.\r\nМалко по-рано ръководителят на „Газпром“ Алексей Милер обясни, че компанията е била принудена да разтрогне контрактите след решението на Арбитражния съд в Стокхолм по спора за доставките и транзита на газ с „Нафтогаз“, което е нарушило баланса на интересите между страните. Според думите му, съдът е аргументирал решението си в полза на украинската страна с рязкото влошаване на състоянието на украинската икономика.\r\n„Ние сме категорично против това, проблемите на Украйна да се решават за наша сметка“, заяви Милер. Според неговото мнение, продължаване на действието на договорите ще бъде нецелесъобразно и неизгодно.Спорът в Стокхолм\r\n„Газпром“ и „Нафтогаз“ се съдиха по контракта за доставка и транзит на газ от 2014 година. На 28 февруари Стокхолмският арбитраж изиска от руската компания да изплати 4,637 млрд. долара като компенсация на „Нафтогаз“ за по-малкото количество доставен и транзитиран газ през Украйна.\r\nС приспадането на присъдената по-рано в полза на „Газпром“ сума се получи така, че руската страна трябва да изплати на украинската 2,56 млрд. долара. Доставчикът не се съгласи с това решение.\r\nВ последствие, в четвъртък компанията се отказа да доставя газ на Украйна и заяви, че вече е върнала на „Нафтогаз“ предплатата за месец март. От „Газпром“ обосноваха решението си с отсъствието на допълнително споразумение към контракта, необходимо за започване на доставките.\r\nВ отговор на това, Киев обвини „Газпром“, че не изпълнява решението на Арбитражния съд в Стокхолм и анонсира, че има намерение да поиска компенсация за загубите си. Освен това, Украйна обяви, че в страната има дефицит на газ и ограничи неговото потребление. \r\n*** Говорителят на Въоръжени сили на Иран заяви в събота, че Техеран няма да води каквито и да е разговори за ракетната си програма, докато Западът не унищожи ядрените си оръжия и ракетите с голям обхват, предава AFP, като се позовава на иранска медия.\r\n„Отчаяните заявления на американците във връзка с ограничаването на ракетните възможности на Иран са непостижима мечта“, заяви бригаден генерал Масуд Джазайери пред държавната агенция IRNA.\r\n„Ще водим преговори за ракетите на Иран, при условие, че Америка и Европа унищожат ядрените си оръжия и ракетите с голям обхват“, увери той.\r\nСпоред мнението на Джазайери, критиките на САЩ за иранската ракетна програма са предизвикани от „техните провали и загуби в региона“.\r\n***Председателят на Европейската комисия Жан-Клод Юнкер заяви, че не притиска Сърбия да избира между Русия и Европейския съюз, предава ТАСС, като цитира думите на Юнкер, изказани в интервю пред Euronews.\r\n„Не съм искал от сърбите да правят избор, защото те трябва да имат нормални отношения с Русия и колкото е възможно по-добри отношения с Европа“, заяви председателят на ЕК.\r\nНа 16 февруари в интервю за същата медия, министърът на външните работи на Русия Сергей Лавров заяви, че постановката с притискането на Сърбия да направи избор между развиването на отношения или с Русия, или със Запада е повторение на ситуацията, довела до украинската криза. Според думите на Юнкер, не е възможно Сърбия и Украйна да бъдат сравнявани, а процесът на европейска интеграция не е насочен против никого.\r\n„Всички партньори в региона провеждат синхронизирана външна политика, но сърбите имат своя позиция, поради което не се присъединяват към санкционния процес“, отбеляза председателят на ЕК. Същевременно, както заяви той, „с приближаването към присъединяване в ЕС“, сърбите „ще трябва също да променят външната си политика, така че да съответства на тази на останалите страни“. Но, както добави Юнкер, „това не е въпрос на краткосрочна перспектива“.\r\n***", "date": "2018.03.03", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/03/03/2495666/targovishte-obshtinskite-savetnitsi-ot-bsp-se-vklyuchiha-v-tarzhestvata-po-povod-140-godini-ot-osvobozhdenieto-na-balgariya.html", "text": "Общинските съветници от БСП – Търговище се включиха в честванията по повод 140 години от Освобождението на България. Това съобщиха от пресцентъра на НС на БСП. Съветниците и симпатизанти на партията присъстваха на ритуала по издигане на знамената на площад „Свобода”. Специални гости на празника в Търговище бяха курсанти от Факултета „Артилерия, ПВО и КИС“ – гр. Шумен към Националния военен университет „Васил Левски“, които активно се включиха в отбелязването на тържествената годишнина.  \r\nПо традиция празничното шествие до Паметника на българо-руската дружба бе водено от Духовия оркестър, множество граждани, ученици и родолюбци. След поетичната композиция „Орловите крила на свободата”, представена от ученици от Първо ОУ „Христо Ботев” – Търговище, бяха положени венци и цветя на признателност към националните герои, загинали за България и нейното Освобождение. Общинските съветници от групата на БСП също поднесоха венец в знак на уважение и почит. Такъв бе изпратен и от народния представител за 28-МИР проф. Светла Бъчварова.\r\n„Нека наистина се замисляме и преоткриваме свободата като ценност, да сме признателни към миналото, да се уповаваме на историята, за да имаме поглед в настоящето и отговорност към бъдещето – нашето и на децата ни”, пожелаха общинските съветници от БСП – Търговище.\r\n\"Българската свобода беше извоювана във вековна битка с османския поробител. И днес, в деня на българската признателност към хилядите герои, дали кръвта и живота си за Родината, се връщаме към онази революционна идея, станала общонационална кауза. Докато се покланяме пред геройството и подвизите, днес отново се питаме дали следваме заветите на нашите възрожденци, дали се гради онази България, за която са жертвали мечти и надежди \"за чиста и свята Република\", каза в Стара Загора Георги Гьоков, зам.-председател на социалната комисия в 44-вия парламент. Той се включи в паметното шествие под наслов „За Свободата… Да развеем българското знаме!“ заедно с депутата Спас Панчев, председателя на БСП - Стара Загора Валентина Бонева, общински съветници, млади социалисти и други родолюбиви активисти. Участниците в шествието поднесоха цветя и венци на Мемориалния комплекс “Бранителите на Стара Загора”.", "date": "2018.03.03", "title": "Търговище: Общинските съветници от БСП се включиха в тържествата по повод 140 години от Освобождението на България"}
{"url": "http://www.focus-news.net/news/2018/03/03/2495674/a1-on-makedoniya-ne-mozhem-da-uchastvame-v-rabotata-na-sabranieto-zaradi-matematicheski-i-politicheski-prichini-zayavi-liderat-na-vmro-dpne.html", "text": "Лидерът на македонската партия ВМРО-ДПМНЕ Християн Мицковски проведе среща в събота с председателя на Демократичния съюз за интеграция Али Ахмети, която Мицковски определи като конструктивна, като изрази надеждата си в бъдеще да има и други такива разговори, предава македонската телевизия A1 on. Лидерът на ВМРО-ДПМНЕ подчерта във връзка със Закона за езиците, че това не са били преговори по въпроса, а двете страни само са изложили своите позиции. По думите на македонският политик, „поради математически и политически причини не можем да участваме в работата на Събранието. Математическата е, защото 12% от нашите народните представители са в затвора, докато политическата е сериозното нарушаване на демократическата обстановка в Македония“, допълни Мицковски. : Цанко Цолов", "date": "2018.03.03", "title": "A1 on (Maкедония): Не можем да участваме в работата на Събранието заради математически и политически причини, заяви лидерът на ВМРО-ДПНЕ"}
{"url": "http://www.focus-news.net/news/2018/03/03/2495682/plovdivskite-deputati-na-levitsata-uchastvaha-v-obshtogradskite-chestvaniya-na-natsionalniya-praznik.html", "text": "Да ни е честит празникът, българи. На днешния ден България възкръсна, каза народният представител от „БСП за България“ проф. Иво Христов пред паметника на Цар Освободител в Пловдив, съобщиха от пресцентъра на БСП. Той и  пловдивските депутати от левицата - Теодора Халачева, доц. Георги Йорданов, Димитър Георгиев и Георги Търновалийски се включиха в градските тържества по повод  140 години от Освобождението на България от турско робство. \r\nПроф. Иво Христов изтъкна, че за възкръсването си България е платила с кръв, страдания и петвековни унижения. „Винаги трябва да помним, че България възкръсна като Лазар от гроба, защото се появи Христос от Север. Ако не бяха те - руснаците, нас сега нямаше да ни има”, посочи народният представител. Теодора Халачева допълни, че българската благодарност към освободителите е искрена и автентична. „Това личи от хората, които са днес тук пред паметника на Цар Освободител. Толкова много пловдивчани, семейства с деца, млади хора, понесли български трибагреник, развели  руски флаг. Този дух и това присъствие са вълнуващи. Трети март е светиня, нека помни и пазим историята”, призова най-младата парламентаристка. „Днес тук и по всички бойни полета, всеки камък нашепва за саможертвата на падналите за свободата, а вятърът носи от урва на урва имената на хилядите руски солдати и български опълченци”, каза народният представител Георги Търновалийски и подчерта, че Трети март е ден за историческа памет и празник на българското възкресение. „Да сведем глави пред онези, които загинаха за нас и ни завещаха свободата”, призова и доц. Георги Йорданов. По думите му нашата мисия е да следваме техните завети, ръководейки се от любовта и дълга към Отечеството.\r\nСлед официалната церемония на „Бунарджика”, народните представители и общинските съветници Десислава Йорданова и доц. Ангел Иванов положиха цветя на Паметника на опълченците.", "date": "2018.03.03", "title": "Пловдивските депутати на левицата участваха в общоградските чествания на националния празник"}
{"url": "http://www.focus-news.net/news/2018/03/03/2495681/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка: \r\nТемпературите са в интервала от +2° до +18°. Времето над страната е предимно ясно. Слаб до умерен е вятърът духа в областите Варна, Добрич, Кърджали, Смолян, Търговище и Шумен. Пътните настилки са предимно мокри, по усойните места – заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Обстановка /състояние/ по РПМ: Проходи:  Ограничения за текущия период:\r\n- „Печинско“ – отворен за всички МПС;\r\n- „Превала“ – отворен за всички МПС;\r\n- „Предел“ – отворен за всички МПС;\r\n- „Републиката“ – отворен за всички МПС;\r\n- „Ришки“ – отворен за всички МПС;\r\n- „Рожен“ – отворен за всички МПС;\r\n- „Твърдишки” – забранен за МПС над 10 т;\r\n- „Троянски” – затворен за всички МПС;\r\n2.1.2. Временни ограничения:\r\n- „Айтоски“– отворен за всички МПС;\r\n- „Котленски” – отворен за всички МПС;\r\n- „Обзорски“ – отворен за всички МПС; Целогодишни ограничения за движение по проходите:\r\n- „Върбишки” - затворен за всички МПС; \r\n- „Дюлински“ – забранен за МПС над 3,5 т;\r\n- „Златишки” - затворен за всички МПС;\r\n- „Вратник” - забранен за МПС над 10 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Автомагистрали: \r\n- А1 „Тракия“: няма ограничения.\r\n- А2 „Хемус“: няма ограничения.\r\n - А3 „Струма“: няма ограничения.\r\n- А4 „Марица“: няма ограничения.\r\n- А5 „Черно море“: няма ограничения.\r\n- А6 „Люлин“: няма ограничения.\r\nВременни ограничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОПУ Видин:\r\n- Временно движението на МПС над 12 т по път I-1 Видин – Монтана за движещите се в посока Монтана е ограничено поради силен снеговалеж и снегопочистване. \r\nOбходен маршрут : път II-11 Дунавци – Арчар – път III-112 Добри дол – Тополовец - път III-114 Тополовец – Ружинци. Движението се регулира от сигналисти и служители на „Пътна полиция“. Други въведени извънредни временни ограничения на движението:\r\nОПУ Бургас:\r\n- Временно е ограничено движението на МПС над 10 т по път III-908 Варовник – Вълчаново ханче поради силен вятър и снегонавявания.\r\nОПУ Добрич: \r\n- Ограничено е движението за МПС над 12 т по път III-902 Оброчище – Кичево поради снегонавявания.\r\n- Ограничено е движението за всички МПС по път III-2904 Кардам – Дуранкулак поради снегонавявания.\r\n- Ограничено е движението за всички МПС по път III-2932 Крушари – Росица поради снегонавявания.\r\n- Ограничено е движението за МПС над 12 т по път III-2961 Конаре – Бежаново поради снегонавявания.\r\n- Ограничено е движението за всички МПС по път III-2963 Вранино – Спасово поради снегонавявания.\r\n- Ограничено е движението за всички МПС по път III-7001 Силистра – Коритен поради снегонавявания;\r\n- Ограничено е движението за МПС над 12 т по път III-7102 Коларци – Тервел поради снегонавявания.\r\n- Ограничено е движението за МПС над 12 т по път III-7103 Oногур – Крушари поради снегонавявания.\r\n- Ограничено е движението за МПС над 12 по път III-7106 Карапелит – Кочмар поради снегонавявания.\r\nОПУ Ловеч:\r\n- Ограничено е движението за всички МПС по път III-358 Шипково – Рибарица, поради снегонавявания.\r\nОПУ Пловдив: \r\n- Движението по път III-861 Югово – Лъки се осъществява задължително с вериги за всички МПС поради снегонавявания.\r\n- Движението по път III-8611 Белица – Загражден се осъществява задължително с вериги за всички МПС снегонавявания.\r\nОПУ-Русе: \r\n- Ограничено е движението за МПС над 12 т по път II-23 Русе – Кубрат поради снегонавявания.\r\n- Временно движението за всички МПС по път III-2003 Дряновец – Сеново е ограничено поради снегонавявания.\r\nОПУ Смолян:\r\n- Движението по път ІІІ-861 гр. Лъки – местност „Момина вода“ от км 31+040 до  км 36+000 е ограничено за всички МПС да се движат с вериги а автомобилите с маса над 12 т. без ремаркета и полуремаркета\r\n- Движението по път III-8631 Момчиловци – проход Рожен е забранено за МПС над 12 т с ремаркета и полуремаркета, а всички МПС задължително да се движат с вериги.Машини, работили по зимното поддържане: 363 бр.", "date": "2018.03.03", "title": "Актуална пътна обстановка към 17.30 часа"}
{"url": "http://www.focus-news.net/news/2018/03/03/2495686/predstoyashti-sabitiya-v-stranata-za-4-mart-agentsiya-fokus.html", "text": "***\r\nОт 15.00 часа на „Дондуков“ 2 президентът Румен Радев ще разговаря с Негово Светейшество Московския и на цяла Русия патриарх Кирил. \r\n***\r\nОт 09.30 часа в патриаршеската катедрала „Св. Александър Невски\", с Божествена съборна света Литургия, оглавена от двама патриарси - Негово светейшество Българският патриарх и Софийски митрополит Неофит и Негово светейшество патриархът на Москва и цяла Русия Кирил, ще бъде отбелязана 140-годишнина от Освобождението на България от османско владичество.\r\n***\r\nОт 14.00 до 16.00 часа в Първо студио на Българското национално радио  ще се проведе гала концертът на ХVIII конкурс „Млади фолклорни таланти“ на предаването „Рано в неделя“ на програма „Хоризонт“.\r\n***\r\nОт 15.00 часа в местността Гръстелниците (до река Блато) лидерът на БСП – София Калоян Паргов и народните представители от „БСП за България“ Христо Проданов и Петър Витанов ще участват в официалното откриване и освещаване на възстановения паметник на руските освободители в село Мрамор.\r\n***\r\nОт 18.00 часа в зала „България“ ще се ще се състои голям хоров концерт, посветен на 140-годишнината от Освобождението на България. \r\n***\r\nОт 19.30 часа в театралната зала на „Алма Алтер“ (Софийски университет „Св. Климент Охридски”, бул. „Цар Освободител” 15) ще се проведе официалната церемония по връчването на наградите „АЛТЕРИ” за 2018 година.  \r\n***\r\nОт 11.00 часа пред бюст-паметника на българския революционер Тодор Александров (намиращ се при сградата на Съдебна палата) с церемония по полагане на венци и цветя ще бъдат отбелязани 137 години от рождението на героя. \r\n***\r\nОт 11.00 часа в Държавен куклен театър „Дора Габе“ ще се играе спектакълът „Синият таралеж“.  \r\n***\r\nОт 14.00 часа в Пресклуба на Международен панаир – Пловдив ще се състои дискусия с мото „Станалите и нестаналите български освобождения”.\r\n***\r\nОт 15.00 часа на стадион „Лаута“ ще се проведе футболна среща между отборите на ПФК „Ботев“ – Пловдив и ПФК „Локомотив“-Пловдив.\r\n***\r\nОт 18.00 часа в Градски дом на културата „Борис Христов\" ще се състои безплатен общоградски тържествен концерт по повод 140 години от Освобождението на България. \r\n***\r\nОт 11.00 часа в с. Широка лъка  ще се състои „Песпонеделник“ – традиционен празник на кукерските и маскарадни игри. \r\n***\r\nОт 11.00 часа в Кукления театър ще се играе спектакълът „Снежанка и седемте джуджета“. \r\n***\r\nОт 20.00 часа с галаконцерт ще завърши конкурсът „ПЕСЕННА ПАЛИТРА 2018\" - КАРЛОВО, в който ще вземат участие всички носители на Гран при при индивидуалните изпълнители, както и носителите на първи места при вокалните формации. На концерта ще бъдат връчени награди на отличените малки таланти.", "date": "2018.03.03", "title": "Предстоящи събития в страната за 4 март (Агенция „Фокус“)"}
{"url": "http://www.focus-news.net/news/2018/03/03/2495673/pazardzhik-s-turnir-po-voleybol-mladezhite-ot-bsp-otbelyazaha-treti-mart.html", "text": "Младежите от БСП в област Пазарджик отбелязаха Трети март с началото на своя инициатива. Това съобщиха от пресцентъра на НС на БСП. Първата проява бе областен турнир по волейбол, който се проведе в спортната зала в град Костандово. В турнира участваха 10 отбора от цялата област, които играха равностойни мачове по волейбол. Идеята на организаторите бе младите хора да бъдат мотивирани да спортуват и да има екипност и добро настроение между състезателите. По време на целия турнир младежи раздаваха на жителите в община Ракитово български трибагреници и картички с емблематичния паметник „Шипка“. В залата се издигаше, пресъздаден от самите тях, паметникът „Шипка“. „Трябва да пазим духа на България, защото историята е доказала, че обединени можем да постигнем просперитет за Родината ни“, обърна се към младите хора народният представител от \"БСП за България\" Йордан Младенов. Той пожела спортсменска игра и турнирът да стане традиция. \r\n„Това е най-важният ден за нашата страна - ден, в който си спомнямe с гордост за саможертвата на нашите предци. Това е един паметен момент в историята на Родината ни, който ни прави свободни и горди да се наречем българи!“,  коментира областният председател на БСП-Пазарджик Петя Цанкова.\r\nСлед това народният представител от Коалиция  БСП за България Йордан Младенов, областният председател на БСП Петя Цанкова и общинският председател на партията в Ракитово Нина Димова взеха участие в тържеството, посветено на 140-годишнината от Освобождението на България. те поднесоха цветя пред паметника на загиналите във войните в Ракитово и отдадоха почит на героите.\r\nСтотици жители на Монтана и народният представител от ПГ на „БСП за България“ Атанас Костадинов почетоха националния празник на България – 3 март, на централния площад \"Жеравица\". В тържествената церемония по издигането на националното знаме на страната участваха Военно формирование Враца и духов оркестър \"Дико Илиев\" към народно читалище \"Разум\".", "date": "2018.03.03", "title": "Пазарджик: С турнир по волейбол младежите от БСП отбелязаха Трети март"}
{"url": "http://www.focus-news.net/news/2018/03/03/2495685/the-asahi-shimbun-yaponiya-obmislya-da-preustroi-nosachite-na-helikopteri-v-samoletonosachi.html", "text": "Японският министър на отбраната Ицунори Онодера предизвика изненада със свое изказване, с което разкри, че е разрешил провеждането на проучвания, имащи за цел да проверят дали военноморски носачи „Изумо“, използвани като подвижна база за военни хеликоптери, могат да бъдат използвани за самолетоносачи и по-точни дали върху тях могат да бъдат разположени новите изтребители F-35B, пише японското издание The Asahi Shimbun. Това би било шамар в лицето на член 9 от Конституцията на страната, който забранява на Япония да има армия, коментира изданието, като припомня, че към момента въоръжените сили на страната носят името „Сили за самоотбрана“, а за тях не може да бъде отделяна сумам, представляваща повече от един процент от Брутния вътрешен продукт на страната. \r\n„Изумо“ е най-големият военен морски съд на Япония и евентуалното негово използване за самолетоносач би срещнало съпротива не само от опозиционните партии, но и от голяма част от населението, което остава настроено пацифистично в по-голямата си част, пише още вестникът. \r\nИзтребителите тип F-35B са по-висока технология от използваните към момента от Япония F-35A, като новото поколение самолети може да излита от по-къса дистанция и да се приземява вертикално по подобие на хеликоптер. Предложението на Онодера идва с оглед на факта, че член 9 от Конституцията забранява на Япония да разполага с кораб самолетоносач, пояснява изданието. Използването на пригоден за хеликоптери морски съд би създало „дупка“ в забраната. : Цанко Цолов", "date": "2018.03.03", "title": "The Asahi Shimbun: Япония обмисля да преустрои носачите на хеликоптери в самолетоносачи"}
{"url": "http://www.focus-news.net/news/2018/03/03/2495675/elena-aleksandrova-rim-blagoevgrad-za-pirinskiyat-kray-radostta-ot-osvobozhdenieto-trae-samo-do-berlinskiyat-dogovor.html", "text": "За Пиринският край радостта от Освобождението трае само до Берлинският договор. Това каза за Радио „Фокус“ – Пирин Елена Александрова, уредник в Регионален исторически музей – Благоевград. Тя обясни, че в хода на самата Руско-турска война един топовен залп показва на турския гарнизон в града, че има работа насреща си действително с войска, а не с четите, организирани от местното население. „Първоначално турските военни части не са очаквали да има руска намеса. Това създава безредие в града сред турското население, гарнизона напуска Горна Джумая и се отправя на юг към Кресненското дефиле, а заедно с него се изселва и мирното гражданско турско население, което е живеело в града, така че за едно денонощие градът е освободен и е прочистен от турски войскови части и от населението“, каза още Александрова. Тя добави, че цялото християнско население в града начело със свещениците, с икони и хоругви в ръце, отиват да посрещат войсковата част, предвождана от майор Орлински. „Няколко дни след Освобождаването на града се присъединяват генерал-губернаторът Пьотър Алабин и българският общественик Марин Дринов към каузата за Освобождението на Горна Джумая. Те организират комитет за гражданското му управление“, коментира Александрова. За военен комендант е назначен майор Орлински. Назначен е и окръжен началник начело с Йосиф Вартоломеевич Шевченко, който устройва и първата административна власт. „Радостната еуфория за населението в града трае само няколко месеца, тъй като по силата на Берлинския договор от 1 юли 1878 година целият Пирински край влиза в границите отново на Османската империя, при което започва и мирната съпротива и продължава в Кресненско-Разложкото въстание, но това са събития, които последват самия договор и са негов резултат“, подчерта Александрова.\r\nЛивия НИНОВА", "date": "2018.03.03", "title": "Елена Александрова, РИМ – Благоевград: За Пиринският край радостта от Освобождението трае само до Берлинският договор"}
{"url": "http://www.focus-news.net/news/2018/03/03/2495680/afp-skior-zagina-pri-lavina-v-yugozapadna-frantsiya.html", "text": "Испански скиор загина в събота след като неговата група е била ударена от лавина в югозападната част на Франция, предава AFP, като се позовава на данни от спасителните екипи. Друг испанец е бил изваден от под снега в застрашаващо живота състояние, докато двама други туристи и техния гид са успели да изровят пътя си пред затрупалия ги сняг. Групата е карала ски в неразрешена затова зона, съобщава от агенцита. \r\nВ спасителната операция са участвали два хеликоптера или около 20 души. \r\nВ петък други четирима души загинаха заради лавина, като общият брой на жертвите за текущия ски сезон във Франция надмина 20 души. : Цанко Цолов", "date": "2018.03.03", "title": "АFP: Скиор загина при лавина в Югозападна Франция"}
{"url": "http://www.focus-news.net/news/2018/03/03/2495690/tass-v-moskva-zavarshi-predizborniyat-miting-na-vladimir-putin.html", "text": "В Москва завърши многохилядният митинг „За силна Русия“, проведен в поддръжка на кандидатурата на Владимир Путин за нов президентски мандат преди предстоящите избори на 18 март, съобщава ТАСС. Съгласно официални данни на стадион „Лужники“ към 14:00 часа московска време, когато е започнал митинга, е имало около 80 хил. души, като по-късно от Министерството на вътрешните работи на Русия обявиха, че техният брой е надхвърлил 100 хиляди души. От трибуната освен Путин държаха обръщение също така редица деятели на културата, науката, както и обществени дейци. Реч държа и ректорът на Московския държавен университет Виктор Садовничов. : Цанко Цолов", "date": "2018.03.03", "title": "ТАСС: В Москва завърши предизборният митинг на Владимир Путин"}
{"url": "http://www.focus-news.net/news/2018/03/03/2495687/zamestnik-ministar-georg-georgiev-se-sreshtna-v-sasht-s-prezidenta-na-chikagskiya-savet-po-globalni-vaprosi-i-s-regionalnoto-rakovodstvo-na-amerikanskiya-evreyski-komitet.html", "text": "Заместник-министър Георг Георгиев започна вчера своето работно посещение в САЩ със срещи в Чикагския съвет по глобални въпроси (CCGA) и с регионалното ръководство на Американския еврейски комитет, съобщиха от пресцентъра на Министерството на външните работи.\r\nПри срещата му с президента на Чикагския съвет по глобални въпроси Иво Даалдер, заместник-министър Георгиев поиска неговото съдействие за по-бързото присъединяване на България към програмата за освобождаване от визи Visa Waiver Program (VWP), която остава приоритет в двустранните отношения между България и САЩ.\r\nГеорг Георгиев запозна своя домакин и с ключовите приоритети от програмата на Българското Председателство на Съвета на ЕС. \"Нашето председателство отправя ясен сигнал към нашите партньори, че страната ни може да изпълнява отговорно ангажиментите, които поема”, подчерта той.\r\nПо-късно през деня българският заместник-външен министър проведе среща и с регионалното ръководство на Американския еврейски комитет (AJC).\r\nПред AJC Георгиев подчерта, че страната ни е признателна на еврейската общност, която е дала своя принос и е оказала подкрепа на България в годините на прехода към демокрация, присъединяване към НАТО и ЕС, както и за задълбочаване на двустранния диалог със САЩ. „Активното сътрудничество на България с американската еврейска общност има важна роля за развитието на двустранните българо-американски отношения и за насърчаването на практическото сътрудничество между България и Израел\", посочи още той.\r\nГеорг Георгиев е на работно посещение в САЩ до седми март. В рамките на визитата си той ще проведе срещи и с представители на местната власт и на българските общности в Чикаго и Синсинати.", "date": "2018.03.03", "title": "Заместник-министър Георг Георгиев се срещна в САЩ с президента на Чикагския съвет по глобални въпроси и с регионалното ръководство на Американския еврейски комитет"}
{"url": "http://www.focus-news.net/news/2018/03/03/2495689/prezidentat-rumen-radev-140-godini-po-kasno-tryabva-da-pomnim-nashata-istoriya-poklon-pred-padnalite-za-svobodata-na-rodinata.html", "text": "Нашата българска историческа енергия не е в носталгията по отминало величие, а в осъзнаването на стойността на свободата - в нашия дълг към мъчениците, които платиха цената, в светлия идеал за чистата и свята република. Това каза президентът Румен Радев в тържествената заря-проверка по повод 140-ата годишнина от Освобождението на България, предаде репортер на Агенция „Фокус“. \r\n„Скъпи съотечественици, на днешния ден преди 140 години бе подписан Санстефанският мирен договор, той сбъдна мечтата на нашите възрожденци – всички българи да живеят в една свободна държава. Този блян живя само няколко месеца. Погреба го Берлинският конгрес. В цяла Европа романтичният устрем на 19 век загина под откосите на драматичния 20 век, но споменът за пролетта на 1878 г. ще остане непреходното българско вдъхновение. Това е споменът за дързостта на младите хъшове, селяни, даскали, които след многогодишни борби през април 1876 г. с цената на живота си върнаха българския въпрос в европейския дневен ред. Споменът за Виктор Юго и Макгахан, които чуха стоновете на Панагюрище и Батак – това е споменът за братския устрем на руското общество, който доказа, че православните българи не са сами“, заяви Радев и допълни, че няма да забравим това. „Няма да забравим словата в манифеста на император Александър II, който обявява война на Османската империя, защото така изисква чувството за справедливост“, заяви президентът. \r\nПо думите му тези чувства са неподвластни на користни политически интерпретации. Президентът Румен Радев изрази признателността на народа ни към войните от много народи – руснаци, румънци, финландци, украинци, белоруси, поляци, литовци, сърби и черногорци и много други, положили кости по бранните полета на Руско-турската освободителна война за Освобождението на България. „За всички тях България е последен дом. Тях ние почитаме като свои герои. 140 години по-късно  трябва да помним нашата история, защото другите не забравят тяхната. Нашата българска историческа енергия не е в носталгията по отминало величие, а в осъзнаването на стойността на свободата - в нашия дълг към мъчениците, които платиха цената, в светлия идеал за чистата и свята република. Поклон пред падналите за свободата на родината. Да живее България“, каза Радев. \r\nДеница КИТАНОВА", "date": "2018.03.03", "title": "Президентът Румен Радев: 140 години по-късно трябва да помним нашата история, поклон пред падналите за свободата на родината"}
{"url": "http://www.focus-news.net/news/2018/03/03/2495692/afp-palestinets-e-ubit-ot-izraelskata-armiya-nedalech-ot-ivitsata-gaza.html", "text": "Палестински фермер е бил убит в събота от открита от израелската армия стрелба край град Хан Юнус, недалеч от Ивицата Газа, съобщават от здравното министерство на Палестинската автономия, предава AFP. Говорител на израелската армия потвърди инцидента, като разкри, че военните са стреляли по човек, навлязал в „забранена зона“, като обаче представителят не е предоставил допълнителна информация. : Цанко Цолов", "date": "2018.03.03", "title": "AFP: Палестинец е убит от израелската армия недалеч от Ивицата Газа"}
{"url": "http://www.focus-news.net/news/2018/03/03/2495684/agentsiya-fokus-izlachva-na-zhivo-tarzhestvenata-zarya-proverka-v-stolitsata-po-povod-osvobozhdenieto-na-balgariya-ot-tursko-robstvo.html", "text": "Агенция \"Фокус\" излъчва на живо тържествената-заря проверка в столицата по повод Освобождението на България от турско робство.\r\nЦеремонията може да проследите в страницата на ИА „Фокус“ във „Фейсбук“ .", "date": "2018.03.03", "title": "Агенция \"Фокус\" излъчва на живо тържествената-заря проверка в столицата по повод Освобождението на България от турско робство"}
{"url": "http://www.focus-news.net/news/2018/03/03/2495694/zamestnik-ministar-georg-georgiev-i-zamestnik-kmetat-na-chikago-obsadiha-vazmozhnostite-za-otkrivane-na-direktna-vazdushna-liniya-sofiya-chikago.html", "text": "В първия ден от своето работно посещение в САЩ заместник-министърът на външните работи Георг Георгиев проведе среща със заместник-кмета на град Чикаго. Той бе приет и от заместник-губернатора на щата Илинойс. Това съобщиха от пресцентъра на МВнР.\r\nНа срещата си със заместник-кмета на Чикаго Робърт Ривкин, българският заместник-външен министър обсъди въпроса за откриването на пряка въздушна линия Чикаго-София като възможност за улесняване на бизнеса и инвестиционните интереси от една страна и от друга - за насърчаване на редица програми и инициативи. „Нашата страна също има интерес от такава въздушна линия, защото в Чикаго се намира най-голямата българска общност в страната\", припомни Георгиев. Той подчерта още, че България отдава голямо значение на преките контакти между двата народа чрез насърчаване на инициативи, насочени към обмена на студенти, учени и бизнесмени.\r\nВ разговора се зароди и идеята Чикаго да се побратими с български град, с който да задълбочат сътрудничеството си във всички сфери от взаимен интерес.\r\nГеорг Георгиев отправи покана към заместник-кмета на Чикаго да посети България през 2018 г.\r\nПо-късно заместник-министър Георгиев бе приет и от заместник-губернатора на щата Илинойс.\r\nВ разговора си с него Георгиев изтъкна, че в условията на променената геополитическа обстановка нашите две страни работят за задълбочаване на сътрудничеството както в двустранен план, така и в рамките на НАТО, за противодействие на новите рискове и предизвикателства пред сигурността. „Сътрудничеството по въпросите на отбраната и сигурността е един от фундаментите на партньорството ни със САЩ и бележи ясно възходящо развитие\", подчерта още той.\r\nБългарското председателство на Съвета на Европейския съюз бе другата тема, която двамата обсъдиха. Българският заместник-министър запозна своя домакин с един от водещите приоритети на Председателството - европейската перспектива на Западните Балкани. \"Инвестицията в стабилността и сигурността на региона е инвестиция за просперитета на целия Съюз. Радвам се, че нашите приоритети станаха общоевропейски\", изтъкна той.\r\nОчаква се по-късно заместник-министър Георгиев да присъства на церемонията по тържественото издигане на българското знаме на площад „Дейли“ в Чикаго по случай Националния празник на Република България.", "date": "2018.03.03", "title": "Заместник-министър Георг Георгиев и заместник-кметът на Чикаго обсъдиха възможностите за откриване на директна въздушна линия София-Чикаго"}
{"url": "http://www.focus-news.net/news/2018/03/03/2495683/zapochna-tarzhestvenata-zarya-proverka-po-povod-osvobozhdenieto-na-balgariya-ot-tursko-robstvo.html", "text": "Започна тържествената заря-проверка по повод Освобождението на България от турско робство, предаде репортер на Агенция „Фокус“. На площад „Народно събрание“ присъстват държавният глава Румен Радев, вицепрезидентът Илияна Йотова, министър-председателят Бойко Борисов, председателят на НС Цвета Караянчева,народни представители, министри, посланици и дипломати. На площада се събрали и стотици родолюбиви граждани. Държавният глава Румен Радев прие почетния караул на представителните части на Българската армия. В церемонията участват и знамената светини на Българската армия. За спокойното провеждане на събитието мерките за сигурност в района са засилени. \r\nДеница КИТАНОВА", "date": "2018.03.03", "title": "Започна тържествената заря-проверка по повод Освобождението на България от турско робство"}
{"url": "http://www.focus-news.net/news/2018/03/03/2495696/pazardzhik-obshtina-velingrad-obsadi-badeshto-satrudnichestvo-v-oblastta-na-turizma-i-kulturata-s-predstavitel-na-republika-saha.html", "text": "Кметът на община Велинград д-р Костадин Коев се срещна с Владимир Федоров – народен депутат в Парламента на Република Саха (Якутия). Това съобщиха от пресцентъра на Общината.  На срещата бяха обсъдени възможностите за бъдещо сътрудничество в областта на туризма, здравеопазването, културата и спорта. Якутия е осмата по големина страна в света, простираща се на 3 милиона кв.км. Недрата на Якутия са много богати на различни полезни изкопаеми –  диаманти в Средносибирското плато, злато, въглища, природен газ, черни, цветни и редки метали, калай. Там се намира и най-голямата диамантена мина в света. 26% от елмазите на Земята се добиват в Република Саха. Владимир Федоров предложи Велинград и столицата Якутск да станат побратимени градове. Отправена бе покана към д-р Костадин Коев да посети Република Саха (Якутия) в периода 20-25 юни 2018 г., където да бъде официално подписан договорът за сътрудничество и побратимяване. Владимир Федоров предложи още, по време на посещението да бъде направена презентация на Туристическа дестинация Велинград и да се организират срещи с потенциални бизнес-партньори. Обсъдени бяха възможностите за среща с българския министър на здравеопазването по повод лечението на деца и възрастни в болниците за възстановяване и рехабилитация на територията на Община Велинград. На срещата присъстваха и Вячеслав Думенко, Артюр Пютсеп и Елена Иванова, представляващи „Славанская Артель“.", "date": "2018.03.03", "title": "Пазарджик: Община Велинград обсъди бъдещо сътрудничество в областта на туризма и културата с представител на Република Саха"}
{"url": "http://www.focus-news.net/news/2018/03/03/2495695/washington-examiner-vladimir-putin-opredeli-obvineniyata-za-ruska-namesa-na-amerikanskite-izbori-kato-vikove-i-kryasatsi-na-polititsite-v-kongresa.html", "text": "Руският президент Владимир Путин заяви, че САЩ трябва да представят доказателство за руска намеса на американските президентски избори, като към момента според него тези обвинения са нищо повече от „викове и крясъци“ на политиците на САЩ, пише американското издание Washington Examiner. \r\n„Първо трябва да видя какво е направено. Дайте ни материали, дайте ни информация“, заяви Путин по повод на обвиненията в излъчено в петък интервю за американска телевизия. \r\nПрез февруари 13 руснаци и три руски компании получиха обвинения в рамките на воденото от специалния прокурор Робърт Мюлер разследване за евентуалната руска намеса на президентските избори в САЩ от 2016 г., като според бившия директор на ФБР, те са имали за цел да „разпространят недоверие спрямо кандидатите и политическата система като цяло“.\r\nРуският президент отрече обвиненията като „викове и крясъци в Конгреса на САЩ“ и предложи официални лица от администрацията на Тръмп  да попълнят молба за предприемане на действия срещу обвинените от Мюлер. \r\n„Ние не можем да предприемем действия, ако те не нарушават руските закони“, обясни Путин и добави: „Дайте ни документ, дайте ни официална молба“. \r\nИ докато Вашингтон в момента се опитва да постигне екстрадирането на обвинените от Русия, малко вероятно е Москва да ги предаде, като в същото време президентът Доналд Тръмп не даде индикации, че смята да укаже натиск срещу Русия по случая, отбелязва изданието. \r\nВ заключение вестникът припомня, че срещу 13-те физическите и трите юридически лица няма доказателства за това, че са повлияли върху крайния резултат от изборите и избирането на Доналд Тръмп.  : Цанко Цолов", "date": "2018.03.03", "title": "Washington Examiner: Владимир Путин определи обвиненията за руска намеса на американските избори като „викове и крясъци“ на политиците в Конгреса"}
{"url": "http://www.focus-news.net/news/2018/03/03/2495697/dobrich-antikvarna-knizharnitsa-zaraboti-v-regionalna-biblioteka-dora-gabe.html", "text": "Антикварна книжарница заработи в Регионална библиотека (РБ) „Дора Габе“. Това съобщи Добринка Митева, главен библиотекар в направление „Библиотечни фондове и каталози“ в библиотеката, предаде кореспондентът на Радио „Фокус” – Варна. Подобна инициатива е съществувала в библиотеката в началото на 90-те години. По-късно тя е прекъсната, до сега. Според действащата в момента нормативна уредба е възможно такава структура да бъде разкрита в библиотеката отново. „По нормативна уредба имаме право да предлагаме за продажба отчислени наши книги, които са в добро физическо състояние. Освен това през изминалите десетилетия в библиотеката са натрупани доста дарения от частни лица и организации, които, за съжаление, библиотеката не може да усвои, защото все пак ние имаме политика на комплектуване на фондовете и правила за приемане на дарения и не всичко, което ни е предложено, ние позволяваме да влезе в нашите фондове. Но същевременно приемаме дарения с отворени обятия години наред вече. Имаме правила за приемане на дарения, публикувани на сайта на библиотеката, които всеки може да прочете. Намерили сме много начини да оползотворим тези дарения освен за фонда на библиотеката, предлагаме за преразпределение за други организации и библиотеки от региона. Заменяме липси по инвентаризация, заменяме наши изхабени физически документи и не на последно място остават известно количество издания, които не са оползотворени от нас и не са поискани от други библиотеки, които решихме, че можем да предложим на ползвателите на библиотеката и гражданите на Добрич да се закупят срещу символичната сума от два лева. Това са книги в прилично физическо състояние. Това не са нови издания искам да кажа, разбира се. Но примерно подбираме да бъдат класика, учебна литература, от различни отрасли на знанието – изкуство, научно-популярна тематика. Разбира се, най-много предлагаме художествена литература за деца и възрастни. И се надяваме всеки да може да намери за себе си някаква любима книга или издание“, каза Добринка Митева. Средствата от тези продажби ще се използват за покупка на нови книги за библиотеката, което е регламентирано с нормативна уредба. Антикварната книжарница е символична, представлява стелаж, разположен във входното фоайе на библиотеката. За момента са представени почти 400 заглавия и още от първия ден книжарницата се радва на много голям интерес, посочи Добринка Митева.\r\nЖулиета НИКОЛОВА", "date": "2018.03.03", "title": "Добрич: Антикварна книжарница заработи в Регионална библиотека „Дора Габе“"}
{"url": "http://www.focus-news.net/news/2018/03/03/2495698/vratsa-shofyorite-da-se-dvizhat-s-povisheno-vnimanie-po-pat-ii-16-zverino-eliseyna-pri-km-19-poradi-nalichie-na-skalna-masa-i-stesnyavane-na-edna-ot-lentite-za-dvizhenie.html", "text": "Шофьорите да се движат с повишено внимание по път II-16 Зверино - Елисейна при км 19, поради наличие на скална маса и стесняване на една от лентите за движение. Това съобщиха от пресцентъра на Агенция \"Пътна инфраструктура\". Участъкът е сигнализиран с пътни знаци.", "date": "2018.03.03", "title": "Враца: Шофьорите да се движат с повишено внимание по път II-16 Зверино - Елисейна при км 19, поради наличие на скална маса и стесняване на една от лентите за движение"}
{"url": "http://www.focus-news.net/news/2018/03/03/2495693/ruse-vazstanoveno-e-dvizhenieto-po-pat-i-5-ruse-byala-v-selo-volovo.html", "text": "Възстановено е движението по път I-5 Русе - Бяла в село Волово. Това съобщиха от пресцентъра на Агенция \"Пътна инфраструктура\".", "date": "2018.03.03", "title": "Русе: Възстановено е движението по път I-5 Русе - Бяла в село Волово"}
{"url": "http://www.focus-news.net/news/2018/03/03/2495700/nimh-utre-na-mnogo-mesta-shte-vali-dazhd-v-severna-balgariya-shte-se-primesva-i-shte-preminava-v-snyag.html", "text": "През нощта облачността над цялата страна ще се увеличи, от югозапад ще започнат валежи от дъжд. Утре на много места ще вали дъжд, който с нахлуването на студен въздух от север-североизток, още преди обяд в Северна България ще се примесва и ще преминава в сняг. Ще духа слаб, в Дунавската равнина и източните райони – до умерен североизточен вятър. В сутрешните часове в Северна България остават условията за поледици и заледявания. Минималните температури ще са предимно между минус 3° и 2°, максималните ще са от около минус 1° в североизточните, до 15-16° в крайните югозападни райони. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Евгения Егова.\r\nАтмосферното налягане е значително по-ниско от средното за март (947 hPa) – още преди обяд ще започне да се повишава.\r\nПо Черноморието ще бъде облачно. Около обяд ще започнат превалявания от дъжд, които по-късно през деня, с понижението на температурите, в северните райони ще се примесват и преминават в сняг. Максималните температури ще са 4°-7°. Температурата на морската вода е 5°-6°. Вълнението на морето ще бъде 3 бала.\r\nНад планините ще бъде предимно облачно и мъгливо. Ще има валежи от дъжд, над около 1700 метра – от сняг. Ще духа умерен до силен вятър от запад-северозапад. Максималната температура на височина 1200 метра ще е около 5°, на 2000 метра – около минус 1°.\r\nВ началото на следващата седмица затоплянето ще продължи. Ще преобладава облачно време, на места ще има и превалявания, предимно от слаб дъжд, в северозападните райони през нощта срещу вторник ще превали и сняг. В началото вятърът ще бъде от изток-югоизток, слаб до умерен, в сряда - ще се ориентира от югозапад.", "date": "2018.03.03", "title": "НИМХ: Утре на много места ще вали дъжд, в Северна България ще се примесва и ще преминава в сняг"}
{"url": "http://www.focus-news.net/news/2018/03/03/2495699/cnn-oshte-trima-dushi-sa-zaginali-zaradi-studa-v-evropa.html", "text": "Трима полски граждани са загинали заради студовете в Европа, с което жертвите на метеорологичните условия в страната достигнаха до 18 души, съобщава CNN, като се позовава на информация от полския Правителствен център за сигурност. \r\nДруг човек на 52-годишна възраст е загинал заради същите причини в Италия, съобщиха местните власти, а други шестима са починали в Испания. \r\nВ сила остават предупрежденията за опасни зимни условия в Ирландия, Германия, Италия и Норвегия, но метеорологичните кодове за опасно ниски температури и сняг са вдигнати на територията на Унгария и Сърбия. Някои от затворените по-рано летища отново работят, като след тях са съоръженията в Дъблин и Корк в Ирландия, както и амстердамското летище Шипхол. Полетите бяха възстановени и от и за Женева. Обстановката бе тежка и във Великобритания, където идващите от Сибир студове се комбинираха с бурята Ема в петък, но температурите отбелязаха леко затопляне в събота. : Цанко Цолов", "date": "2018.03.03", "title": "CNN: Още трима души са загинали заради студа в Европа"}
{"url": "http://www.focus-news.net/news/2018/03/03/2495702/veliko-tarnovo-turisticheski-tur-v-istoricheskite-mestnosti-svarzani-s-vtoroto-balgarsko-tsarstvo-organizira-regionalniyat-istoricheski-muzey.html", "text": "Традиционен туристически тур в историческите местности, свързани с Второто Българско царство, организира Регионалният исторически музей. Беседите ще се проведат на 22-ри март – Празника на старата българска столица, поясни за Радио „Фокус“ – Велико Търново Стефан Стефанов, служител в Музея. Туристите, които се включат в инициативата, ще имат възможност да обиколят отделните музеи в града, под съпровода на екскурзоводи, които ще разказват интересни факти. „Туровете ще тръгват от църквата „Св. 40 мъченици“ и ще обхващат храма „Св. Св. Петър и Павел“, Царевец и Конака. Има ги обявени във фейсбук страницата на музея, където са посочени и всички часове“, обясни Стефан Стефанов. Той припомни, че това е дългогодишна практика на Музея – да презентира основните си експозиции по този начин.\r\nЛуиза ТРАНЧЕВА", "date": "2018.03.03", "title": "Велико Търново: Туристически тур в историческите местности, свързани с Второто Българско царство, организира Регионалният исторически музей"}
{"url": "http://www.focus-news.net/news/2018/03/03/2495701/afp-rayonat-okolo-beliya-dom-be-ottsepen-zaradi-progarmyal-izstrel.html", "text": "Районът около Белия дом бе отцепен заради прогърмял изстрел край външната стена на оградата на резиденцията на американския президент, предава AFP. Службите за сигурност на САЩ заявиха, че проверяват сигнал за „човек, който, както се твърди, е получил самонанесена огнестрелна рана край северната стена на Белия дом“. Според разпространеното съобщение медицински екип се грижи за „пострадалия мъж“, но няма други ранени. Самоличността на пострадалия не е известна. \r\nПрезидентът на САЩ Доналд Тръмп не се е намирал в Белия дом по това време, тъй като в събота и неделя е предприел пътуване във Флорида.\r\nАгенцията припомня, че инцидентите около Белия дом не са рядкост, като на 23 февруари жена бе арестувана след като катастрофира с колата си в оградата на президентската резиденция, като освен това често има опити за прескачане на загражденията.  : Цанко Цолов", "date": "2018.03.03", "title": "AFP: Районът около Белия дом бе отцепен заради прогърмял изстрел"}
{"url": "http://www.focus-news.net/news/2018/03/03/2495718/veliko-tarnovo-osmomartenski-pohod-posveten-na-praznika-na-zhenata-organizira-turistichesko-druzhestvo-trapezitsa-1902.html", "text": "Осмомартенски поход, посветен на Празника на жената, организира Туристическо дружество „Трапезица – 1902“. Покана за участие в него е отправена към всички дами от региона, поясни за Радио „Фокус“ – Велико Търново Георги Димитров, секретар на Дружеството. През настоящата година са предвидени два маршрута от кв. „Асенов“ във Велико Търново до местността Ксилифор, както и от ВТУ „Св. Св. Кирил и Методий“ (през хълма Момина крепост), отново до местността край старата столица. Началният час за тръгване е 10.00 часа. „В ресторанта, който се намира на крайната точка, ще има подготвена специална програма с музика, танци и много настроение за всички любители на природата, туризма и техните приятели. Тя ще започне в 12.30 часа“, посочи още Георги Димитров. Събитието ще се случи на 10 март (събота). Заявките за участие в походите и за транспорт се приемат до 8 март, в офиса на ТД „Трапезица – 1902“. Кувертът е 15.00 лв. Организираният транспорт ще тръгне в 12.00 от Летния театър във Велико Търново.\r\nЛуиза ТРАНЧЕВА", "date": "2018.03.03", "title": "Велико Търново: Осмомартенски поход, посветен на Празника на жената, организира Туристическо дружество „Трапезица – 1902“"}
{"url": "http://www.focus-news.net/news/2018/03/03/2495721/blagoevgrad-rafting-sezonat-po-reka-struma-kray-simitli-shte-bade-otkrit-na-24-mart.html", "text": "Рафтинг сезонът по река Струма край Симитли ще бъде открит на 24 март. Това съобщи за Радио „Фокус“ – Пирин Таня Тасева, експерт „Връзки с обществеността“ към Община Симитли. По думите ѝ рафтинг клубовете на територията на общината обединяват усилия, адреналин, любов към водата и екстремните спортове за новия сезон. Община Симитли, съвместно с Х-Клуб, Рафтинг клуб „Дефилето“ и Рафтинг клуб „Раец“ организират за старт на сезона Балкански рафтинг фестивал с голямо водно шоу, много музика и адреналин. Първите, които ще се пуснат по течението са състезатели и любители от клубовете „Х-клуб“, „Дефилето“ и „Раец“. Te ще направят демонстрационно спускане с рафтове и каяци по река Струма заедно с гостуващи рафтинг клубове от Румъния, Сърбия, Гърция, Македония, които ще бъдат участници във втория Балкански рафтинг фестивал, който ще се проведе в периода 24 и 25 март.\r\nЛивия НИНОВА", "date": "2018.03.03", "title": "Благоевград: Рафтинг сезонът по река Струма край Симитли ще бъде открит на 24 март"}
{"url": "http://www.focus-news.net/news/2018/03/03/2495691/ivan-dukov-istorik-promenite-nastapili-sled-rusko-turskata-osvoboditelna-voyna-oformyat-savsem-nov-oblik-na-grad-asenovgrad.html", "text": "Промените, настъпили в началото на 20-ти век и свързани с Руско-турската освободителна война, Съединението на България, по-късно и с Балканските войни, оформят облика на Асеновград като един съвсем различен град, който просто е ситуиран върху стария Станимака. Това каза за Радио „Фокус“ – Пловдив Иван Дуков, историк и директор на Исторически музей-Асеновград. По думите му преди освободителната война, в Станимака има преобладаващо население с гръцко самосъзнание. „Доколко са били етнически гърци или не, това може само да гадаем. Но прави впечатление самата управляваща класа в града, която тогава е основно свързана с икономическа олигархична прослойка, опитваща се да асимилира по-бедните жители на града. До голяма степен тя успява. Процесите на асимилация на населението вероятно са започнали още в средата на 18-ти век. За тях алармира нашият виден будител Паисий Хилендарски. Той, реално погледнато, е провокиран точно от тази агресивна пропаганда и асимилация от гърците спрямо българското население. Тогава тук са „пробили“. В един момент, като процентно съотношение, някъде около 70-80 % от жителите на Станимака са с гръцко самосъзнание. Именно затова например Левски не успява тук. Той и не иска. Той гледа на града реално като на небългарски. Не успява тук да направи комитет“, разказа Иван Дуков. Той посочи, че самите гърци, които са били в Станимака по онова време, не са възприемали чак толкова радостно тази свобода така, както ние днес й се радваме. „Те усещат веднага, че ще има промяна и че промяната няма да е за тяхно добро. Така и става. Тази тяхна олигархия постепенно започва да се свива и да заглъхва във времето. И днес градът е по-скоро продукт на преселници, на бежанци от Беломорска Тракия, от Македония. Докато жителите, които са живели тук преди 100 години, са се изселили там“, обясни историкът и директор на Исторически музей-Асеновград.\r\nИван Дуков каза още, че и до днес продължава да съществува спор между русофили и русофоби за това кой какъв принос има за Освобождението на България. „Всеки има право да гледа на историята и на настоящето от своята гледна точка. Основното е, че ние като историци трябва да бъдем безпристрастни доколкото можем. Поднасяйки своите венци и цветя с признателност, с наведени глави, ние не ги поднасяме на руската държава реално. За нас тази държава е една абстрактна институционална структура, която си има свои собствен интерес. Ние ги поднасяме за признателност на тези млади момчета, които са загинали тук. Какви са били интересите на единия и след това на другия император, това са си съвсем техни лични политически и пристрастни позиции. Ние не се интересуваме в момента от интересите на Руската империя тогава. Докато хората в миналото са били доста разединени по отношение на русофили и русофоби, ние днес, без значение кой как симпатизира на Русия, се събираме и сме длъжни да се поклоним на тези обикновени хора“, смята Дуков.\r\nТони МИХАЙЛОВ", "date": "2018.03.03", "title": "Иван Дуков, историк: Промените, настъпили след Руско-турската освободителна война, оформят съвсем нов облик на град Асеновград"}
{"url": "http://www.focus-news.net/news/2018/03/03/2495688/smolyan-v-shiroka-laka-otkriha-izlozhba-zhivopis-i-grafika-posvetena-na-treti-mart.html", "text": "Днес в Широка лъка беше открита изложба-живопис и графика, посветена на Трети март, съобщиха от пресцентъра на Община Смолян. Със свои творби в нея участват Татяна Володко от Украйна, Яна Стоилова и Благовест Билянов. На откриването присъстваха Ралица Базайкова, гл.експерт в МОН, зам.-кметът инж. Мариана Цекова, кметът на Широка лъка Васил Седянков и др. \r\nПреди това бяха поднесени венци и цветя пред паметника на Капитан Петков войвода в селото. \r\nТази вечер се провежда и традиционният концерт на учениците от НУФИ – Широка лъка в залата на училището. \r\nПеспонеделник ще се проведе на 4 март, неделя, от 11.00 часа. Над 300 кукери ще гонят злото в селото.", "date": "2018.03.03", "title": "Смолян: В Широка лъка откриха изложба-живопис и графика, посветена на Трети март"}
{"url": "http://www.focus-news.net/news/2018/03/03/2495720/dobrich-obshtinata-osiguryava-do-2-000-lv-za-proektno-predlozhenie-po-novata-programa-za-finansirane-na-grazhdanski-initsiativi-v-polza-na-mestnata-obshtnost.html", "text": "По новата Програма за финансиране на граждански инициативи в полза на местната общност Община град Добрич осигурява до 2 000 лв. за проектно предложение без да се изисква доказване на собствен финансов принос от кандидатстващите организации. Конкретизирани са допустимостта на кандидатите, дейностите и разходите, както и изискуемите подкрепящи документи при отчитане изпълнението на проектните дейности, предаде кореспондентът на Радио „Фокус” – Варна. За попълване на формуляра за кандидатстване, изготвяне на проектобюджета и финансовия отчет са разписани допълнителни указания. Разработени са нови, по-подробно разписани критерии за оценка на проектните предложения с цел създаване на условия за обективно и точно оценяване. Новата програма и критерии са одобрени на последното заседание на Общинския съвет на Добрич в края на месец април. Чрез тази нова Програма се цели по-ясно регламентиране на взаимоотношенията между Община град Добрич, като финансиращ орган и неправителствените организации (НПО) и граждански сдружения (ГС) от Добрич, като бенефициенти. Друга съществена цел е облекчаване на условията за кандидатстване и процедурата за отчитане на проектите. Всичко това е записано в докладната записка, внесена за разглеждане от общинските съветници от кмета на града Йордан Йорданов. Комисията, разработила правилата, цели чрез по-добри и ясни правила, облекчени условия за кандидатстване и отчитане на проектите, да се повиши мотивацията на НПО и ГС от град Добрич за кандидатстване по тази Програма и на практика да се реализират дейности в полза на местната общност и същевременно да се създаде и развие капацитет у местните организации за работа по проекти. Заинтересованите страни могат да се запознаят с Програмата на сайта на Община град Добрич. \r\nЖулиета НИКОЛОВА", "date": "2018.03.03", "title": "Добрич: Общината осигурява до 2 000 лв. за проектно предложение по новата Програма за финансиране на граждански инициативи в полза на местната общност"}
{"url": "http://www.focus-news.net/news/2018/03/03/2495724/afp-silni-vetrove-otmeniha-desetki-poleti-na-ostrov-madeyra.html", "text": "Силни ветрове отмениха десетки полети на остров Мадейра, предава AFP. \r\nПортугалската метеорологична служба заявява, че силните ветрове ще продължат вероятно и в неделя. Лошото време доведе и до отлагане на мача на местният тим „Насионал“ от португалското футболно първенство. Властите продължават и издирването на възрастен британски турист, отнесен от морето в сряда.  Юлиян Марков", "date": "2018.03.03", "title": "AFP: Силни ветрове отмениха десетки полети на остров Мадейра"}
{"url": "http://www.focus-news.net/news/2018/03/03/2495725/", "text": "Мъж се е прострелял смъртоносно пред Белия дом, съобщава телевизионният канал CNN.\r\nМъжът е приближил оградата, извадил е скрит пистолет  и е произвел няколко изстрела, никой от които не бил насочен към Белия дом, заявява говорител на „Сикрет Сървис“. Мъжът е починал, никой друг не е пострадал. Президентът и съпругата му по това време са били във Флорида. Доналд Тръмп е бил информиран за инцидента. Нападателят е идентифициран, но самоличността му не се разкрива, докато не бъде уведомено семейството му. Юлиян Марков", "date": "2018.03.03", "title": "CNN: Мъж се е прострелял смъртоносно пред Белия дом"}
{"url": "http://www.focus-news.net/news/2018/03/03/2495726/reuters-severna-koreya-zaplashva-sasht-s-otvetni-merki-zaradi-predvidenite-savmestni-ucheniya-s-yuzhna-koreya.html", "text": "Северна Корея заплашва САЩ с ответни мерки заради предвидените съвместни учения с Южна Корея и заявява, че няма да „ се моли“ за преговори с Вашингтон  , предава Reuters.\r\n„Ако САЩ най-накрая проведат съвместните военни учения, докато подържат санкциите срещу Корейската Народна Демократична Република (КНДР), КНДР ще отговори на САЩ по свой собствен начин и САЩ ще носят цялата отговорност за последствията“, заявява официален служител от Северна Корея за Държавната информационна агенция на Пхенян, като добавя, че ученията ще навредят на усилията за постигане на мир на Корейския полуостров.\r\nСАЩ и Южна Корея ще проведат съвместни учения в началото на Април,  за които съобщава южнокорейски президентски съветник пред южнокорейската агенция „Йонхап“. Юлиян Марков", "date": "2018.03.03", "title": "Reuters: Северна Корея заплашва САЩ с ответни мерки заради предвидените съвместни учения с Южна Корея"}
{"url": "http://www.focus-news.net/news/2018/03/03/2495727/afp-britanskata-politsiya-obvinyava-trima-dushi-za-eksploziyata-v-lestar.html", "text": "Британската полиция обвинява трима души за смъртоносната експлозия в град Лестър, довела до срутването на сграда и смъртта на пет души, предава  AFP.\r\nЗаподозрените са обвинени в умишлен палеж с намерението да застрашат човешки живот и смъртта на петима души, съобщава полицията в Лестър. Един от обвинените е от Лестър, другият е от близкия град Ковънтри и третият е от Олдъм. Всичките са на възраст около 30 години. Те ще трябва да се явят пред съда в понеделник. Освен тях полицията в петък е задържала още двама души, които все още се разпитват. Юлиян Марков", "date": "2018.03.03", "title": "AFP: Британската полиция обвинява трима души за експлозията в Лестър"}
{"url": "http://www.focus-news.net/news/2018/03/03/2495723/reuters-donald-tramp-zaplashva-s-mito-evropeyskite-avtomobilni-proizvoditeli.html", "text": "Американският президент Доналд Тръмп заплашва с налагане на мито  върху вноса на автомобили от Европейския съюз, ако съюза предприеме реципрочни мерки срещу обявените от него мита върху вноса в САЩ на алуминий и стомана, предава Reuters.\r\n„Ако ЕС иска да увеличи и без това високите мита и търговски бариери  срещу американски компании, имащи бизнес там, ние просто ще наложим такса върху техните коли, с които те свободно заливат САЩ“, написа президентът в социалната мрежа „Туитър“. „ Те правят невъзможна (продажбата – бел. ред.) на нашите коли там. Голям търговски дисбаланс“, продължава той.\r\nВ четвъртък Доналд Тръмп обяви налагане на мито от 25 процента върху вноса на алуминий и стомана в САЩ. На следващия ден председателят на Европейската комисия Жан-Клод Юнкер обяви, че ЕС ще наложи мита върху мотоциклетите  „Харли Дейвидсън“, бърбъна и сините дънки Levi’s. Канада също обяви, че ще предприеме реципрочни мерки, ако митата бъдат наложени. Юлиян Марков", "date": "2018.03.03", "title": "Reuters: Доналд Тръмп заплашва с мито европейските автомобилни производители"}
{"url": "http://www.focus-news.net/news/2018/03/03/2495636/plovdiv-chetirima-dushi-sa-postradali-pri-katastrofa-mezhdu-tri-avtomobila-v-rayona-na-km-141-na-avtomagistrala-trakiya.html", "text": "Четирима души са пострадали при катастрофа между три автомобила в района на км 141 на автомагистрала „Тракия“. Това съобщи за Радио „Фокус“ – Пловдив дежурният в Областно пътно управление. Произшествието е станало в посока Бургас. Затворена за движение към момента е лявата активна лента в посока към Бургас, трафикът преминава само през активната лента. Според подадената информация четирима от участниците в пътнотранспортното произшествие са леко пострадали. Шофьорите да се движат с повишено внимание и съобразена скорост.\r\nТони МИХАЙЛОВ", "date": "2018.03.03", "title": "Пловдив: Четирима души са пострадали при катастрофа между три автомобила в района на км 141 на автомагистрала „Тракия“"}
{"url": "http://www.focus-news.net/news/2018/03/03/2495722/reuters-svarzana-s-al-kayda-grupirovka-poe-otgovornost-za-atakite-v-burkina-faso-v-petak.html", "text": "Свързаната с „Ал Кайда“ групировка  „Джама‘а Нусрат ул Ислам ва ал Муслим“ (JNIM), базирана в Мали, е поела отговорноост за нападенията в петък в Буркина Фасо, предава Reuters, позовавайки се на мавританската агенция „Акбар“.\r\nГрупировката често използва тази мавританска агенция за да поема отговорност за нападения в Западна Африка. Според  съобщението от JNIM , предадено от мавританската агенция нападенията са в отговор на убийството на Мохамен Хасен ал Анкари от френските сили наскоро. Юлиян Марков", "date": "2018.03.03", "title": "Reuters: Свързана с „Ал Кайда“ групировка пое отговорност за атаките В Буркина Фасо в петък"}
{"url": "http://www.focus-news.net/news/2018/03/03/2495719/afp-chetirima-politsai-napadnati-na-prokyurdska-demonstratsiya-v-berlin.html", "text": "Четирима полицаи са били нападнати на прокюрдска демонстрация в Берлин, трима демонстранти са били арестувани, предава AFP.\r\nХиляди демонстрираха в Берлин при засилено полицейско присъствие против турската военна операция в Сирия, насочена срещу кюрдските сили в северната част на страната. Протестиращите носеха лозунг „Заедно срещу турските атаки в Африн“. Организаторите – неправителствени организации, кюрдски групи и някои политически партии заявяват, че на демонстрацията са присъствали 30 хиляди души, но полицията съобщава за „няколко хиляди“ протестиращи и заявява, че демонстрацията е преминала „без безредици“. Юлиян Марков", "date": "2018.03.03", "title": "AFP: Четирима полицаи нападнати на прокюрдска демонстрация в Берлин"}
