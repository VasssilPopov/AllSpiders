{"url": "http://www.focus-news.net/news/2018/08/13/2555839/sport-pokaniha-grigor-dimitrov-v-otbora-na-evropa-za-leyvar-kap.html", "text": "Първата ракета на България Григор Димитров бе включен в отбора на Европа за престижния турнир Лейвър Къп, който ще се проведе за втори път тази година. Надпреварата, кръстена на тенис легендата Род Лейвър, противопоставя отбор на Европа срещу отбор на останалия свят, съставени от по шестима тенисисти. Освен Димитров, за Европа ще играят Роджър Федерер, Новак Джокович, Александър Зверев и Давид Гофен, а през следващата седмица ще стане ясно последното име. Турнирът ще се играе между 21 и 23 септември в Чикаго.", "date": "2018.08.13", "title": "Спорт: Поканиха Григор Димитров в отбора на Европа за Лейвър Къп"}
{"url": "http://www.focus-news.net/news/2018/08/13/2555833/stefan-shivachev-regionalen-istoricheski-muzey-plovdiv-d-r-georgi-stranski-e-edin-ot-pozabravenite-stroiteli-na-savremenna-balgariya.html", "text": "Д-р Георги Странски е един от позабравените строители на съвременна България, каза за  Радио „Фокус“-Пловдив  Стефан Шивачев, директор на Регионален исторически музей-Пловдив по повод годишнина от рождението на българския лекар, революционер и политик. „Той е един от, мога да кажа, най-заслужилите български лекари, един от най-заслужилите български политически дейци от втората половина на 19 и самото начало на 20 век. В него непрекъснато се преплитат съдбата на лекаря и съдбата на политическия деец. Д-р Георги Странски успява да съчетае позицията на един от малкото дипломирани български лекари с участието си в политическия живот“, заяви още Шивачев.  \r\nД-р Странски е роден на 13 август 1847 година в Калофер. „Това негово месторождение го прави много близък с Христо Ботев, на когото той е кум. От 1864 година той е в Букурещ, където завършва медицинско училище и през 1874 година завършва медицина в Букурещкия университет. По времето на национално-освободителното движение той е изключително близък до Ботев, но успоредно с това е и лекар, който работи в Букурещ и като такъв той е един от основателите на българското честолюбиво настоятелство, а по-късно и на българската национална благотворителна общност - тази организация, която наследява БРЦК след неуспеха на Априлското въстание. През 1876 година започва неговата кариера като военен лекар. Веднага след Освобождението той продължава своята дейност, като непрекъснато се преплитат неговото участие в политическия живот с дейността му като лекар. Той е окръжен лекар в Плевен. Поради тази връзка с Плевен и днес болницата там носи неговото име . През 1879 година той е депутат в Учредителното събрание, депутат е в Първото обикновено народно събрание , а през 1879 година се установява в Пловдив и мога да кажа, че следващия голям връх в неговата биография е свързан с нашия град. В Пловдив“, каза още Стефан Шивачев.  \r\nПо думите му в Пловдивския музей се пазят печатът на временното правителство след Съединението, отличителният надпис от времето, когато д-р Странски е бил военен лекар, в периода на Сръбско-българската война, както и негова диплома. Той присъства и в национална музейна експозиция. Д-р Странски умира на 17 януари 1904 година. \r\nМария РУСЕВА", "date": "2018.08.13", "title": "Стефан Шивачев, Регионален исторически музей-Пловдив: Д-р Георги Странски е един от позабравените строители на съвременна България"}
{"url": "http://www.focus-news.net/news/2018/08/13/2555838/marinela-dzhartova-obshtina-veliko-tarnovo-ochakva-se-prez-esenta-da-zaraboti-zakritiyat-baseyn-na-radiotehnikuma-v-grada.html", "text": "Oчаква се през есента да заработи закритият басейн на Радиотехникума във Велико Търново. Това каза за  Радио „Фокус“ – Велико  Търново Маринела Джартова, началник на отдел „Управление на собствеността“ в Община Велико Търново. „В момента текат ремонтните дейности на съоръжението  и прилежащите му помещения, които са необходими. В тази част на обекта са нужни изключително тежки ремонти, тъй като бе в много лошо състояние. Доволни сме от наемателите, които намерихме и начинът, по който се стопанисва общинския имот“, посочи Маринела Джартова. \r\nОбщина Велико Търново е отдала под наем обекта през 2015 година с решение на Общинския съвет за срок от 10 години. Наемателят стопанисва обекта от близо 3 години, като първо е възстановена външната част на плувния комплекс. Маринела Джартова посочи, че откритият басейн е изцяло ремонтиран и към момента функционира. След приключването на ремонта се очаква да отвори врати и закритият басейн на Радиотехникума. \r\nМария НЕДЕВА", "date": "2018.08.13", "title": "Маринела Джартова, Община Велико Търново: Oчаква се през есента да заработи закритият басейн на Радиотехникума в града"}
{"url": "http://www.focus-news.net/news/2018/08/13/2555836/zatvoriha-dve-zavedeniya-po-chernomorieto-zaradi-silen-shum-obzor.html", "text": "За първи път контролните органи затвориха заведения по Черноморието заради неспазване на Закона за защита от шума в околната среда. В Бургас вицепремиерът Валери Симеонов обяви, че заради нарушения са затворени дискотеката „Какаов плаж“ в Слънчев бряг и барът „Хедон“ в Созопол. По думите му затворените заведения са нарушавали разпоредбите на РЗИ многократно. Проверките в двата обекта са започнали на 8 юни, а на 9 и 11 юни техни представители са подписали заповеди с предписания. След множество подадени сигнали РЗИ проверява бара и дискотеката отново на 5 август. Тогава в откритите площи на плажа пред двете заведения има няколко хиляди души. Контролните органи разпореждат звукът да се спре, което обаче не е изпълнено. Затова на 10 август са връчени заповедите за затварянето им. Валери Симеонов заяви, че почиващите имат правото на здравословен начин на живот и на почивка. Той припомни, че законът забранява озвучаването на открити площи в часовете от 23.00 до 7.00 часа. По думите му повече от половин година общините Созопол и Несебър са без наредба за опазването на обществения ред, защото не са приети нови, след отмяната на старите от Прокуратурата. В отговор кметът Панайот Рейзи обясни, че Созопол няма действаща наредба, защото решението за спиране на досегашната е получено през юли. Кметът каза още, че не може да предприема мерки срещу нарушители със спряна наредба, затова компетентният орган е РЗИ. Според вицепремиера Симеонов при липсата на наредба кметът Рейзи позволява удължаване на работното време на заведения в Созопол и нарушава закона. Панайот Рейзи коментира, че удължаването на работното време няма нищо общо със Закона за шума.  Валери Симеонов обяви, че е подал сигнал срещу кмета в Прокуратурата за издадени разрешения за работа на незаконно построени обекти, които нямат строителни документи. Вицепремиерът даде Поморие като пример за община, в която разпоредбите се спазват и няма сигнали за нарушения. За разлика от Созопол, където са концентрирани 70% от сигналите. „Фокус“ припомня:  На 12 юли промените в Закона за защита от шума в околната среда, инициирани от вицепремиера Валери Симеонов, бяха приети от парламента на първо четене. Те въвеждат забрана за шум на открито и в близост до жилищни сгради от 23.00 до 8.00 часа. Очаква се с промените санкциите при нарушения ще се удвоят. Тогава вицепремиерът обяви, че измененията в закона няма да доведат до намаляване на туристите по Черноморието, а напротив те ще се увеличат. Промените в закона изискват в откритите площи да се използват озвучителни средства с монтирани автоматични регулатори, контролиращи нивото на звука. Така няма да се допуска еквивалентно ниво на шум над нормативно определените стойности. Общинските мероприятия ще бъдат освободени от въведените ограничения. Промените определят и реда за издаване на разрешителни за работно време от общините. Предвижда се РЗИ да издават становище като част от процедурата. В периода със забрана контролът се възлага на МВР. Полицията ще има правомощие да прекратява нарушенията и да налага административните наказания. Окончателното гласуване на промените в закона предстои.  \r\nБиляна ИВАНОВА", "date": "2018.08.13", "title": "Затвориха две заведения по Черноморието заради силен шум (ОБЗОР)"}
{"url": "http://www.focus-news.net/news/2018/08/13/2555834/hashim-tachi-ohridskiyat-dogovor-e-nay-tvardata-garantsiya-za-pravata-na-albantsite-v-makedoniya.html", "text": "Президентът на Косово Хашим тачи написа в понеделник във „Фейсбук“, ч е Охридският рамков договор представлява най-сигурната гаранция за правата на албанците и за стабилността в региона, предава приближеното до бившето ръководство на ВМРО-ДПМНЕ  скопско електронно издание „Република“ . \r\n„Охридският договор, подписан преди 17 години, сложи край на въоръжения конфликт и създаде перспектива за мир, стабилност и междуетническо съжителство в Македония. И след 17 години той остава най-твърдата гаранция за правата на Албанците и стабилността на западните Балкани“, написа Тачи по повод годишнината от подписването на Охридския рамков договор. \r\nСпоред косовския президент, както го цитира кореспондента на МИА от Прищина, цялостното прилагане на Охридския договор, както и Договора за името с Гърция „най-накрая отвориха пътя за членство на Македония в НАТО и Европейския съюз“. \r\n„Косово остава постоянен партньор на Македония и на зачитането на правата на албанското население“, завърши Тачи. \r\nПревод и редакция:", "date": "2018.08.13", "title": "Хашим Тачи: Охридският договор е най-твърдата гаранция за правата на албанците в Македония"}
{"url": "http://www.focus-news.net/news/2018/08/13/2555835/shumen-lek-avtomobil-e-blasnal-avtobus-na-avtomagistrala-hemus-v-posoka-varna-v-blizost-do-razklona-kaspichan-novi-pazar.html", "text": "Малко преди 19.00 часа в дежурната оперативна част на ОДМВР-Шумен e бил приет сигнал за пътен инцидент. Съобщено било, че водач на лек автомобил \"Мазда\" с великотърновска регистрация, който се движил по автомагистрала \"Хемус\" от Шумен в посока Варна в близост до разклона Каспичан-Нови пазар, е застигнал автобус и го е блъснал отзад. Товасъобщиха от  ОДМВР-Шумен . Вследствие на удара автобусът е получил повреда в двигателя и е в аварийната лента. Към момента няма данни за пострадали хора. Екипи на \"Пътна полиция\" регулират движението в участъка. От ОДМВР-Шумен призовават водачите да шофират с повишено внимание.", "date": "2018.08.13", "title": "Шумен: Лек автомобил е блъснал автобус на автомагистрала \"Хемус\" в посока Варна в близост до разклона Каспичан-Нови пазар"}
{"url": "http://www.focus-news.net/news/2018/08/13/2555840/dobrich-s-podkrepata-na-obshtinata-organizirat-kontsert-posveten-na-70-godishninata-na-prof-georgi-spasov.html", "text": "С подкрепата на Общината организират концерт, посветен на 70-годишнината на проф. Георги Спасов. Това съобщи за  Радио „Фокус”  Светлана Попова, организатор-културна дейност в Община град Добрич. Концертът ще се проведе от 19.00 часа на 23 август в Огледална зала „Нели Божкова“ с участието на Росица Бояджиева, флейта, и Нели Недева, китара. Концертът „Флейтови импресии“ е с вход свободен. В програмата са включени произведения на композиторите Антонио Вивалди - Трио соната RV 63, Хенри Пърсел – Шакона, Франсоа Девиен - Соната за две флейти в Сол мажор, Карл Блум - Ноктюрно №1 из опус 64, Жак Ибер – Антракт, Андрю Форест - Арагонска хота и Хоропо.  \r\nЖулиета НИКОЛОВА", "date": "2018.08.13", "title": "Добрич: С подкрепата на Общината организират концерт, посветен на 70-годишнината на проф. Георги Спасов"}
{"url": "http://www.focus-news.net/news/2018/08/13/2555842/blagoevgrad-po-golyama-chast-ot-sobstvenitsite-na-zavedeniya-v-regiona-spazvat-zakona-za-zabrana-na-tyutyunopusheneto-na-obshtestveni-mesta.html", "text": "По-голяма част от собствениците на заведения в Благоевград и региона спазват Закона за забрана на тютюнопушенето на обществени места. Това показва репортерска проверка на  Радио „Фокус“ – Пирин . През лятото почти не се констатират нарушения, тъй като времето е топло и по-голяма част от клиентите предпочитат да седят на открити места. От Регионална здравна инспекция – Благоевград коментираха, че проблеми по-скоро има през зимата. Много от собствениците на кафета и ресторанти в Благоевград и региона са изградили стъклени пристройки към заведенията, които са специално пригодени за пушачи и през повечето време са отворени, но когато времето застудее, витрините биват затваряни, а това ги превръща в закрито обществено място, където тютюнопушенето е забранено.  \r\nВалентина Георгиева, инспектор в отдел „Профилактика на болестите и промоции на здравето“ към Дирекция „Обществено здраве“ в Регионална здравна инспекция - Благоевград, посочи, че забраната се отразява положително върху живота на хората. Всички резултати, които са отчетени от влизането ѝ в сила до сега показват, че ограничението се  отразява много  благоприятно на здравето на обществото. По-разумните собственици на заведенията също са съгласни с това. „По този начин се осигуряват по-добри здравни  условия и по-добра работна среда на служителите, които са били подложени на дима от пушещите клиенти. Дори този закон спомага да собствениците на заведения да правят по-рядко ремонти на помещенията си“, каза още Георгиева. В Благоевград има разкрит и кабинет на здравната инспекция, в който психолог консултира и помага на всички, които искат да се откажат от вредния навик. \r\nЛивия НИНОВА", "date": "2018.08.13", "title": "Благоевград: По-голяма част от собствениците на заведения в региона спазват Закона за забрана на тютюнопушенето на обществени места"}
{"url": "http://www.focus-news.net/news/2018/08/13/2555843/shumen-nyama-postradali-pri-katastrofata-mezhdu-lek-avtomobil-i-avtobus-na-am-hemus-v-blizost-do-razklona-kaspichan-novi-pazar-v-posoka-varna.html", "text": "Няма пострадали при катастрофата между лек автомобил и автобус на АМ \"Хемус\" в близост до разклона Каспичан-Нови пазар в посока Варна. Това съобщиха от  ОДМВР - Шумен . Малко преди 19.00 часа е получен сигналът за пътния инцидент, при който лек автомобил \"Мазда\" с великотърновска регистрация, който застигнал автобус и го ударил отзад. Следствие на удара автобусът получил повреда в двигателя.  \r\nДруг автобус от фирмата е пристигнал на място и пътниците вече пътуват по маршрут. Водачът на маздата К.К./39г./ е правоспособен, тестван е за алкохол. Пробата му е отрицателна. Водачът на автобуса също е с отрицателна проба за алкохол.", "date": "2018.08.13", "title": "Шумен: Няма пострадали при катастрофата между лек автомобил и автобус на АМ \"Хемус\" в близост до разклона Каспичан-Нови пазар в посока Варна"}
{"url": "http://www.focus-news.net/news/2018/08/13/2555841/shumen-vremenno-dvizhenieto-po-avtomagistrala-hemus-se-izvarshva-v-edna-lenta-pri-km-360-v-posoka-varna-zaradi-katastrofata-v-rayona-na-razklona-za-kaspichan.html", "text": "Временно движението по автомагистрала \"Хемус\" се извършва в една лента при км 360 в посока Варна поради катастрофа в района на разклона за Каспичан. Това съобщиха от пресцентъра на  Агенция \"Пътна инфраструктура\" . Затворена е активната лента. Движението се осъществява в изпреварващата лента и се контролира от \"Пътна полиция\".", "date": "2018.08.13", "title": "Шумен: Временно движението по автомагистрала \"Хемус\" се извършва в една лента при км 360 в посока Варна заради катастрофата в района на разклона за Каспичан"}
{"url": "http://www.focus-news.net/news/2018/08/13/2555837/the-new-york-times-vapreki-pobedite-na-kremal-putin-ne-uspyava-da-ubedi-zapada-da-otmeni-ruskite-sanktsii.html", "text": "От Москва до Вашингтон и столиците между тях, изминалите няколко дни демонстрираха как президента на Русия Владимир Путин успява умело да експлоатира различията между САЩ и съюзниците им. Въпреки това, събитията показаха и слабостите на геополитическите маневри на руския лидер и това, че той не успява да постигне резултати по въпроси от жизнена важност за самия него и обикновените руснаци, пише  електронното издание на вестник The New York Times. \r\nПрезидентът на САЩ още не беше вдигнал ръцете си от копчетата от знаковия „туийт“, с който обяви санкциите срещу Турция в петък, когато Путин вече беше вдигнал слушалката и говореше с турския си колега, президентът Реджеп Таийп Ердоган, пише вестникът и отбелязва, че това е бил изключителния Путин, показващ нагледно как добре се възползва от възможностите да раздели Запада. \r\nНо, както посочва вестникът, Западните санкции, чиято отмяна се е опитвал да постигне, са били затегнати още повече миналата седмица, което е предизвикало срив в курса на рублата. \r\nСпоред „Ню Йорк Таймс“, авторитета му сред руснаците страда от това, защото независимо от стратегическите успехи на Путин, включително намаляването на силата на НАТО и Европейския съюз чрез подкрепата за популистките правителства в Европа и автократите в Близкия Изток, той не е успял да притисне Запада да отмени поредните вълни от американски и европейски икономически санкции, наложени на Русия след присъединяването на Крим през 2014 година. \r\nПревод и редакция:", "date": "2018.08.13", "title": "The New York Times: Въпреки победите на Кремъл, Путин не успява да убеди Запада да отмени руските санкции"}
{"url": "http://www.focus-news.net/news/2018/08/13/2555847/stara-zagora-detska-gradina-mecho-puh-v-kazanlak-raboti-po-mezhdunarodni-proekti-za-vazpitanieto-na-detsata-v-duh-na-zdravosloven-i-prirodosaobrazen-nachin-na-zhivot.html", "text": "Екипът на Детска градина (ДГ) „Мечо Пух“ в Казанлък работи по два нови международни проекта, ориентирани към възпитанието на децата в дух на здравословен и природосъобразен начин на живот, каза за  Радио „Фокус“  директорът на детското заведение Аксения Тилева. По един от проектите - „Тера Вита“, детската градина е координатор. Той е финансиран от Европейската комисия.  \r\nСпоред директора на ДГ„Мечо Пух“ тези международни проекти имат отражение и върху работата на цялата местна общност – на всички, които са съидейници на занимаващите се с проекта педагози, защото всичко, което се случва в детската градина, намира широк отзвук, особено сред институциите, ангажирани с образованието на децата, както и сред различни неправителствени и доброволчески организации. \r\nПроектът „Тера Вита“ е шести, за ДГ „Мечо Пух“ и има за цел осъществяване на обмен на добри педагогически практики между представители на седем детски заведения от Европа. Партньори на казанлъшката детска градина са детски заведения от Румъния и Полша и училища от Испания, Гърция, Словения и Хърватска. Партньор по проекта е и ДГ „Пчелица“ в Казанлък.  \r\nСлавяна ГАЙДАРОВА", "date": "2018.08.13", "title": "Стара Загора: Детска градина „Мечо Пух“ в Казанлък работи по международни проекти за възпитанието на децата в дух на здравословен и природосъобразен начин на живот"}
{"url": "http://www.focus-news.net/news/2018/08/13/2555846/shumen-vazstanoveno-e-dvizhenieto-po-avtomagistrala-hemus-pri-km-360-v-posoka-varna-v-rayona-na-razklona-za-kaspichan.html", "text": "Възстановено е движението по автомагистрала \"Хемус\" при км 360 в посока Варна в района на разклона за Каспичан. Това съобщиха от пресцентъра на  Агенция \"Пътна инфраструктура\" .", "date": "2018.08.13", "title": "Шумен:  Възстановено е движението по автомагистрала \"Хемус\" при км 360 в посока Варна в района на разклона за Каспичан"}
{"url": "http://www.focus-news.net/news/2018/08/13/2555538/pregled-na-osnovnite-temi-v-amerikanskiya-pechat-agentsiya-fokus.html", "text": "Конгресменът от Републиканската партия на САЩ Том Гарет твърди, че служители на ФБР са открили влияние на руската намеса в насилието, което избухна по време на демонстрация на десни организации миналата година в университетското градче Шарлътсвил, пише  американското издание Washington Examiner . \r\nВ интервю пред CNN, Гарет заяви, че по време на закрита среща преди около два месеца той е попитал директора на ФБР и други служители на службата, дали руската намеса „е свързана с разпалването на пламъците на раздора“ довели до насилието в Шарлътсвил. От агенцията, както твърди Конгресменът, са потвърдили, че това е истина и са му предоставили информация, която не е секретна. \r\nПо мнението на Републиканеца, руската намеса в политиката на САЩ цели да „изправи американци срещу американци и да подкопае доверието в западната демокрация“. \r\n„Като член на Комисията за вътрешна сигурност ме плаши най много, че американци се изправят срещу американци заради реални различия, които обаче са незначителни в генералната картина“, продължи той. „Ние сме американско семейство от братя и сестри, независимо от религията и расата и трябва да се фокусираме върху това“. \r\nИзданието припомня, че точно преди една година крайнодесни групи проведоха марш „Обедини дясното“ в Шарлътсвил, щата Вирджиния, който беше посрещнат от контрапротестни и в крайна сметка се стигна до насилие, в резултат от което загина един човек. В неделя край Белия Дом трябва да се състои втора подобна демонстрация на десните сили. Агенция „Фокус“ припомня:  Един човек загина, а още 34 пострадаха след сблъсъците, избухнали в американското университетско градче Шарлътсвил, намиращо се в щата Вирджиния, на 12 август 2017 година. Властите на щата обявиха „извънредно положение“ на територията на града, а малко след това автомобил се вряза в тълпа, което причини смъртта на един човек, а още 19 получиха наранявания. Още 15 души са пострадали в резултат от другите сблъсъци. \r\nВ градчето се събраха различни десни и националистически организации за демонстрация, наречена Марш „Обедини на дясното“. Те проведоха факелно шествие и скандираха „Няма да ни замените“ и „Кръв и земя“. \r\nПричина за мероприятието стана решението на градските власти да демонтират паметника на Робърт Лий в центъра на града. Генералът е спорна фигура от миналото на САЩ, тъй като е бил водач на силите на Конфедерацията по време на гражданската война в Америка между 1861-1865 г. Тогава седем южни щати се оттеглят от федерацията Съединени Американски Щати и обявяват създаването на Южна Конфедерация, защото новоизбраният тогава президент Ейбрахам Линкълн слага край на робството в САЩ и дава граждански права на цветнокожото население. В резултат от войната загиват между 620 и 750 хиляди души – най-кървавият конфликт в човешката история до тогава. През последните години доста негови паметници бяха демонтирани, а освен това се въвеждат законови мерки срещу демонстрирането на символика, свързана с Конфедерацията.  \r\nТова, изглежда, преля чашата за много „бели“ мъже, обикновено от средната класа, които са и основният електорат на Републиканската партия. \r\nОт своя страна, контрапротестиращите либерали, анархисти и цветнокожи са ядрото на избирателите на Демократическата партия на САЩ, заедно с университетската интелигенция от щатите по Атлантическото и Тихоокеанското крайбрежие на страната. \r\nВ събота (12 август) отново бе организирана демонстрация на десните сили в центъра на Шарлътсвил, която веднага бе обявена за незаконна от властите на града, но този път насреща се бяха организирали различни леви групи – анархисти, защитници на правата на черните, антифашисти и либерали.  \r\nДвете групи се провокираха едни други и се сблъскаха хаотично из целия район на центъра на градчето. Замеряха с различни предмети, пръскаха се с лютив газ и разменяха различни обидни скандирания. В крайна сметка губернаторът на Вирджиния обяви извънредно положение в града. Националната гвардия раздели биещите се и заедно с полицията отцепи целия център.  \r\nТочно след това се случи инцидентът с автомобила, който се вряза в група контрапротестиращи и причини смъртта на един човек, а още 19 получиха наранявания. Други 15 души получиха наранявания по време на другите сблъсъци из града. \r\nМеждурасовото и идеологическото напрежение в САЩ за пореден път ескалира, след ексцесиите във Фъргюсън, Далас и др.  \r\n*** Резултатите на Македония в предотвратяването на корупцията са „откровено разочароващи“, смята антикорупционното тяло на Европейския съвет и призова властите в страната да предприемат действия, пише  американското издание The New York Times . \r\nВ доклад на „Група държави срещу корупцията“ (GRECO) за изпълнение на препоръките към Скопие се отбелязва, че страната „не е постигнала значителен напредък“ в прилагането на рекомендациите за предотвратяване на корупцията сред членовете на парламента и съдебните магистрати, направени преди четири години. \r\nВ документа на организацията се констатира, че само 6 от 19-те препоръки са приложени задоволително и нито една рекомендация засягаща депутатите не е приложена дори частично, отбелязва американското издание. Все пак в доклада се отбелязва, че Македония е постигнала ограничен напредък по отношение на предотвратяването на корупцията сред съдебните магистрати. \r\nGRECO отбеляза, че се създават нови консултативни и надзорни органи, които да съдействат на съдиите и прокурорите за прилагането на правилата в ежедневната практика, но предупреди, че властите ще трябва да преразгледат подобренията, когато стане достъпна по-конкретна информация. \r\nВ заключението на доклада се отбелязва, че сегашното много ниско ниво на изпълнение на препоръките е „глобално незадоволително“ за Македония/ \r\n„Ню Йорк Таймс“ отбелязва, че в петък основната опозиционна партия ВМРО-ДПМНЕ е разкритикувала остро правителството във връзка с доклада и е заявила на премиера Зоран Заев, че Македония „няма да влезе в НАТО и ЕС“, ако не се справи с престъпността и корупцията. \r\nИзданието припомня, че след подписването на договора за името с Гърция, Европейският съюз отбеляза, че Скопие може да започне присъединителен процес, но призова властите да постигнат резултати в реформите, особено за борбата с корупцията. \r\n*** Въоръжените формирования на талибаните успяват да удържат части от афганистански град Газни вече трети ден  в неделя, оказвайки ожесточена съпротива на силите на Кабул и авиацията на САЩ, които се опитват да ги отблъснат от ключовия транспортен възел, пише  електронното издание на американския вестник The Washington Post . \r\nИзданието припомня, че рано сутринта в петък Газни бе подложен на атака от силите на бунтовниците, което е поредният опит на талибаните да овладеят стратегическия град. \r\nКакто съобщава американският вестник, повечето комуникации с 250-хилядния град са отрязани и според свидетелства на очевидци, силите на талибаните са атакували ключови правителствени сгради и са ограбвали домове и търговски обекти в различни квартали. Твърди се, че силите на бунтовниците са минирали района и са започнали да създават контролни пунктове по близката магистрала, която свързва Кабул с южните племенни райони, които се смятат за дома на талибаните. \r\nПредставителят на афганистанските въоръжени сили Шариф Яфтали заяви пред журналистите в неделя, че „стратегически и ключови райони“ на Газни са под контрола на правителството, но бунтовниците са се окопали в жилищните райони, забавяйки усилията за изтласкването им. Той се надява властите да възстановят сигурността и да отворят отново магистралата в рамките на няколко дни. \r\nАмерикански военен говорител заяви в неделя, че самолетите на САЩ са провели пет въздушни удари в събота и 10 в неделя. Подполковник Мартин О'Донъл съобщи в изявление, че афганистанските войски бързо са изпратили сериозни подкрепления в града и \"продължават да заемат задържат позициите си и да контролират всички правителствени центрове\", докато операциите по зачистването продължават. \r\nОсъщественото нападение от стотици талибански бойци е подобно на няколко предишни атаки над големи градове в Афганистан, като например, нападението срещу Кундиз през 2015 година в северната част на страната и атака през май т.г. срещу западния град Фарах. И двете населени места са възвърнати от правителствените сили след тежки боеве, отбелязва The Washington Post. \r\n*** САЩ призоваха Великобритания да се оттегли от ядрената сделка с Иран и вместо това да се присъедини към САЩ в оказването на натиск над Техеран, пише  електронното издание на американския вестник The Hill . \r\nАмериканският посланик в Лондон Робърт Ууд Джонсън написа в неделното издание на британския вестник The Telegraph, че „Иран е станал по смел“ след подписването на сделката от времето на президента Барак Обама, отбелязва изданието. \r\n„Ясно е, че опасността от Иран не е изчезнала с постигането на сделката“, е написал Джонсън. „Вместо да стане по-отговорен член на международната общност, както се надявахме, Иран стана по-смел“. \r\n„Време е да се откажем от провалената сделка от 2015 година“, продължи дипломатът. „Призоваваме глобална Великобритания да използва значителната си дипломатическа сила и влияние и да се присъедини към нас в координирана глобална кампания за постигане на истински всеобхватно споразумение“. \r\nВестникът отбелязва, че коментарът на американския посланик идва няколко дни, след като британският министър за Близкия Изток Алистър Бърт заяви, че Лондон няма да се присъедини към санкциите на Вашингтон срещу Иран. \r\nПо думите на британския министър, Обединеното кралство остава отворено за дискусии със САЩ за справяне с общите опасения спрямо Техеран, но ядрената сделка е интегрална за регионалната сигурност на Великобритания.", "date": "2018.08.13", "title": "Преглед на основните теми в американския печат (Агенция \"Фокус\")"}
{"url": "http://www.focus-news.net/news/2018/08/13/2555539/predstoyashti-sabitiya-v-stranata-za-13-avgust-agentsiya-fokus.html", "text": "*** \r\nОт 9.00 часа в сградата на Министерския съвет премиерът Бойко Борисов и министърът на образованието и науката Красимир Вълчев ще се срещнат с представители на Националния институт по метеорология и хидрология (НИМХ) към БАН, с председателя на Академията акад. Юлиан Ревалски и с председателя на Общото събрание проф. Евелина Славчева. След срещата са предвидени изявления за медиите. \r\n*** \r\nВ 11.00 часа в сградата на Министерство на здравеопазването ще бъдат отворени шест оферти предложения по обществена поръчка с предмет: „Доставка на 400 броя медицински превозни средства (линейки) с необходимото оборудване, във връзка с голям инвестиционен проект за модернизация на спешната медицинска помощ, по приоритетна ос 4 „Регионална здравна инфраструктура“ на Оперативна програма „Региони в растеж“ 2014-2020 г.“. \r\n*** \r\nОт 12.00 часа в Националния пресклуб на БТА, Инициатива „Граждани за устойчиво развитие“ ще дадат пресконференция на тема „Какво се случва в страната месец след края на Европредседателството? Имат ли българските политици визия за развитието на България и на Европа?“.  \r\n*** \r\nОт 14.00 часа в зала 356 в Народното събрание ще се проведе заседание на Временна комисия за разглеждане на постъпили сигнали от граждани за обучението и изпитите на кандидатите за придобиване на правоспособност за управление на моторно превозно средство. На заседанието ще бъде изслушан директорът на Изпълнителна агенция „Автомобилна администрация“ Дамян Войновски.  \r\n*** \r\nОт 18.30 часа поддръжниците на Десислава Иванчева организират протест пред Министерски съвет в подкрепа на обвинените за взимане на подкуп Иванчева и заместничката ѝ Биляна Петрова. \r\n*** \r\nОт 11.00 часа в \"Капитанска зала\" на хотел България, СНЦ \"ДА Движение Антимафия\" с председател Георги Дражев.  \r\n*** \r\nОт 18.00 часа в зала \"Георги Баев\" на Културен център \"Морско казино\" ще бъде открита седмица, посветена на 100-годишнината  от рождението на последния руски император Николай II и 150-годишнината от ритуалното убийство на цялото императорско семейство. \r\n*** \r\nОт 19.00 часа в зала 4 на експоцентър „Флора\" ще се състои концертът под надслов „Ruhe meine selle\" или „Спокойствие в душата ми\".  \r\n*** \r\nОт 09.00 часа в Пленарна зала на Община Варна ще се проведе 34-то заседание на Общински съвет - Варна. \r\n*** \r\nВицеадмирал Лиза Франчети, командващ на 6-ти американски флот, ще бъде на посещение във Военноморските сили. В 14.45 часа вицеадмирал Лиза Франчети ще бъде посрещната с официална церемония пред Щаба на Военноморските сили. В програмата на визитата са предвидени изявления за представителите на медиите след приключване на срещата на вицеадмирал Франчети с командира на българските ВМС контраадмирал Митко Петев – около 15.45 часа. \r\n***  \r\nОт 12.00 часа в пресклуба на БТА ще се състои пресконференция във връзка с приключилото първо издание на първата детска фотошкола във Велико Търново, ръководена от фотографката Марина Чамуркова.  \r\n*** \r\nВ 18.00 часа във вътрешния двор на крепостта „Баба Вида\" кметът на Община Видин Огнян Ценков ще се срещне с участниците в 63-ия международен гребен поход по река Дунав - ТИД 2018.  \r\n*** \r\nОт 10.00 часа в сграда на Областна администрация в заседателната зала ще се проведе Работна среща с кметовете на общини и председатели на общински съвети на тема: „Политика за стопанисване и управление на хидротехническите съоръжения, на територията на област Враца“. \r\n*** \r\nОт 10.30 до 11.30 часа в Художествената галерия ще се състои лятна работилница за въображение.  \r\n*** \r\nОт 08.00 до 17.00 часа в НЧ „Йордан Йовков – 1870 г.“ ще се проведе летен детски център за игри и забавления.  \r\n*** \r\nОт 10.30 часа в двора на МБАЛ „Д-р Киро Попов” ще се  проведе протестен митинг на гражданите на община Карлово против закриването на Акушеро - гинекологичното отделение на болницата. \r\n***  \r\nОт 10.00 часа в Градската градина Градска библиотека – Свищов ще проведе   занимание за деца „Легендите разказват” – запознаване с преданието за Родопа и Орфей. \r\n*** \r\nОт 09.30 до 16.30 часа общинските съветници от ГЕРБ – Христо Костов и Живко Минчев ще имат приемен ден. Предварително записване се прави на тел. 044/63 32 23. \r\n*** \r\nОт 10.00 до 12.30 часа в Детски отдел на библиотека „Родина“ ще се състои лятна детска академия.  \r\n*** \r\nОт 10.00 до 12.00 часа в къща музей „Гео Милев“ ще се проведат литературни занимания за деца от 5 до 9 години : „Четем и рисуваме“, „Литературни закачки“, „Ние сме актьори“, „Да съставим приказка“. \r\n*** \r\nОт 11.00 часа в Регионалния пресклуб на БТА пресконференция ще дадат Инциативен комитет и Федерацията за защита на потребителите.", "date": "2018.08.13", "title": "Предстоящи събития в страната за 13 август (Агенция „Фокус“)"}
{"url": "http://www.focus-news.net/news/2018/08/13/2555867/ria-novosti-administratsiyata-na-sasht-shte-predstavi-spisak-s-hora-svarzani-s-ruskoto-razuznavane-koito-shte-popadnat-pod-udarite-na-novite-sanktsii.html", "text": "Администрацията на САЩ, в рамките на три месеца, е длъжна да представи списък с лица, свързани с „разузнаването на Русия“, които могат да попаднат под американските санкции, предава  РИА Новости , като се позовава на новоподписания документ от американския президент Доналд Тръмп в понеделник за отбранителния бюджет на САЩ за финансовата 2019 година. \r\nДокументът задължава президента, в рамките на 90 дни от влизането му в сила, да предостави в Конгреса на САЩ доклад със списък с лица, свързани с руското разузнаване и отбранителен сектор, срещу които е възможно да бъдат въведени санкции по закона „За противодействие на противниците на Америка чрез санкции“, приет през 2017 година. \r\nТази мярка се обяснява с необходимостта от противопоставянето на „злонамерените действия на Русия в киберпространството“, с което, преди всичко, Конгресът има предвид „намесата на Русия“ в изборите в САЩ.  Йонислав Дочев", "date": "2018.08.13", "title": "РИА Новости: Администрацията на САЩ ще представи списък с хора, свързани с руското разузнаване, които ще попаднат под ударите на новите санкции"}
{"url": "http://www.focus-news.net/news/2018/08/13/2555845/do-22-avgust-ban-i-nimh-tryabva-da-vzemat-edinodushno-reshenie-dali-da-se-razdelyat-obzor.html", "text": "До 22 август Българската академия на науките (БАН) и Националния институт по метеорология и хидрология (НИМХ) трябва да вземат единодушно решение дали да се разделят. Този срок беше поставен от министър-председателя Бойко Борисов след съвместна среща с министъра на образованието и науката Красимир Вълчев и представители на ръководствата на БАН и НИМХ, която се проведе в Министерски съвет. До спешната среща се стигна, след като метеоролозите обявиха, че ще прекратят работата си, ако окончателно не напуснат БАН и не преминат под шапката на МОН като самостоятелна научна организация със свой бюджет. Тяхното недоволство е заради това, че смятат, че парите на Академията се разпределят неравномерно между институтите. Министър Красимир Вълчев  коментира, че министерството ще подкрепи всяко решение, независимо какво е то. Той посочи, че вариантите, които ще се търсят от двете страни, ще бъдат в посока да се даде по-голяма самостоятелност на НИМХ. „Ако решение не бъде намерено, тогава ще търсим вариант как да подпомогнем дейността на Института, така че да не спре дейността му“, коментира Вълчев. Той обясни, че по време на срещата е взето решение вътрешният одит на НИМХ да бъде извършен от одитното звено на МОН, за да няма усещане, че действията на БАН имат наказателно отношение. \r\nПредседателят на БАН  акад. Юлиан Ревалски  заяви, че за Академията е неприемливо механичното изваждане на един институт с цялата материална база и всички сгради. Той обясни, че в момента държавната субсидия се разходва приоритетно за научна дейност и чак след това за оперативна и заради това НИМХ като институт априори е в непривилегировано отношение. Акад. Ревалски коментира, че проблемът може да се реши, като бюджетът на НИМХ се раздели от този на Академията. Той обясни, че ако НИМХ излезе от БАН, това може да доведе до искането за същото и от други институти.  \r\nОт своя страна, директорът на НИМХ  проф. Христомир Брънзов  посочи, че не вижда проблем БАН да се раздели с Института.  „Това, че можем да повлечем крак на други институти не виждам защо трябва да е нещо лошо. В крайна сметка не сме крепостни селяни в някаква страна, която вече я няма отдавна, така че нашата воля би трябвало да се приеме“, коментира той. Проф. Брънзов посочи, че метеоролозите са малко разочаровани от проведените разговори, тъй като са очаквали по-категоричен отговор от страна на правителството. \r\nЦветилена СИМЕОНОВА", "date": "2018.08.13", "title": "До 22 август БАН и НИМХ трябва да вземат единодушно решение дали да се разделят (ОБЗОР)"}
{"url": "http://www.focus-news.net/news/2018/08/13/2555542/tenis-simona-halep-specheli-turnira-rodzhars-kap-v-toronto.html", "text": "Румънската тенисистка Симона Халеп , която е водач в световната ранглиста спечели турнира „Роджърс къп“ в Торонто, като победи американката Слоун Стивънс – трета в света с 2:1 сета (7:6 3:6 6:4) в мач, продължил два часа и 39 минути. При мъжете победи  Рафаел Надал, който се наложи над гръцкия тенисист Стефанос Циципас с 2:0 сета (6:3 7:6).", "date": "2018.08.13", "title": "Тенис: Симона Халеп спечели турнира „Роджърс къп“ в Торонто"}
{"url": "http://www.focus-news.net/news/2018/08/13/2555543/shestima-dushi-zaginaha-pri-katastrofi-v-stranata-prez-nedelniya-den-obzor.html", "text": "Шестима души загинаха при катастрофи в страната през днешния ден. В ранните часове на днешния ден трима мъже починаха при катастрофа на пътя Първомай – Хасково. Сигналът бе получен в 5.32 часа в неделния ден. По първоначални данни лек автомобил е настигнал движещ се пред него трактор с прикачено ремарке и се е ударил в него. На място са загинали тримата мъже, пътували в колата. Водачът на лекия автомобил е намерен зад волана, а пътниците са изхвърчали извън колата. По-късно през деня се установи самоличността на тримата загинали, като стана ясно, че те са на 25, 29 и 30 години.  \r\nВ интервалът между 8.30 и 9.00 часа жена загина при инцидент на жп прелез между селата Крива бара и Дъбова махала. През това време тя е била в автомобила си и е преминавала през жп прелеза, където в същото време е преминавал и влак със светлинна сигнализация.  \r\nДруги двама души загинаха при катастрофа на пътя между врачанските села Добролево и Борован. Инцидентът настъпи около 15.00 часа. Два автомобила са се ударили челно на прав участък между двете села. По първоначални данни загиналите са шофьорът на единия автомобил и пътник от другия.", "date": "2018.08.13", "title": "Шестима души загинаха при катастрофи в страната през неделния ден (ОБЗОР)"}
{"url": "http://www.focus-news.net/news/2018/08/13/2555844/the-washington-post-erdogan-vodi-zagubena-bitka-s-tramp.html", "text": "В петък турската лира изживя най-голямото си обезценяване в рамките на един ден, губейки повече от 14% спрямо долара. Министърът на финансите – доведен син на турския президент Реджеп Таийп Ердоган – не можа да предотврати това, давайки колеблива реч, която не успя да подобри самочувствието. Но Ердоган, както прави много често, хвърли вината върху чуждестранен жертвен агнец: Съединените американски щати, пише  електронното издание на вестник The Washington Post . \r\n„Засрамете се, засрамете се“, заяви той на митинг. „Вие заменяте стратегическия си партньор в НАТО за пастор“, цитира думите му вестника и обяснява, че САЩ отхвърлят обвиненията срещу арестувания в Турция евангелистки пастор Андрю Брънсън и искат незабавното му освобождаване. \r\nСпоред информация на изданието, Анкара се е надявала да замени пастора за Хакан Атила, турски банкер, осъден в САЩ за ролята си в схема за заобикаляне на американските санкции срещу иранския петрол, но това не се е получило и среща на високо ниво миналата седмица във Вашингтон е прекратена преждевременно след категоричния отказ на американската делегация да преговаря по въпроса, след което пък президента Тръмп обяви увеличаването на митата за турската стомана и алуминий. \r\nWashington Post смята, че икономическите трудности на Турция са предизвикани от политиката на Анкара, но Тръмп се е възползвал от това, за да си припише успехи. \r\nАвторът смята, че статията на Ердоган в The New York Times, в която заплаши, че ако САЩ не променят отношението си към Турция, тя ще потърси нови съюзници, ще му спечели още повече врагове във Вашингтон, където турският държавен глава и без това вече е силно непопулярна фигура, предвид законодателната инициатива на Конгреса за спиране на продажбата на новите американски многоцелеви изтребители от пето поколение F-35 на Турция и постоянните критики към авторитаризма и връзките му с Русия, от която купи системи за ПВО С-400. \r\nСлед като привежда думите на експерти, че действията на Тръмп ще влошат допълнително икономическата ситуация в Турция и че в това отношение на Анкара ще й е трудно да се противопостави на Вашингтон, вестникът отбелязва, че и позоваванията на партньорството в НАТО на Ердоган няма да му помогнат, защото Доналд Тръмп изобщо не се интересува от тази организация и не мисли да я спасява.  \r\nСпоред автора на материала, призивите за повече дипломация и избягване на санкциите, които се чуват от властите в Анкара и турските анализатори, са напразни, защото политиката на Ердоган се основава на краен национализъм и е безразсъдна, а Доналд Тръмп ще предпочете да заеме безкомпромисна позиция, която ще му спечели и допълнително уважение сред неговите избиратели, които ще бъдат във възторг от наказанието срещу мюсюлмански лидер заради съдбата на един американски евангелистки пастор. \r\nПревод и редакция:", "date": "2018.08.13", "title": "The Washington Post: Ердоган води загубена битка с Тръмп"}
{"url": "http://www.focus-news.net/news/2018/08/13/2555540/vzglyad-razdelyaneto-na-kaspiysko-more-e-krupna-pobeda-za-rusiya.html", "text": "Разделянето на Каспийско море е крупна победа за Русия, пише руският ежедневник  “Взгляд“ .  \r\nПодписването на Конвенцията на Каспийско море - е голяма победа за Москва, тъй като Русия има възможност не само безопасно да разработва нефтените и газови находища на Каспийско море, но също така и да бъде в състояние да реализира плановете си за Близкия изток, пише изданието. \r\nСлед разпадането на Съветския съюз петте държави започнаха да спорят за ресурсите , което възпрепятстваше развитието на нефтените и газовите находища. Това е много богат регион: каспийските резерви на природен газ и нефт се оценяват на 7 трилиона кубически метра и  20 милиарда барела съответно. \r\nОт всички тези ресурси и пари \"някои от тези страни\" се нуждаят особено много, тъй като икономиките им \"не са в най-добро състояние\". Споразумението ще отвори пътя за инвестиции в бъдещи инфраструктурни проекти - по-специално големите петролни и газови полета в Туркменистан, и връзката им с най-големите потребители на тези ресурси, които, разбира се, са на запад - в Европа.  \r\nВсичко това се случи на фона на оттеглянето на САЩ от ядрената сделка с Иран, която, разбира се, поставя в дневния ред въпроса за налагане на допълнителни санкции срещу тази страна. Русия наскоро се изправи пред по-строги санкции в новия пакет от санкции , отбелязва изданието. \r\nСега иранските и руските лидери могат да представят този договор на своите граждани и на други страни от Каспийския регион, като „съгласие на приятели\", която има \"важно икономическо, стратегическо и политическо значение\" за региона и Близкия изток. \r\nРешаващата победа на Русия, обаче е клаузата забраняваща разполагането на чужди войски в Каспийско море, което остава на разположението на войските на петте страни – Русия, Иран, Азербайджан, Казахстан и Туркменистан. \r\n\"Каспийско море - основен стратегически елемент от гледна точка на петролни и газови ресурси, но също така и най-важният елемент по-амбициозната стратегия на Русия и отношенията си с Иран в региона\",заключва изданието.  Юлиян Марков", "date": "2018.08.13", "title": "„Взгляд“ : Разделянето на Каспийско море е крупна победа за Русия"}
{"url": "http://www.focus-news.net/news/2018/08/13/2555541/aa-nay-malko-32-dushi-sa-zaginali-pri-eksploziya-v-siriyskata-provintsiya-idlib.html", "text": "Най-малко 32 души са загинали при експлозия в сирийската провинция Идлиб, съобщават от Белите каски – хуманитарна организация, която действа в районите, контролирани от опозицията, цитирани от  Anadolu Agency . \r\n„Експлозията е станала в района на  Сармада, където има бежанци от северната провинция Хомс, заяви директорът на Белите каски в Идлиб Мустафа Хадж Юсеф пред агенцията. \r\nТой каза, че около 45 цивилни са били ранени при експлозията, която е разрушила две  шест-етажни сгради, обитавани от разселени цивилни граждани. \r\nСпоред Хадж 13 цивилни са спасени от руините на унищожените сгради. \r\nПричината за експлозията остава неясна. \r\nНамиращата се в северозападната част на Сирия, близо до турската граница, провинция Идлиб е обявена  за \"зона на де-ескалация\", където актовете на агресия са изрично забранени.  Юлиян Марков", "date": "2018.08.13", "title": "АА: Най-малко 32 души са загинали при експлозия в сирийската провинция Идлиб"}
{"url": "http://www.focus-news.net/news/2018/08/13/2555546/burnoto-more-vze-zhertvi-obzor.html", "text": "Бурното море през уикенда взе своите жертви. Въпреки предупреждения на спасителите за силното вълнение, десетки туристи пренебрегнаха обявената степен на опасност – на места жълта, на други червена.  \r\nВ съботния ден три деца между 15 и 17 години от ромски произход изчезнаха в морето на неохраняем плаж край Дуранкулак. Техен приятел е потърсил помощ, като е обяснил, че са влезнали да плуват в бурното море. В неделя вълните изхвърлиха на брега трите трупа на децата.  \r\nПреди обяд в неделния ден на северния бургаски плаж бе открито тяло на мъж на видима възраст между 50-60 години. От ОДМВР-Бургас уточниха, че най-вероятната причина за смъртта му е удавяне. Самоличността му все още не е установена.  \r\n15-годишно момче беше спасено от удавяне на плажа в Бургас. Инцидентът се е случил към 15.15 часа в неделния ден. Две момчета с джетове са успели да се притекат на помощ на момчето. Намесили са се и спасители от „Централен плаж“.  \r\n27-годишен мъж се е удавил в района на южния плаж в Приморско на 11 август около 18.10 часа. Констатирано е, че при бурно море, водните спасители са забелязали в морето двама давещи се, като предприели действия по спасяването им. Установено е, че спасен е 27-годишен с инициали Ц. Н. от Пловдив, а брат му – близнак с инициали П. Н. е завлечен от бурното море, което около 19.35 часа е изхвърлило тялото му на около 300 - 400 метра от мястото, където влязъл да плува.  \r\nСпециалистите съветват туристите да спазват флаговата сигнализация и стриктно да изпълняват указанията на спасителите; да не влизат във водата след употреба на алкохол и след обилно хранене; да се избягват рискови места за къпане и плуване; родителите да пазят децата си.", "date": "2018.08.13", "title": "Бурното море взе жертви (ОБЗОР)"}
{"url": "http://www.focus-news.net/news/2018/08/13/2555545/usgs-registrirano-e-novo-silno-zemetresenie-v-severnata-chast-na-alyaska-s-magnitud-60.html", "text": "Регистрирано е ново силно земетресение в северната част на Аляска с магнитуд 6.0, съобщава страницата на  Американската геологическа служба . \r\nЗеметресението  е станало  в 14:15 местно време (0:15 на 13 август българско време) на 65 километра югозападно от град Кактовик в района на предишните земетресения. Освен него в района са регистрирани множество вторични трусове, някои от които с магнитуд над 4.5. Не е обявена опасност от възникване на цунами.  Юлиян Марков", "date": "2018.08.13", "title": "USGS: Регистрирано е ново силно земетресение в северната част на Аляска с магнитуд 6.0"}
{"url": "http://www.focus-news.net/news/2018/08/13/2555548/komsomolskaya-pravda-sasht-tarsyat-nachin-da-se-otkazhat-ot-ruskite-raketni-dvigateli.html", "text": "САЩ търсят начин да се откажат от руските ракетни двигатели, пише руският ежедневник  „Комсомолская правда“ . \r\nСъединените щати активно търсят начини за спиране на използването на руски ракетни двигатели RF-180 в ракети на САЩ. Това съобщи директорът на НАСА Джим Брайденщайн. \r\nТака ръководителят на американската космическа агенция коментира изявлението на руския сенатор Сергей Рябухин, че Русия може да намали доставките на руски системи за задвижване на ракети, които се използват от United Launch Alliance за  първата  степен на ракетата носител Atlas V. \r\nВ същото време, че сътрудничеството на САЩ с Русия в Космоса е от особено значение и диалога между двете страни в тази област продължава, независимо от общото влошаване на отношенията, подчерта той в интервю за телевизионния канал C-SPAN. \r\nРъководителят на НАСА отбеляза, че неговата агенция се надява да поддържа партньорски отношения с руската страна. Той също така потвърди, че възнамерява да проведе разговори с ръководителя на Роскосмос Дмитрий Рогозин. \r\nПреди това \"Комсомолская правда\" съобщи, че срещата ще се проведе в Байконур в Казахстан през октомври тази година. \r\nИзданието припомни,  че през 1997 г. САЩ и Русия подписаха споразумение за доставка на 101 ракетни двигателя РД-180 за почти един милиард долара. Преди две години Конгресът на САЩ наложи забрана за тяхното използване след 2019 г., но след това я отложи до 2022 г. След това консорциумът ULA по искане на Пентагона поръча от  „Енергомаш“  допълнителни двигатели.  Юлиян Марков", "date": "2018.08.13", "title": "„Комсомолская правда“: САЩ търсят начин да се откажат от руските ракетни двигатели"}
{"url": "http://www.focus-news.net/news/2018/08/13/2555549/vedomosti-ruskoto-pravitelstvo-ne-planira-da-izzemva-prinuditelno-svrahdohodi.html", "text": "Руското правителство не планира да изземва принудително свръхдоходи, заяви руският финансов министър Антон Силуанов, цитиран от руският делови ежедневник  “Ведомости“ . \r\nПравителството няма планове да принуди предприемачите да споделят свръхдоходите си, заяви първият заместник министър-председател и министър на финансите на Русия Антон Силуанов  в предаването  \"Неделя вечер с Владимир Соловьов\" на телевизионния канал \"Русия 1\". \r\n\"Познавам, разбира се, такива бизнесмени, които споделят с държавата на доброволни начала, но като правило това са някакви благотворителни действия, социална подкрепа. Нямаме намерение да предлагаме или да намекваме за това \", каза Силуанов . \r\nСпоред министъра въпросът е как компаниите управляват допълнителни приходи. \"Ако отиват за  дивиденти и обогатяват собствениците - това е едно нещо. Ако инвестират в производство, нови работни места - това е, за което трябва да говорите с тези предприятия. Не като се изземат от  бюджета, а за да направим тези пари да работят в Русия \", каза Силуанов. \r\nВ четвъртък стана известно, че президентският помощник Андрей Белусов е предложил да се изземат от 14 металургични, химически и нефтени компании 513,7 милиарда рубли. супер печалби, които са получили поради промяна в \"условията на външния пазар\". В списъка на дружествата, за които той предлага да се увеличи данъчната тежест, фигурират 14 юридически лица. С получените средства Белусов предлага да се покрият разходите за изпълнение на майските президентски укази. \r\nВладимир Путин се съгласи с необходимостта от изготвяне на това предложение в правителството, каза говорителят на Кремъл Дмитрий Песков. В същото време той подчерта, че \"засега президентът не е давал съгласието си за каквито и да било решения\". \r\nСилуанов, коментирайки предложението на Белоусов в петък, заяви, че правителството ще изготви доклад за допълнителни доходи на търговските  дружества, но \"няма решение за допълнителни увеличения на данъците върху отделни сектори на икономиката в момента и правителството не е подготвя такива.\"  Юлиян Марков", "date": "2018.08.13", "title": "„Ведомости“ : Руското правителство не планира да изземва принудително свръхдоходи"}
{"url": "http://www.focus-news.net/news/2018/08/13/2555544/nezavisimaya-gazeta-spadat-na-turskata-lira-prinuzhdava-turtsiya-da-igrae-po-pravilata-na-kremal.html", "text": "Спадът на турската лира принуждава Турция да играе по правилата на Кремъл, пише руският ежедневник   „Независимая газета“ \r\nТурция се готви да премине към плащания в национална валута с най-големите търговски партньори, включително Русия. Това заяви президентът на републиката Реджеп Тайип Ердоган. Ден по-рано курсът на турската лира спадна до историческо ниско ниво. Причината за това беше решението на американския президент Доналд Тръмп да наложи двойни мита по турския алуминий и стомана. В експертната общност се отбелязва, че в такова положение турското ръководство ще трябва да укрепи контактите си с Москва, но по нейните условия. \r\nВероятно Турция ще търси значително укрепване на партньорството с други страни. \"Вашингтон, преди да е станало твърде късно, трябва да се откаже от погрешното убеждение, че нашите отношения може да бъдат асиметрични  и да се примири, че Турция има алтернатива - се казва в статия на турския президент Реджеп Тайип Ердоган за The New York Times. „Ако Вашингтон не се откаже от едностранния  и неуважителен курс, Турция ще намери нови приятели и съюзници \", вероятно, намеквайки за Русия. Не случайно в центъра на вниманието на телефонния разговор на руския президент Владимир Путин и турския му колега, който се проведе на 10 август са били икономическите въпроси. \r\nРусия и Турция са в подобна позиция. Руските валутни колебания, от своя страна, са причинени от нов набор от санкции, които ще  бъдат въведени в Съединените щати от 22-ри август. САЩ заплашва Русия и с втората вълна от санкции в случай, че не са изпълнени редица условия. Втората вълна обещава да бъде тежка. \r\n\"Въпросът е дали \"посестримите в беда \"- Русия и Турция да обединят усилията си и да се съсредоточат върху развитието на двустранното икономическо сътрудничество, - заяви, за изданието турският  политолог Карим Хас. “Мисля, че отговорът е по-скоро \"не\", отколкото \"да\". Има няколко причини за това. Първо, кризата от ноември 2015 г. (когато беше свален руският самолет - НГ) и нейните последици показаха, че Москва няма илюзии относно степента на доверие между двете страни. Въпреки настоящото нормализиране на отношенията, очевидно е, че сваления Су-24 все още тежи и няма да позволи на Москва напълно да повярва на Анкара. Второ, сухата статистика показва, че около 50% от вноса и износа на Турция е към страните  от ЕС. С Русия, цифрите са много по-малки. Освен това, въпреки придобиването на С-400, Анкара зависи изцяло от западните оръжия, които получава от САЩ като член на НАТО. \" \r\nЕкспертът отбелязва, че за състоянието на двустранните проекти, вече уговорени от Москва и Анкара, има какво да се желае. \"Една трета от турско-руските проекти, които са били договорени наскоро, не са в най-добро състояние\", обяснява Керим Хас. \"Разбира се, това е атомната електроцентрала \"Аккую\", 49% от които Москва очаква да бъдат инвестирани от Анкара. С оглед на факта, че до този момент, турската страна не е успяла да представи акционери на Руската федерация и на сривът на турската валута показва , че да се говори за скорошно разрешаване на проблема  е преждевременно. \"Турски поток\" също е проблемен, тъй като изпълнението на сухоземната част от проекта не е финализирана. Освен това наскоро цената на природния газ на вътрешния пазар на Турция се е увеличила с 50%, което ще доведе до намаляване на потреблението му от населението. И тъй като Русия е главният доставчик на газ, тази ситуация ще засегне проекта. \" \r\nАнализаторът вижда ползи в настоящата ситуация за Кремъл. \"Най-накрая, Анкара, в трудно икономическо положение и обтегнати отношения със Запада и САЩ ще бъде принудена да върви към  сближаване с Русия, но при условията на Москва\", казва Хас.\"Очевидно е, че тази ситуация работи в полза на Кремъл, тъй като Русия се нуждае от \"лоялността\" на Анкара по много въпроси, свързани с уреждането на сирийския конфликт и дългоочакваната военна операция в Идлиб (сирийска провинция, която остава под контрола на умерената опозиция, вярна на турските власти. - НГ).   Юлиян Марков", "date": "2018.08.13", "title": "„Независимая газета“: Спадът на турската лира принуждава Турция да играе по правилата на Кремъл"}
{"url": "http://www.focus-news.net/news/2018/08/13/2555551/iskri-mezhdu-upravlyavashti-i-prezident-obzor.html", "text": "Нови искри между управляващи и президент прехвърчаха във Варна. Дебатът се заформи между  държавния глава Румен Радев и финансовия министър Владислав Горанов.  Модернизацията на въоръжените сили  бе първата тема, по която размениха реплики държавният глава и министърът.  \r\nСпоред върховния главнокомандващ на Българската армия Румен Радев властта действа все още мудно и нерационално по отношение на модернизацията на флота и въоръжените сили.  \"Ако и тази година се повтори сценарият от миналата - гръмки обещания, заделяне на бюджет и после блокиране на проектите, ще се потвърди тезата, че всъщност модернизацията е благороден предлог, за да се задели бюджет и после да се трансформира в излишък. Да се генерира излишък, който отново да се похарчи по неясни механизми и критерии. \", заяви държавният глава. \r\nОт своя страна министърът на финансите Владислав Горанов обясни, че кабинетът е първото правителство, което е заделило ресурс от милиарди за модернизация на Българската армия.  Това, че в края на миналата година българска компания, която беше готова да сключи договор, се отказа от него в последния момент, е тъжно, защото наистина доведе до забавяне. Димитър Желязков, служебното правителство и чиновниците в администрацията  бе друга от темите, по която Радев и Горанов проведоха задочен спор. Според президента тече паралелна кампания, която по най-нагъл начин се опитва да пришие Митьо Очите на служебното правителство. По думите му това е пореден опит да се прехвърли проблемът от болната на здравата глава.  Радев обърна внимание, че вече са проверени отчетите в Сметната палата и такова име Бенчо Бенчев не фигурира в неговата кампания. Държавният глава отбеляза, че Митьо Очите е в криминалните хроники от години, а това няма как да стане без чадър от властта.  \"Същите тези, които са сключили договора в митниците, кой ги е назначил тях? Тук се прави внушение, че само няколко дни, след като встъпва в длъжност, служебното правителство сключва този договор, но на практика назначените от ГЕРБ чиновници в митниците, които служебното правителство остави непокътнати, те лично подписват договори и нека не си правим илюзии - за да има договор, има си законови процедури и срокове, които трябва да се изпълнят. Това означава, че цялата процедура - от обявление до класиране и решение, е извършена от тези назначени от ГЕРБ чиновници по времето на кабинета \"Борисов 2\". Те сключват и договор. Вие помните какъв вой се надигна, че служебното правителство освобождава високопоставени чиновници в някои ведомства. Сега излиза, че единственият грях на служебното правителство е, че е оставило всички останали. Изводът е ясен - следващият път, ако има такъв, всички вън\" , заяви държавният глава. \r\nОт своя страна финансовият министър коментира, че ако президентът е решил да води политическа война с ГЕРБ, това е негово право, но според него друг е въпросът какъв дивидент би имал от това. Той призова Румен Радев да каже кой от властта пази Митьо Очите, защото именно от властта съвместно с турските служби са задържали Очите.  \"Митьо Очите е осъждан, лежал е в затвора, за него има доста данни за извършени престъпления, неслучайно в момента е задържан и неслучайно е задържан и в миналото. Радев да каже кой от властта го пази, ние от властта го задържахме със съдействието на турските служби. Тогава възникна и скандалът около партийната структура на БСП в Бургас, но това не е тема на днешния дебат\" , посочи Владислав Горанов.  \r\nВладислав Горанов припомни фактите около обществената поръчка, обявена от Митница - Бургас през март 2016 година, приключила през февруари 2017 година.  \"Цитираната напоследък фирма печели три от обособените позиции, свързани с охрана на две почивни бази и едно митническо бюро в Ямбол на обща стойност 2 520 лева за две години за охрана с технически способ. В случая въобще не намирам мотивите за толкова остра реакция от страна на държавния глава\" , заяви Владислав Горанов. Той отбеляза, че независимо, че неговата политическа позиция, йерархично е доста по-надолу от тази на държавния глава, но е длъжен да защити колегите си от Министерството на финансите.  „За мен е изключително неприемливо и за първи път си позволявам да реагирам остро на думи на държавния глава, тъй като този тип противопоставяне на трябва да е на дневен ред, но позиция от типа: \"Дайте ми за малко изпълнителната власт и аз ще изчистя всички чиновници\" не отива на политическата конструкция в нашата държава и най-малко на държавния глава. Ако той има аспирации към това да ръководи изпълнителната власт, Конституцията е отредила кога това му се полага на президента \", коментира министър Владислав Горанов.  Евроатлантическата перспектива на Македония  бе  друга тема на дебат между президентската институция и кабинета.  \r\nСпоред държавния глава е недопустимо и неприемливо евроатлантическата перспектива на Македония да става за сметка на българската история, идентичност и суверенитет. Той обърна внимание, че липсва извинение от страна на македонския премиер Зоран Заев след изявлението му, че Илинденско-Преображенското въстание е македонско. Радев подчерта, че Заев е посочил за грешка думите си, но не ги е коригирал.  \r\nСпоред финансовия министър надскачането кой е по-българин е безпредметно и излишно. Според него това налива напрежение в тази ос.  \r\nПо думите му правителството е влязло веднага в контакт с македонския премиер и в позицията му изключително балансирано не само, че съжалява, че е прибързал и допуснал грешка в подобно изказване, но и е коментирал изключително големия принос от страна на България и българските политици от всички нива в последните няколко години за стабилността на Балканите и за проевропейското и пронатовско развитие на съседна Македония.  \r\nЗам.-министърът на външните работи посочи, че в дипломацията нещата не стоят по същия начин, по който са в авиацията.  \"Когато възникне някакъв проблем или някакво недоразумение между държавите, първото, което правиш, не е да подходиш агресивно и да се опиташ да влезеш в една риторика, която впоследствие може да има много злощастни последици и политически, но и репутационни. Договорът, който ние сключихме с Република Македония съвсем ясно регламентира нашите взаимоотношения на добросъседство, партньорство и сътрудничество , обясни Георгиев. Според него няма по-силна и по-еднозначна реакция на думите на македонския премиер Зоран Заев от това, което каза и премиерът Борисов, че тогава, когато е необходимо, думите ще имат своето значение и когато България разглежда своите мерки по разширяване на двете организации - НАТО и ЕС, ние ще си спомним за това какво са ни казали от Република Македония.  \"Смятам, че реакцията на премиера Заев беше навременна, той доуточни това, което е имал предвид и наистина не отива на държавния глава, предвид и генезиса на партията, която го номинира за поста, на който е той в момента, да отправя критики към българското правителство за начина, по който води то политиката спрямо Република Македония. Уверявам ви, че тя е такава, която едновременно пази националното ни достойнство, отстоява интересите ни, но и е в помощ на страна, с която ние имаме договор за сътрудничество и добросъседство \", заяви Георг Георгиев.", "date": "2018.08.13", "title": "Искри между управляващи и президент (ОБЗОР)"}
{"url": "http://www.focus-news.net/news/2018/08/13/2555550/tass-amerikanskiyat-boen-korab-karni-vliza-v-akvatoriyata-na-cherno-more.html", "text": "Американският боен кораб „Карни“ влиза в акваторията на Черно море, предава  TACC . \r\nПресслужбата на Шести американски флот каза, че корабът влиза във водите на Черно море \"за провеждане на операции по сигурността в морето, както и за засилване на съвместимостта с флотовете на  съюзниците  и партньорите  в региона.\" \r\n\"Присъствието на \"Карни\" в Черно море показва продължаващите ни ангажименти към сигурността и стабилността в региона. Времето, което прекарваме там, ще помогне да се подобри съвместимостта [с други военноморски сили] и [подобряване] на обмена на информация и опит между държавите-партньори\", казва командирът на кораба Тайсън Янг. \r\n„Карни“ е разрушител от Шести американски флот от класа „Арли Бърк“. Дължината му е 154 метра, водоизместимостта му  е 9 хиляди тона. Произведен е  през 1996 г., и е снабден с система „Иджис“ за противоракетна отбрана, ракети  „Томахоук“  и „Харпун“, както и системи за противовъздушна отбрана и откриване на подводници. Той може да носи два нападателни хеликоптера „Сикорски“.  Юлиян Марков", "date": "2018.08.13", "title": "ТАСС: Американският боен кораб „Карни“ влиза в акваторията на Черно море"}
{"url": "http://www.focus-news.net/news/2018/08/13/2555553/abv-se-obyavi-sreshtu-nasilieto-v-uchilishtata-i-nastoya-za-5-ot-bvp-za-obrazovanie-obzor.html", "text": "АБВ се обяви срещу насилието в училищата и настоя за 5% от БВП за образование.  Според партията това е възможно, ако държавата има волята и инструментите да изпълни политиките, гарантиращи сигурността на постъпленията. От АБВ настояха още и за дискусия за ДДС върху учебниците и учебните помагала и обясниха, че социалната политика не мине ли през образованието, всичко остава добро пожелание.  \r\nВсичко това стана ясно след дискусия на формацията и Синдиката на българските учители, посветена на образованието и младите хора. Дискусията бе организирана по повод Международния ден на младежта, който всяка година се отбелязва на 12 август 2018 г.  \r\nСлед разговорите председателят на АБВ Румен Петков обяви, че бъдещето на България минава през целенасочена политика на държавата и нейните институции към младите хора. Той отправи апел от името на АБВ към Народното събрание, правителството, президентската институция и политическите партии да направят всичко възможно за създаване на друга атмосфера в образованието. Петков отчете, че една част от проблемите на образователната ни система са свързани с агресията. Именно за това са се договорили на дискусията АБВ и Синдикатът на българските учители. Това обяви  председателят на Синдиката Янка Такева, която поясни, че с формацията ще си помагат срещу насилието в училище, защото 65 % от учителите и 70% от децата са засегнати от него. Такева допълни, че с АБВ са дискутирали темата за родолюбието и как да се работи в обществото чрез младите хора за повишаване на статуса и престижа на българския учител.  \r\nДеница КИТАНОВА", "date": "2018.08.13", "title": "АБВ се обяви срещу насилието в училищата и настоя за 5% от БВП за образование (ОБЗОР)"}
{"url": "http://www.focus-news.net/news/2018/08/13/2555552/the-gurdian-zaginalite-pri-eksploziyata-v-siriyskata-provintsiya-idlib-sa-predimno-semeystva-na-dzhihadisti.html", "text": "Загиналите при експлозията в Идлиб са предимно семейства на джихадисти, пише британският вестник  The Guardian . \r\nЕксплозията е убила трима джихадисти и още много жени и деца от семейства на джихадисти от групировката „Хаят Тахрир ал- Шам“, преселени в района от провинция „Хомс“. \r\nПървоначално се съобщаваше за най-малко 39 загинали, но  впоследствие са били открити още тела на затрупани под развалините на сградите.   \r\n„Експлозията е станалa в оръжеен склад в жилищна сграда в Сармада“, съобщават от „Белите каски“ – хуманитарна организация, участваща в спасяването на хора в контролираните от опозицията райони в Сирия. За разчистването на разрушенията е била използвана тежка техника - булдозери и кранове.  Юлиян Марков", "date": "2018.08.13", "title": "The Gurdian: Загиналите при експлозията в сирийската провинция Идлиб са предимно семейства на джихадисти"}
{"url": "http://www.focus-news.net/news/2018/08/13/2555556/huffington-post-krayno-desni-protestirashti-poluchiha-spetsialno-otnoshenie-ot-politsiyata.html", "text": "Крайно-десни протестиращи получиха специално отношение от полицията, пише британският вестник  The Huffington Post . \r\nПо-малко от две дузини бели нео-нацисти получиха отделен вагон и полицейски ескорт, докато пътуваха  към столицата на страната в неделя, една година след като един от тях прегази  контрапротестиращ  в Шарлотсвил, щата Вирджиния, след като вряза  колата  в протестиращите. \r\nКогато малката група неонацисти се приближи към парка пред Белия дом, там ги  очакваха няколко стотин контрапротестиращи. В някои отношения тази ситуация  е победа за анти-расистките  организатори. За разлика от миналата година, когато расистите „превзеха“ град Шарлотсвил, организаторът  Джейсън Кеслер едва успя да събере достатъчно привърженици тази година, за да напълни един вагон. \r\nНео-нацистите бяха напълно обградени от няколко стотин полицейски служители, които ги скриха напълно. \r\nНо тази малка група от бели националисти успя напълно да блокира обществената инфраструктура на Вашингтон, както и вниманието на националните медии. А контрола на събитието в района създаде някои неприятни резонанси: американските расисти дойдоха в столицата със специален вагон и влязоха през вход само за тях в парка срещу Белия дом. \r\nПолицейските служители на полицейската служба заявиха, че целта име била да предотвратят насилието. За тази цел стотици служители на правоохранителните органи, финансирани от данъкоплатците, отделиха специално внимание и средства за по-малко от 20 расисти. \r\nЧленове на градския съвет определиха тези действия  на полицията като „ужасно неправилни“ и смятат, че не е трябвало да им се осигурява такова специално отношение.  Юлиян Марков", "date": "2018.08.13", "title": "Huffington Post:  Крайно-десни протестиращи получиха специално отношение от полицията"}
{"url": "http://www.focus-news.net/news/2018/08/13/2555557/prezidentat-rumen-radev-se-vklyuchi-v-chestvaniyata-na-139-godini-ot-sazdavaneto-na-voennomorskite-sili-na-balgariya-obzor.html", "text": "Държавният глава Румен Радев се включи в честванията на 139-ата годишнина от създаването на Военноморските сили на България. Президентът присъства на тържествената церемония по награждаването на випускниците от Висшето военноморско училище „Никола Йонков Вапцаров“ и  връчи дипломата и пагоните на първенеца на „Випуск2018г.“. Той заяви, че да си български офицер не е просто професия, а призвание и дълг към отечеството. Радев пожела да бъдат горди наследници на славното дело на нашите предци, които са дали живота си за свободата и независимостта на България. Държавният глава заяви, че с годините морската Алма матер се е утвърдила като авторитетен център за подготовка на офицерски кадри за Военноморските ни сили, както и за кадри за гражданското корабоплаване и морската индустрия. „Днес най-старото техническо учебно заведение в България може да се гордее със своите богати академични традиции и високи постижения, резултат от професионализъм и компетентност, от упоритост и всеотдайност на ръководството и преподавателите на Висшето военноморско училище“, допълни Румен Радев.  \r\nПрезидентът изрази своето уважение към  личния състав на училището за енергията и ентусиазма, с които са приели важната родолюбива мисия да изграждат и възпитават достойни българи, истински лидери и професионалисти, да пазят и развиват нашите морски традиции и дух и да усъвършенстват непрекъснато формите и методите на обучение, както и материалната база, издигайки ги до водещите световни стандарти.  \r\nПо думите на президента значението на региона на Черно море, в който често се преплитат конфронтиращи се геополитически и икономически интереси, нараства непрекъснато, както и изискванията към военния флот, който трябва да отстоява нашия морски суверенитет, интересите, традициите и самочувствието ни на морска нация.  \r\n„Бъдещите нови успехи и победи са пред вас, но ще имате и много бурни дни и предизвикателства, в които романтиката във вашата красива професия ще отстъпва на заден план. Очакванията към вас са големи, защото вие ще  трябва да решавате задачи в сложна обстановка със стара техника в условията на остър дефицит на материални ресурси“, посочи Румен Радев пред випускниците от Висшето военноморско училище „Никола Йонков Вапцаров“.  \r\nДържавният глава заяви пред курсантите, че на тяхното поколение се пада една от най-важните мисии – да въведат, да внедрят и да разгърнат пълните възможности на новата техника, която нашите военноморски сили заслужават и която трябва да постъпи  на въоръжение в най-скоро време. „Носете пагоните, които днес получихте, с достойнство и чест. Всичко друго могат да ви отнемат, но вашата офицерска чест и достойнство можете само единствено вие да предадете“, каза още в словото си на церемонията президентът.  \r\nРумен Радев разговаря с курсантите на висшето училище на борда на Фрегатата „Дръзки“, от където наблюдава демонстрации на елементи от операция по морска сигурност, изпълнявани от личния състав на българските Военноморски сили.  \r\nПо-късно през деня във Варна държавният глава откри паметна плоча в знак на признателност към българските моряци.", "date": "2018.08.13", "title": "Президентът Румен Радев се включи в честванията на 139 години от създаването на Военноморските сили на България (ОБЗОР)"}
{"url": "http://www.focus-news.net/news/2018/08/13/2555554/sar-vinsant-keybal-parlamentat-mozhe-da-nasrochi-referendum-v-ramkite-na-sedmitsi.html", "text": "Парламентът може да насрочи референдум в рамките на седмици, заяви лидерът на либерал-демократите Сър Винсънт Кейбъл, цитиран от  The Independent \r\nСър Винсънт Кейбъл заяви, че е възможно да се узакони  нов референдум в рамките на седмици и да се проведе преди изтичането на процеса по член 50. \r\nВ реч по време на митинг, организиран от кампанията за  нов референдум, сър Кейбъл отхвърли опасенията на \"фанатиците\" на  Брекзит, че няма време за внасяне на законодателство чрез парламента за втори референдум. \r\n\"Те грешат, ако не подвеждат умишлено хорат. Ако парламентът може да приеме закони за национализиране на банките по време на финансовата криза в рамките на няколко дни, тогава можем да осигурим законодателството, което да позволи на хората да имат право на последно решение в рамките на седмици \", казва той. \r\nНо в оценката на референдума от 2016 г. избирателната комисия препоръча законодателството да бъде ясно поне шест месеца преди датата на гласуване. \r\nСедем месеца бяха необходими на  парламента, за да  изготви законодателството за предишния референдум, което означава, че депутатите ще трябва да работят с извънредно бързи темпове, за да приемат ново законодателство, ако трябва да се съобразят с  препоръките на избирателната комисия.  Юлиян Марков", "date": "2018.08.13", "title": "Сър Винсънт Кейбъл: Парламентът може да насрочи референдум в рамките на седмици"}
{"url": "http://www.focus-news.net/news/2018/08/13/2555559/pregled-na-osnovnite-temi-v-ruskiya-pechat-agentsiya-fokus.html", "text": "Разделянето на Каспийско море е крупна победа за Русия, пише руският ежедневник  “Взгляд“ .  \r\nПодписването на Конвенцията на Каспийско море - е голяма победа за Москва, тъй като Русия има възможност не само безопасно да разработва нефтените и газови находища на Каспийско море, но също така и да бъде в състояние да реализира плановете си за Близкия изток, пише изданието. \r\nСлед разпадането на Съветския съюз петте държави започнаха да спорят за ресурсите , което възпрепятстваше развитието на нефтените и газовите находища. Това е много богат регион: каспийските резерви на природен газ и нефт се оценяват на 7 трилиона кубически метра и  20 милиарда барела съответно. \r\nОт всички тези ресурси и пари \"някои от тези страни\" се нуждаят особено много, тъй като икономиките им \"не са в най-добро състояние\". Споразумението ще отвори пътя за инвестиции в бъдещи инфраструктурни проекти - по-специално големите петролни и газови полета в Туркменистан, и връзката им с най-големите потребители на тези ресурси, които, разбира се, са на запад - в Европа.  \r\nВсичко това се случи на фона на оттеглянето на САЩ от ядрената сделка с Иран, която, разбира се, поставя в дневния ред въпроса за налагане на допълнителни санкции срещу тази страна. Русия наскоро се изправи пред по-строги санкции в новия пакет от санкции , отбелязва изданието. \r\nСега иранските и руските лидери могат да представят този договор на своите граждани и на други страни от Каспийския регион, като „съгласие на приятели\", която има \"важно икономическо, стратегическо и политическо значение\" за региона и Близкия изток. \r\nРешаващата победа на Русия, обаче е клаузата забраняваща разполагането на чужди войски в Каспийско море, което остава на разположението на войските на петте страни – Русия, Иран, Азербайджан, Казахстан и Туркменистан. \r\n\"Каспийско море - основен стратегически елемент от гледна точка на петролни и газови ресурси, но също така и най-важният елемент по-амбициозната стратегия на Русия и отношенията си с Иран в региона\",заключва изданието. \r\n*** Спадът на турската лира принуждава Турция да играе по правилата на Кремъл, пише руският ежедневник   „Независимая газета“ \r\nТурция се готви да премине към плащания в национална валута с най-големите търговски партньори, включително Русия. Това заяви президентът на републиката Реджеп Тайип Ердоган. Ден по-рано курсът на турската лира спадна до историческо ниско ниво. Причината за това беше решението на американския президент Доналд Тръмп да наложи двойни мита по турския алуминий и стомана. В експертната общност се отбелязва, че в такова положение турското ръководство ще трябва да укрепи контактите си с Москва, но по нейните условия. \r\nВероятно Турция ще търси значително укрепване на партньорството с други страни. \"Вашингтон, преди да е станало твърде късно, трябва да се откаже от погрешното убеждение, че нашите отношения може да бъдат асиметрични  и да се примири, че Турция има алтернатива - се казва в статия на турския президент Реджеп Тайип Ердоган за The New York Times. „Ако Вашингтон не се откаже от едностранния  и неуважителен курс, Турция ще намери нови приятели и съюзници \", вероятно, намеквайки за Русия. Не случайно в центъра на вниманието на телефонния разговор на руския президент Владимир Путин и турския му колега, който се проведе на 10 август са били икономическите въпроси. \r\nРусия и Турция са в подобна позиция. Руските валутни колебания, от своя страна, са причинени от нов набор от санкции, които ще  бъдат въведени в Съединените щати от 22-ри август. САЩ заплашва Русия и с втората вълна от санкции в случай, че не са изпълнени редица условия. Втората вълна обещава да бъде тежка. \r\n\"Въпросът е дали \"посестримите в беда \"- Русия и Турция да обединят усилията си и да се съсредоточат върху развитието на двустранното икономическо сътрудничество, - заяви, за изданието турският  политолог Карим Хас. “Мисля, че отговорът е по-скоро \"не\", отколкото \"да\". Има няколко причини за това. Първо, кризата от ноември 2015 г. (когато беше свален руският самолет - НГ) и нейните последици показаха, че Москва няма илюзии относно степента на доверие между двете страни. Въпреки настоящото нормализиране на отношенията, очевидно е, че сваления Су-24 все още тежи и няма да позволи на Москва напълно да повярва на Анкара. Второ, сухата статистика показва, че около 50% от вноса и износа на Турция е към страните  от ЕС. С Русия, цифрите са много по-малки. Освен това, въпреки придобиването на С-400, Анкара зависи изцяло от западните оръжия, които получава от САЩ като член на НАТО. \" \r\nЕкспертът отбелязва, че за състоянието на двустранните проекти, вече уговорени от Москва и Анкара, има какво да се желае. \"Една трета от турско-руските проекти, които са били договорени наскоро, не са в най-добро състояние\", обяснява Керим Хас. \"Разбира се, това е атомната електроцентрала \"Аккую\", 49% от които Москва очаква да бъдат инвестирани от Анкара. С оглед на факта, че до този момент, турската страна не е успяла да представи акционери на Руската федерация и на сривът на турската валута показва , че да се говори за скорошно разрешаване на проблема  е преждевременно. \"Турски поток\" също е проблемен, тъй като изпълнението на сухоземната част от проекта не е финализирана. Освен това наскоро цената на природния газ на вътрешния пазар на Турция се е увеличила с 50%, което ще доведе до намаляване на потреблението му от населението. И тъй като Русия е главният доставчик на газ, тази ситуация ще засегне проекта. \" \r\nАнализаторът вижда ползи в настоящата ситуация за Кремъл. \"Най-накрая, Анкара, в трудно икономическо положение и обтегнати отношения със Запада и САЩ ще бъде принудена да върви към  сближаване с Русия, но при условията на Москва\", казва Хас.\"Очевидно е, че тази ситуация работи в полза на Кремъл, тъй като Русия се нуждае от \"лоялността\" на Анкара по много въпроси, свързани с уреждането на сирийския конфликт и дългоочакваната военна операция в Идлиб (сирийска провинция, която остава под контрола на умерената опозиция, вярна на турските власти. - НГ).  \r\n*** САЩ търсят начин да се откажат от руските ракетни двигатели, пише руският ежедневник  „Комсомолская правда“ . \r\nСъединените щати активно търсят начини за спиране на използването на руски ракетни двигатели RF-180 в ракети на САЩ. Това съобщи директорът на НАСА Джим Брайденщайн. \r\nТака ръководителят на американската космическа агенция коментира изявлението на руския сенатор Сергей Рябухин, че Русия може да намали доставките на руски системи за задвижване на ракети, които се използват от United Launch Alliance за  първата  степен на ракетата носител Atlas V. \r\nВ същото време, че сътрудничеството на САЩ с Русия в Космоса е от особено значение и диалога между двете страни в тази област продължава, независимо от общото влошаване на отношенията, подчерта той в интервю за телевизионния канал C-SPAN. \r\nРъководителят на НАСА отбеляза, че неговата агенция се надява да поддържа партньорски отношения с руската страна. Той също така потвърди, че възнамерява да проведе разговори с ръководителя на Роскосмос Дмитрий Рогозин. \r\nПреди това \"Комсомолская правда\" съобщи, че срещата ще се проведе в Байконур в Казахстан през октомври тази година. \r\nИзданието припомни,  че през 1997 г. САЩ и Русия подписаха споразумение за доставка на 101 ракетни двигателя РД-180 за почти един милиард долара. Преди две години Конгресът на САЩ наложи забрана за тяхното използване след 2019 г., но след това я отложи до 2022 г. След това консорциумът ULA по искане на Пентагона поръча от  „Енергомаш“  допълнителни двигатели. \r\n*** Руското правителство не планира да изземва принудително свръхдоходи, заяви руският финансов министър Антон Силуанов, цитиран от руският делови ежедневник  “Ведомости“ . \r\nПравителството няма планове да принуди предприемачите да споделят свръхдоходите си, заяви първият заместник министър-председател и министър на финансите на Русия Антон Силуанов  в предаването  \"Неделя вечер с Владимир Соловьов\" на телевизионния канал \"Русия 1\". \r\n\"Познавам, разбира се, такива бизнесмени, които споделят с държавата на доброволни начала, но като правило това са някакви благотворителни действия, социална подкрепа. Нямаме намерение да предлагаме или да намекваме за това \", каза Силуанов . \r\nСпоред министъра въпросът е как компаниите управляват допълнителни приходи. \"Ако отиват за  дивиденти и обогатяват собствениците - това е едно нещо. Ако инвестират в производство, нови работни места - това е, за което трябва да говорите с тези предприятия. Не като се изземат от  бюджета, а за да направим тези пари да работят в Русия \", каза Силуанов. \r\nВ четвъртък стана известно, че президентският помощник Андрей Белусов е предложил да се изземат от 14 металургични, химически и нефтени компании 513,7 милиарда рубли. супер печалби, които са получили поради промяна в \"условията на външния пазар\". В списъка на дружествата, за които той предлага да се увеличи данъчната тежест, фигурират 14 юридически лица. С получените средства Белусов предлага да се покрият разходите за изпълнение на майските президентски укази. \r\nВладимир Путин се съгласи с необходимостта от изготвяне на това предложение в правителството, каза говорителят на Кремъл Дмитрий Песков. В същото време той подчерта, че \"засега президентът не е давал съгласието си за каквито и да било решения\". \r\nСилуанов, коментирайки предложението на Белоусов в петък, заяви, че правителството ще изготви доклад за допълнителни доходи на търговските  дружества, но \"няма решение за допълнителни увеличения на данъците върху отделни сектори на икономиката в момента и правителството не е подготвя такива.\"", "date": "2018.08.13", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/08/13/2555562/tass-zemetresenie-s-magnitud-50-e-registrirano-v-yugozapaden-kitay.html", "text": "Земетресение с магнитуд  5.0 е регистрирано в провинция Юннан, Югозападен Китай, предава  TACC . \r\nЗеметресението е станало в 1:44 местно време (20:44 на 12 август българско време) на 30 километра югоизточно от град Юйси (нас. 2,3 милиона жители). Към настоящия момента са отчетени над 60 вторични труса. \r\nПо данни на Централната телевизия на Китай са ранени най-малко осем човека, а няколко сгради са претърпели повреди.  Пълният обем на щетите се оценява.  Юлиян Марков", "date": "2018.08.13", "title": "ТАСС: Земетресение с магнитуд  5.0 е регистрирано в Югозападен Китай"}
{"url": "http://www.focus-news.net/news/2018/08/13/2555547/futbol-balgariya-se-klasira-za-chetvartfinalite-na-svetovnata-kupa-po-futbol-za-detsa-v-neravnostoyno-polozhenie.html", "text": "Футбол: България се класира за четвъртфиналите на Световната купа по футбол за деца в неравностойно положение – SATUC, което се провежда на базата на БФС в Бояна. Националите ни победиха отбора на Ирак с 4:0, а след това надиграха и този на Либерия с 2:0. С двата си успеха българският тим, ръководен от селекционера Методи Здравков, завърши първи в своята група, а в понеделник, от 16:00 часа, ще срещне отбора на Босна и Херцеговина.", "date": "2018.08.13", "title": "Футбол: България се класира за четвъртфиналите на Световната купа по футбол за деца в неравностойно положение"}
{"url": "http://www.focus-news.net/news/2018/08/13/2555561/pregled-na-mezhdunarodnite-novini-do-6-chasa-agentsiya-fokus.html", "text": "Двама мигранти са загинали при срутване на скали в Хърватия, пише македонският вестник  “Независен“ . \r\nСпоред полицейски източници група от 12 мигранти заспала в гора близо до Карловац, когато тази сутрин са паднали огромни камъни от 45 метра височина. Според хърватските медии един от мигрантите е загинал  на място, след като скала е паднала на гърдите му, а другият е починал  няколко часа по-късно. \r\nГрупата се обърнала  към местното население за помощ, а скоро е пристигнала и полицията. Инцидентът е станал тази сутрин в осем часа. \r\n\"Според предварителна информация са открити 12 души, двама от които са намерени мъртви\", се казва в полицейското изявление. Все още се очаква информация за възрастта на починалите, пола и националността им. \r\n*** Доналд Тръмп одобрява призива за бойкот на \"Харли Дейвидсън\", предава  ATF . \r\nАмериканският президент Доналд Тръмп одобри в неделя призивите за бойкот на  „Харли Дейвидсън“  заради  плановете им  да изнесат продукцията на емблематичните  американски мотоциклети извън страната. \r\n\"Много собственици на марката планират да бойкотират компанията, ако производството се премести  в чужбина”, написа американският президент в социалната мрежа „Туитър“. \r\n\"Повечето други компании се присъединяват към нас, включително и конкурентите на „Харли“. Много лошо решение!“, продължи Тръмп. \r\nТой е приел конфликта  лично, откакто производителят, базиран в Уисконсин - доскоро президентски фаворит - обяви в понеделник, че изнася част от производството си извън САЩ. \r\n„Харли-Дейвидсън“ бе засегнат от митата на ЕС след като американската страна наложи тежки мита върху европейската стомана и алуминий. \r\nМножество компании от САЩ са се оплакали, че са засегнати от тарифните политики на администрацията, но Доналд Тръмп разглежда проблема като тест за лоялност. \r\n*** Регистрирано е земетресение с магнитуд  4.4 на територията на Румъния, става ясно от страницата на  Научния институт по география, геология и геодезия   при БАН. \r\nЗеметресението е регистрирано в 18:08 българско време в района на град Колун, окръг Сибиу на 243 километра северозападно от Русе. Няма данни за нанесени материални щети и пострадали хора. \r\n*** Регистрирано е силно земетресение с магнитуд 6.4 в северната част на Аляска, последвано от множество силни вторични трусове, става ясно от страницата на  Американската геоложка служба . \r\nЗеметресението е станало в 6:58 време (17:58 българско време) на 84 километра югоизточно от град Кактовик на дълбочина 10 километра. Земетресението е последвано от над 20 вторични труса, няколко от които с магнитуд около или над 5. Трусовете продължават и в момента. Няма информации за пострадали хора или нанесени материални щети, защото земетресението е станало в рядко населен район. Не е обявявана опасност от цунами. \r\n*** Над десет хиляди души протестират в центъра на Букурещ, предава румънската национална агенция  AGERPRES . \r\nПротестът протича мирно. Множеството освети с мобилните си телефони Площада на победата точно в 21:00 часа, като изпя националния химн. Продължават скандиранията за оставка на правителството и предсрочни избори. Мъж на 35 години е арестуван заради подозрително поведение.  \r\nПрави впечатление, че силите на реда са значително повече отколкото на 10 август, когато избухнаха безредици. \r\n*** Руските военни са свалили два безпилотни летателни апарата в близост до руската база Хмеймим, съобщи ръководителя на Центъра за помирение на враждуващите страни в Дамаск към руското Министерство на отбраната генерал-майор Алексей Циганков, цитиран от  TACC . \r\n\"През изминалото денонощие бяха открити два безпилотни летателни апарата, насочени към въздушната база (Хмеймим) от територии на провинция Идлиб, контролирани от незаконни въоръжени формирования.  чрез средствата за контрол на въздушното пространство на руската база Хмеймим.\" Целите бяха унищожени на безопасно разстояние от базата. Руската военновъздушна  база функционира в планов режим \", каза той. \r\n*** Регистрирано е земетресение с магнитуд  5.6 на югоизток от Великденския остров в Тихия океан, става ясно от страницата на  Европейския средиземноморски сеизмологичен център .  \r\nЗеметресението е станало в 14:41 местно време ( 22:41 българско време) на дълбочина 10 километра. Няма данни за пострадали хора и нанесени материални щети. Не е обявена тревога за опасност от цунами. \r\n*** Най-малко 32 души са загинали при експлозия в сирийската провинция Идлиб, съобщават от Белите каски – хуманитарна организация, която действа в районите, контролирани от опозицията, цитирани от  Anadolu Agency . \r\n„Експлозията е станала в района на  Сармада, където има бежанци от северната провинция Хомс, заяви директорът на Белите каски в Идлиб Мустафа Хадж Юсеф пред агенцията. \r\nТой каза, че около 45 цивилни са били ранени при експлозията, която е разрушила две  шест-етажни сгради, обитавани от разселени цивилни граждани. \r\nСпоред Хадж 13 цивилни са спасени от руините на унищожените сгради. \r\nПричината за експлозията остава неясна. \r\nНамиращата се в северозападната част на Сирия, близо до турската граница, провинция Идлиб е обявена  за \"зона на де-ескалация\", където актовете на агресия са изрично забранени. \r\n*** Американският боен кораб „Карни“ влиза в акваторията на Черно море, предава  TACC . \r\nПресслужбата на Шести американски флот каза, че корабът влиза във водите на Черно море \"за провеждане на операции по сигурността в морето, както и за засилване на съвместимостта с флотовете на  съюзниците  и партньорите  в региона.\" \r\n\"Присъствието на \"Карни\" в Черно море показва продължаващите ни ангажименти към сигурността и стабилността в региона. Времето, което прекарваме там, ще помогне да се подобри съвместимостта [с други военноморски сили] и [подобряване] на обмена на информация и опит между държавите-партньори\", казва командирът на кораба Тайсън Янг. \r\n„Карни“ е разрушител от Шести американски флот от класа „Арли Бърк“. Дължината му е 154 метра, водоизместимостта му  е 9 хиляди тона. Произведен е  през 1996 г., и е снабден с система „Иджис“ за противоракетна отбрана, ракети  „Томахоук“  и „Харпун“, както и системи за противовъздушна отбрана и откриване на подводници. Той може да носи два нападателни хеликоптера „Сикорски“. \r\n*** Подготвя се трета среща на лидерите на Северна и Южна Корея, предава  AFP . \r\nРазговорите на високо равнище в понеделник, които се провеждат в северната част на Демилитаризираната зона, бяха предложени от Севера  миналата седмица, когато те отхвърлиха налагането на санкции от Вашингтон. \r\n\"Ще направим преглед на цялостния напредък в осъществяването на Декларацията от Панминджон и ще обсъдим следващите стъпки\", заяви пред репортери министърът на обединението Чо Мьонг-йон, който ръководи делегацията на Юга. \r\n\"Бяха обменени гледни точки и по отношение на есенната среща на върха, договорена в декларацията\", добави той. \r\nДвете Кореи се съгласиха неофициално, че срещата на върха ще се състои в Пхенян в края на този месец или в началото на септември, съобщи в понеделник агенция Yonhap, без да цитира източник. \r\nЧо допусна  възможността Пхенян да повдигне въпроса за санкциите на юг и каза: \"Ще обясним нашата позиция на север\". \r\nБързото сближаване между двете страни, което започна тази година, проправи пътя за среща между Ким Чен-ун и президента на САЩ Доналд Тръмп в Сингапур през юни. \r\nТрансграничният обмен между двете Кореи значително се е увеличил оттогава, като съседите планират да организират обединения за семейства, разделени след войната, следващата седмица за първи път от три години. \r\nНо дори и когато връзките се подобриха, бе постигнат незначителен напредък по отношение на ключовия въпрос, свързан с ядреното разоръжаване на Севера.", "date": "2018.08.13", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/08/13/2555560/pregled-na-osnovnite-temi-v-britanskiya-pechat-agentsiya-fokus.html", "text": "Загиналите при експлозията в Идлиб са предимно семейства на джихадисти, пише британският вестник  The Guardian . \r\nЕксплозията е убила трима джихадисти и още много жени и деца от семейства на джихадисти от групировката „Хаят Тахрир ал- Шам“, преселени в района от провинция „Хомс“. \r\nПървоначално се съобщаваше за най-малко 39 загинали, но  впоследствие са били открити още тела на затрупани под развалините на сградите.   \r\n„Експлозията е станалa в оръжеен склад в жилищна сграда в Сармада“, съобщават от „Белите каски“ – хуманитарна организация, участваща в спасяването на хора в контролираните от опозицията райони в Сирия. За разчистването на разрушенията е била използвана тежка техника - булдозери и кранове. \r\n*** Парламентът може да насрочи референдум в рамките на седмици, заяви лидерът на либерал-демократите Сър Винсънт Кейбъл, цитиран от  The Independent \r\nСър Винсънт Кейбъл заяви, че е възможно да се узакони  нов референдум в рамките на седмици и да се проведе преди изтичането на процеса по член 50. \r\nВ реч по време на митинг, организиран от кампанията за  нов референдум, сър Кейбъл отхвърли опасенията на \"фанатиците\" на  Брекзит, че няма време за внасяне на законодателство чрез парламента за втори референдум. \r\n\"Те грешат, ако не подвеждат умишлено хорат. Ако парламентът може да приеме закони за национализиране на банките по време на финансовата криза в рамките на няколко дни, тогава можем да осигурим законодателството, което да позволи на хората да имат право на последно решение в рамките на седмици \", казва той. \r\nНо в оценката на референдума от 2016 г. избирателната комисия препоръча законодателството да бъде ясно поне шест месеца преди датата на гласуване. \r\nСедем месеца бяха необходими на  парламента, за да  изготви законодателството за предишния референдум, което означава, че депутатите ще трябва да работят с извънредно бързи темпове, за да приемат ново законодателство, ако трябва да се съобразят с  препоръките на избирателната комисия. \r\n*** Иранците обвиняват върховния лидер Али Хаменей за кризата в страната, пише британският вестник  Daily Express . Протестиращите в Иран насочиха  яростта си срещу собствените си лидери, на фона на ескалацията на инфлацията, високата безработица и спадналия реал, като обвиниха американския президент Доналд Тръмп, след като санкциите на Вашингтон започнаха да се усещат . \r\nДемонстрантите излязоха на улиците на Техеран миналата седмица, за да изразят гнева си от иранската администрация, като критикуват правителството за \"широко разпространената корупция, растящата инфлация и несправедливостта\". \r\nМурад, електротехник от Техеран, заяви: \"Иран се опитва да каже, че Тръмп стои зад всичките ни нещастия, но за това е виновен само Хаменей. \r\n\"Хората гледат някои от великолепните къщи и вили и начина на живот на малцинство на върха и се чудят как са успели да получат това, когато мнозинството е толкова зле\". \r\nТой твърдо заяви, че иранците вече не \"обвиняват президента на чужда страна\", а вместо това насочват гнева си към собствената си администрация. \r\nПосочвайки неравенството в страната, той добави: \"Иран е много богата държава, но нашето правителство изглежда е по-загрижено за благоденствието на неиранците в арабския свят\". \r\nТой отбеляза, че икономическите проблеми на Иран вероятно нямат нищо общо с подновените американски санкции, като посочи, че те \"едва започнаха\". \r\n*** Крайно-десни протестиращи получиха специално отношение от полицията, пише британският вестник  The Huffington Post . \r\nПо-малко от две дузини бели нео-нацисти получиха отделен вагон и полицейски ескорт, докато пътуваха  към столицата на страната в неделя, една година след като един от тях прегази  контрапротестиращ  в Шарлотсвил, щата Вирджиния, след като вряза  колата  в протестиращите. \r\nКогато малката група неонацисти се приближи към парка пред Белия дом, там ги  очакваха няколко стотин контрапротестиращи. В някои отношения тази ситуация  е победа за анти-расистките  организатори. За разлика от миналата година, когато расистите „превзеха“ град Шарлотсвил, организаторът  Джейсън Кеслер едва успя да събере достатъчно привърженици тази година, за да напълни един вагон. \r\nНео-нацистите бяха напълно обградени от няколко стотин полицейски служители, които ги скриха напълно. \r\nНо тази малка група от бели националисти успя напълно да блокира обществената инфраструктура на Вашингтон, както и вниманието на националните медии. А контрола на събитието в района създаде някои неприятни резонанси: американските расисти дойдоха в столицата със специален вагон и влязоха през вход само за тях в парка срещу Белия дом. \r\nПолицейските служители на полицейската служба заявиха, че целта име била да предотвратят насилието. За тази цел стотици служители на правоохранителните органи, финансирани от данъкоплатците, отделиха специално внимание и средства за по-малко от 20 расисти. \r\nЧленове на градския съвет определиха тези действия  на полицията като „ужасно неправилни“ и смятат, че не е трябвало да им се осигурява такова специално отношение.", "date": "2018.08.13", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/08/13/2555563/ria-novosti-pri-pozhar-v-bolnitsa-v-tayvan-sa-zaginali-devet-dushi.html", "text": "В резултат на голям пожар, който е настъпил в една от болниците в град Синбей в северната част на Тайван, загинаха девет души, още 16 са били ранени, според Централната информационна агенция на Тайван, цитирана от  РИА Новости . \r\nИнцидентът е станал в понеделник вечер. По неизвестна засега причина избухва пожар на седмия етаж на болницата. На мястото идват  79 противопожарни екипа . Огънят е овладян  за малко повече от един час. \r\nБързо пристигналите  пожарникари и  спасители са успели да евакуират 31 души. В момента десет души са в критично състояние, шест са с по-леки травми.  Юлиян Марков", "date": "2018.08.13", "title": "РИА Новости: При пожар в болница в Тайван са загинали девет души"}
{"url": "http://www.focus-news.net/news/2018/08/13/2555565/gd-granichna-politsiya-intenziven-e-trafikat-na-izhod-na-gkpp-kapitan-andreevo-i-gkpp-kulata.html", "text": "Интензивен е трафикът на изход на ГКПП „Капитан Андреево“ и ГКПП „Кулата“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На българо-гръцката граница на ГКПП „Кулата“ трафикът е интензивен на изход за товарни автомобили. На българо-турската граница на ГКПП „Капитан Андреево“ трафикът е интензивен на изход за леки и товарни автомобили. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.08.13", "title": "ГД „Гранична полиция“: Интензивен е трафикът на изход на ГКПП „Капитан Андреево“ и ГКПП „Кулата“"}
{"url": "http://www.focus-news.net/news/2018/08/13/2555566/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Днес ще бъде слънчево. Ще духа слаб, в Дунавската равнина и източните райони до умерен вятър от изток-североизток. Максималните температури ще са между 29° и 34°, в София около 29°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n- път I-1 с. Ребърково – Ботевград, като движението се пренасочва по път II-16 Ребърково – Своге – София; \r\n- път I-1 Благоевград – ГКПП „Кулата“; \r\n- път I-5 Русе – Велико Търново; \r\n- път I-9 Варна – Бургас; \r\n- път II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт Бургас: \r\nДвижението в участъка Кръстина – Ветрен от км 343+000 до км 359+475 се осъществява в една лента на определени участъци поради частични ремонтни дейности на асфалтовата настилка. Срок до 14.08.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. „Мало Бучино“ по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 15.08.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 15.08.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено за МПС до 12 тона поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. Срок от 10:00 до 18:00 часа до 15.08.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 при км 5+615 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Срок до 25.08.2018 г. \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението по път I-8 Хасково – Пловдив в района на гр. Хасково от км 298+300 до км 299+607 в посока Пловдив е ограничено поради ремонтни дейности . Затворени за движение са тангентата от Димитровград към Пловдив и връзката от Харманли към Хасково на п.в. Хасково. Движението се осъществява двупосочно в платното посока Хасково съгласно поставената пътна сигнализация и въведените ограничения. Срок до 14.08.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 20.08.2018 г.; \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-2085: Движението по път III-2085 в участъка Просеник – Гюльовци от км 20+300 до км 29+620 се осъществява в една лента на определени участъци поради полагане на хоризонтална маркировка. Организацията на движение е сигнализирана с пътни знаци. Срок до 27.08.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г.; \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Движението по път III-514 Г. Оряховица – Арбанаси от км 44+090 до км 46+474 е ограничено поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с. Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г.; \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово се организира по следния Обходен маршрут:по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци - Велчевци от км 10+940 до км 11+829 съвпадащ с  ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г.; \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 14.08.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево–Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 20.08.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 17.08.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-11: Движението по път ІІІ-11 Оряхово – Гулянци в участъка на с. Байкал от км 166+000 до км 169+000 се осъществява с повишено внимание поради земно-изходни работи. Срок до 15.08.2018 г. \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти.  \r\nДвижението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 15.08.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІІ-862: Движението по път IІІ-862 Чуруково – Михалково от км 45+000 до км 50+000 се осъществява с повишено внимание поради извършване на ремонтни дейности на асфалтовата настилка, изграждане на отводнителни съоръжения и почистване на земни и скални маси. МПС да се движат с повишено внимание, съобразно създадената организация за движение. Срок до 17.08.2018 г.;  \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г.; \r\nПът IІІ-8608: Движението по път IІІ-8608 Рудозем – Пловдивци от км 1+320 до км 10+327 се осъществява с повишено внимание поради оформяне на земни окопи и почистване на свлачища. МПС да се движат с повишено внимание, съобразно създадената организация за движение. Срок до 15.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Движението по път III-5504 в участъка с. Медникарово – с. Обручище от км 14+000 до км 15+100 е ограничено. Ограничението се въвежда във връзка с аварийното състояние на надлез при км 14+878. \r\nОбходен маршрут: през с. Обручище, по ул. „Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента съобразно създадената организация. Срок до 17.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.13", "title": "Актуална пътна обстановка"}
{"url": "http://www.focus-news.net/news/2018/08/13/2555568/predstoyashti-sabitiya-v-stranata-za-13-avgust-agentsiya-fokus.html", "text": "*** \r\nОт 9.00 часа в сградата на Министерския съвет премиерът Бойко Борисов и министърът на образованието и науката Красимир Вълчев ще се срещнат с представители на Националния институт по метеорология и хидрология (НИМХ) към БАН, с председателя на Академията акад. Юлиан Ревалски и с председателя на Общото събрание проф. Евелина Славчева. След срещата са предвидени изявления за медиите. \r\n*** \r\nВ 11.00 часа в сградата на Министерство на здравеопазването ще бъдат отворени шест оферти предложения по обществена поръчка с предмет: „Доставка на 400 броя медицински превозни средства (линейки) с необходимото оборудване, във връзка с голям инвестиционен проект за модернизация на спешната медицинска помощ, по приоритетна ос 4 „Регионална здравна инфраструктура“ на Оперативна програма „Региони в растеж“ 2014-2020 г.“. \r\n*** \r\nОт 12.00 часа в Националния пресклуб на БТА Инициатива „Граждани за устойчиво развитие“ ще дадат пресконференция на тема „Какво се случва в страната месец след края на Европредседателството? Имат ли българските политици визия за развитието на България и на Европа?“.  \r\n*** \r\nОт 14.00 часа в зала 356 в Народното събрание ще се проведе заседание на Временна комисия за разглеждане на постъпили сигнали от граждани за обучението и изпитите на кандидатите за придобиване на правоспособност за управление на моторно превозно средство. На заседанието ще бъде изслушан директорът на Изпълнителна агенция „Автомобилна администрация“ Дамян Войновски.  \r\n*** \r\nОт 18.30 часа поддръжниците на Десислава Иванчева организират протест пред Министерски съвет в подкрепа на обвинените за взимане на подкуп Иванчева и заместничката ѝ Биляна Петрова. \r\n*** \r\nОт 11.00 часа в \"Капитанска зала\" на хотел България, СНЦ \"ДА Движение Антимафия\" с председател Георги Дражев.  \r\n*** \r\nОт 18.00 часа в зала \"Георги Баев\" на Културен център \"Морско казино\" ще бъде открита седмица, посветена на 100-годишнината  от рождението на последния руски император Николай II и 150-годишнината от ритуалното убийство на цялото императорско семейство. \r\n*** \r\nОт 19.00 часа в зала 4 на експоцентър „Флора\" ще се състои концертът под надслов „Ruhe meine selle\" или „Спокойствие в душата ми\".  \r\n*** \r\nОт 09.00 часа в Пленарна зала на Община Варна ще се проведе 34-тото заседание на Общински съвет - Варна. \r\n*** \r\nВицеадмирал Лиза Франчети, командващ на 6-ти американски флот, ще бъде на посещение във Военноморските сили. В 14.45 часа вицеадмирал Лиза Франчети ще бъде посрещната с официална церемония пред Щаба на Военноморските сили. В програмата на визитата са предвидени изявления за представителите на медиите след приключване на срещата на вицеадмирал Франчети с командира на българските ВМС контраадмирал Митко Петев – около 15.45 часа. \r\n***  \r\nОт 12.00 часа в пресклуба на БТА ще се състои пресконференция във връзка с приключилото първо издание на първата детска фотошкола във Велико Търново, ръководена от фотографката Марина Чамуркова.  \r\n*** \r\nВ 18.00 часа във вътрешния двор на крепостта „Баба Вида\" кметът на Община Видин Огнян Ценков ще се срещне с участниците в 63-ия международен гребен поход по река Дунав - ТИД 2018.  \r\n*** \r\nОт 10.00 часа в сграда на Областна администрация в заседателната зала ще се проведе Работна среща с кметовете на общини и председатели на общински съвети на тема: „Политика за стопанисване и управление на хидротехническите съоръжения, на територията на област Враца“. \r\n*** \r\nОт 10.30 до 11.30 часа в Художествената галерия ще се състои лятна работилница за въображение.  \r\n*** \r\nОт 08.00 до 17.00 часа в НЧ „Йордан Йовков – 1870 г.“ ще се проведе летен детски център за игри и забавления.  \r\n*** \r\nОт 10.30 часа в двора на МБАЛ „Д-р Киро Попов” ще се проведе протестен митинг на гражданите на община Карлово против закриването на Акушеро-гинекологичното отделение на болницата. \r\n***  \r\nОт 10.00 часа в Градската градина Градска библиотека – Свищов ще проведе занимание за деца „Легендите разказват” – запознаване с преданието за Родопа и Орфей. \r\n*** \r\nОт 09.30 до 16.30 часа общинските съветници от ГЕРБ – Христо Костов и Живко Минчев ще имат приемен ден. Предварително записване се прави на тел. 044/63 32 23. \r\n*** \r\nОт 10.00 до 12.30 часа в Детски отдел на библиотека „Родина“ ще се състои лятна детска академия.  \r\n*** \r\nОт 10.00 до 12.00 часа в къща музей „Гео Милев“ ще се проведат литературни занимания за деца от 5 до 9 години: „Четем и рисуваме“, „Литературни закачки“, „Ние сме актьори“, „Да съставим приказка“. \r\n*** \r\nОт 11.00 часа в Регионалния пресклуб на БТА пресконференция ще дадат Инциативен комитет и Федерацията за защита на потребителите.", "date": "2018.08.13", "title": "Предстоящи събития в страната за 13 август (Агенция „Фокус“)"}
{"url": "http://www.focus-news.net/news/2018/08/13/2555567/iefemeridagr-pozharat-na-ostrov-evbeya-se-razrastva.html", "text": "Пожарът на остров Евбея се разраства, съобщава гръцкото електронно издание  Iefemerida.gr . \r\nБорбата с пламъците продължи цялата нощ, като в нея се включиха 186 пожарникари с 62 противопожарни автомобила, 27 спомагателни машини и 11 земекопни машини, както и войници и полицаи. Селата Контотиспоти и Ставрос, както и близко разположен манастир са евакуирани. Хората са настанени в хотели.", "date": "2018.08.13", "title": "Iefemerida.gr: Пожарът на остров Евбея се разраства"}
{"url": "http://www.focus-news.net/news/2018/08/13/2555569/predstoyashti-mezhdunarodni-sabitiya-za-13-avgust-agentsiya-fokus.html", "text": "*** Ще се проведат междукорейски преговори на високо равнище в подготовка за третата среща между лидерите на Северна и Южна Корея \r\n*** Външният министър на Русия Сергей Лавров пристига в Турция, където ще проведе преговори с колегата си Мевлют Чавушоглу \r\n*** Германският канцлер Ангела Меркел ще проведе разговори с премиера на Босна и Херцеговина Денис Звиздич в Берлин \r\n*** Проследяване на реакциите след санкциите на Вашингтон срещу Анкара \r\n*** Проследяване на изострената ситуация в Белград и Прищина, след като президентите на двете страни сложиха на масата за преговори идеята за „корекция на границата“ между Сърбия и Косово \r\n***", "date": "2018.08.13", "title": "Предстоящи международни събития за 13 август ( Агенция „Фокус“ )"}
{"url": "http://www.focus-news.net/news/2018/08/13/2555570/nimh-dnes-vremeto-shte-e-slanchevo-maksimalnite-temperaturi-shte-sa-mezhdu-29-i-34.html", "text": "Днес отново ще е слънчево. Ще духа слаб, в Дунавската равнина и източните райони - до умерен вятър от изток. Максимални температури между 29° и 34°. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) при Българската академия на науките (БАН) . Над Черноморието ще бъде слънчево. Ще духа слаб до умерен вятър от изток-североизток. Максималните температури на въздуха: 27–28°. Температурата на морската вода е 26–27°.  Вълнението на морето ще е 2-3 бала.Над планините ще е слънчево, след обяд с незначителна купеста облачност. Ще духа умерен вятър от изток-североизток. Максималната температура на височина 1200 метра ще е около 23°, на 2000 метра – около 15°.Атмосферното налягане е малко по-високо от средното за август - слабо ще се понижи.", "date": "2018.08.13", "title": "НИМХ: Днес времето ще е слънчево, максималните температури ще са между 29° и 34°"}
{"url": "http://www.focus-news.net/news/2018/08/13/2555564/mariya-zaharova-situatsiyata-okolo-krim-e-samo-povod-za-antiruskite-sanktsii.html", "text": "Ситуацията около Крим е само повод за антируските санкции, заяви говорителят на руското външно министерство, цитирана от  TACC . \r\n„Що се отнася до новия пакет от антируски санкции, ние заявихме, че ще бъдат разработени ответни санкции. Това не е нашият избор, не сме започнали ние санкционната  война, ние винаги изхождаме от това, че едностранните санкции са незаконни, но ще бъдат изработени ответни мерки. Тази теза, която е много повтаряна на Запад, че се налагат санкции заради  Крим - виждаме, че това абсолютно не е вярно. Вижте колко агресивна политика, включително и с елементи на санкционен  натиск, водят САЩ по отношение на Турция, Китай, Иран, и по отношения и на Европейския съюз, тази търговска война,  следователно всички изказвания, че  всичко започна от Крим не са верни. Беше необходим претекст, и той беше намерен, \" каза Захарова в Белград.  Юлиян Марков", "date": "2018.08.13", "title": "Мария Захарова: Ситуацията около Крим е само повод за антируските санкции"}
{"url": "http://www.focus-news.net/news/2018/08/13/2555572/mkd-makedoniya-sarbiya-shte-zavede-dela-zaradi-rakovi-zabolyavaniya-sled-amerikanskite-bombardirovki-s-boepripasi-sadarzhashti-obednen-uran.html", "text": "Сърбия ще заведе дела заради ракови заболявания след бомбардировките с боеприпаси, съдържащи обеднен уран, пише македонското електронно издание  “МКД“ . \r\n\"Нашите адвокати ще предадат исковете на  колеги адвокати в Германия, Италия, Франция, Обединеното кралство и Съединените щати. Говорим интензивно с адвокати от тези страни. Техните адвокати ще получат правомощията на нашите граждани, които ще ги представляват. Решихме да подадем съдебни дела пред националните съдилища на тези страни, защото считаме, че нашите граждани имат същите права като гражданите на други европейски държави ... Ще се обърнем и към Европейския съд по правата на човека“ , каза професор Срето Ного, председател на гражданското сдружение „Обеднен уран“. \r\nТой потвърди, че досега в асоциацията са се появили стотици хора, главно от южната част на Сърбия - Враня, Ниш, Буяновац, Прешево, Сурдулица ... \r\n\"Призовавам да ни се обадят всички  граждани от Панчево с медицинска документация за злокачествени заболявания. Не става дума само за обеднен уран, а за всички тези отрови, донесени от агресията на НАТО \", подчертава сръбският професор. \r\nЗапитан как смята да докаже връзката между бомбардирането и появата на болестта, Ного казва, че лекарите ще го докажат и сдружението ще организира правната част от работата. \r\nТой припомни, че бившият италиански военен пилот Доменико Леджеро се бори от години да доказва истината за последиците от използването на обеднен уран за здравето на войниците в световните мисии от 1987 г. насам. \r\nПопитан как ще осигури средства за скъпите съдебни процеси, Ного подчерта, че ще бъде отправен призив към всички граждани, които желаят да помогнат с дарения или спонсорство. \r\nСръбският професор очаква помощ от армията да събират доказателства. Ного подчертава, че нито Бил Клинтън, нито американски пилоти ще се отърват от съдебното производство.  Юлиян Марков", "date": "2018.08.13", "title": "„МКД“ (Македония): Сърбия ще заведе дела заради ракови заболявания след американските бомбардировки с боеприпаси, съдържащи обеднен уран"}
{"url": "http://www.focus-news.net/news/2018/08/13/2555558/afp-podgotvya-se-treta-sreshta-na-liderite-na-severna-i-yuzhna-koreya.html", "text": "Подготвя се трета среща на лидерите на Северна и Южна Корея, предава  AFP . \r\nРазговорите на високо равнище в понеделник, които се провеждат в северната част на  Демилитаризираната зона, бяха предложени от Севера  миналата седмица, когато те отхвърлиха налагането на санкции от Вашингтон. \r\n\"Ще направим преглед на цялостния напредък в осъществяването на Декларацията от Панминджон и ще обсъдим следващите стъпки\", заяви пред репортери министърът на обединението Чо Мьонг-йон, който ръководи делегацията на Юга. \r\n\"Бяха обменени гледни точки и по отношение на есенната среща на върха, договорена в декларацията\", добави той. \r\nДвете Кореи се съгласиха неофициално, че срещата на върха ще се състои в Пхенян в края на този месец или в началото на септември, съобщи в понеделник агенция Yonhap, без да цитира източник. \r\nЧо допусна  възможността Пхенян да повдигне въпроса за санкциите на юг и каза: \"Ще обясним нашата позиция на север\". \r\nБързото сближаване между двете страни, което започна тази година, проправи пътя за среща между Ким Чен-ун и президента на САЩ Доналд Тръмп в Сингапур през юни. \r\nТрансграничният обмен между двете Кореи значително се е увеличил оттогава, като съседите планират да организират обединения за семейства, разделени след войната, следващата седмица за първи път от три години. \r\nНо дори и когато връзките се подобриха, бе постигнат незначителен напредък по отношение на ключовия въпрос, свързан с ядреното разоръжаване на Севера.  Юлиян Марков", "date": "2018.08.13", "title": "АFP: Подготвя се трета среща на лидерите на Северна и Южна Корея"}
{"url": "http://www.focus-news.net/news/2018/08/13/2555573/v-ministerstvo-na-zdraveopazvaneto-shte-badat-otvoreni-ofertite-za-dostavka-na-400-lineyki-za-speshnata-pomosht.html", "text": "В Министерство на здравеопазването ще бъдат отворени офертите за доставка на 400 линейки за Спешната помощ. Това съобщиха от пресцентъра на  Министерството . Публичното отваряне на офертите ще се състои днес от 11.00 часа, в залата на 4-тия етаж в сградата на Министерството. Публично постъпилите оферти са по обществена поръчка с предмет: „Доставка на 400 броя медицински превозни средства (линейки) с необходимото оборудване, във връзка с голям инвестиционен проект за модернизация на спешната медицинска помощ, по приоритетна ос 4 „Регионална здравна инфраструктура“ на Оперативна програма „Региони в растеж“ 2014-2020 г.“, включваща четири обособени позиции.  \r\nНа основание чл. 54, ал. 2 от Правилника за прилагане на Закона за обществените поръчки, заседанието на комисията е публично и на него могат да присъстват участниците в процедурата или техни упълномощени представители, както и представители на средствата за масово осведомяване.", "date": "2018.08.13", "title": "В Министерство на здравеопазването ще бъдат отворени офертите за доставка на 400 линейки за Спешната помощ"}
{"url": "http://www.focus-news.net/news/2018/08/13/2555555/daily-express-irantsite-obvinyavat-varhovniya-lider-ali-hameney-za-krizata-v-stranata.html", "text": "Иранците обвиняват върховния лидер Али Хаменей за кризата в страната, пише британският вестник  Daily Express . Протестиращите в Иран насочиха  яростта си срещу собствените си лидери, на фона на ескалацията на инфлацията, високата безработица и спадналия реал, като обвиниха американския президент Доналд Тръмп, след като санкциите на Вашингтон започнаха да се усещат . \r\nДемонстрантите излязоха на улиците на Техеран миналата седмица, за да изразят гнева си от иранската администрация, като критикуват правителството за \"широко разпространената корупция, растящата инфлация и несправедливостта\". \r\nМурад, електротехник от Техеран, заяви: \"Иран се опитва да каже, че Тръмп стои зад всичките ни нещастия, но за това е виновен само Хаменей. \r\n\"Хората гледат някои от великолепните къщи и вили и начина на живот на малцинство на върха и се чудят как са успели да получат това, когато мнозинството е толкова зле\". \r\nТой твърдо заяви, че иранците вече не \"обвиняват президента на чужда страна\", а вместо това насочват гнева си към собствената си администрация. \r\nПосочвайки неравенството в страната, той добави: \"Иран е много богата държава, но нашето правителство изглежда е по-загрижено за благоденствието на неиранците в арабския свят\". \r\nТой отбеляза, че икономическите проблеми на Иран вероятно нямат нищо общо с подновените американски санкции, като посочи, че те \"едва започнаха\".  Юлиян Марков", "date": "2018.08.13", "title": "Daily Express:  Иранците обвиняват върховния лидер Али Хаменей за кризата в страната"}
{"url": "http://www.focus-news.net/news/2018/08/13/2555574/sofiya-vavezhda-se-vremenna-organizatsiya-na-dvizhenieto-po-ul-serdikiyski-sabor.html", "text": "Въвежда се временна организация на движението по ул. „Сердикийски събор“, съобщиха от пресцентъра на  Столична община . До 24.00 часа на 20 август се забранява влизането на пътни превозни средства по ул. „Сердикийски събор“ и по ул. „Кожух планина“ в участъка от ул. „Света Троица“ до ул. „Славище“.", "date": "2018.08.13", "title": "София: Въвежда се временна организация на движението по ул. „Сердикийски събор“"}
{"url": "http://www.focus-news.net/news/2018/08/13/2555575/pregled-na-osnovnite-temi-v-starozagorskiya-pechat.html", "text": "„Възстановката на Шипка - на ново място, отлагат ремонта на лъва, обществената поръчка се провали за втори път“ е водещо заглавие на вестник  „Старозагорски новини“ . 250 активисти от цялата страна на НД \"Традиция\" ще вземат участие във възстановка на сражението от 23 август 1877 година при отбраната на прохода \"Шипка\". За пръв път от десетилетия \"сцената\" няма да бъде край Орлово гнездо, а на мястото, където е била разположена централната позиция, съобщиха организаторите на националното честване. Тази година то ще премине под мотото \"Да се срещнем на Шипка\". Преместването е в резултат на последните публикации на преподавателя от Великотърновския университет проф. Петко Петков, който е категоричен, че битките са се водели на връх Шипка, а не там, където се издига днес Паметникът на Свободата и който е носел името Свети Никола. Очаква се на тържеството, което ще започне на 25 август от 12:00 часа в подножието на обелиска, да присъства президентът Румен Радев, а възстановката е предвидена за 13:30 часа и ще продължи 30 минути.  \r\n\"Огромно предизвикателство е да преместим това мероприятие, първо, защото всички са свикнали то да бъде на Орлово гнездо и второ, защото организационно е по-сложно\", коментира областният управител на Габрово Невена Петкова, която е председател на организационния комитет. По думите й настояването за преместването дошло от екипа на НПМ \"Шипка - Бузлуджа\" и било свързано с автентичното предаване на събитията отпреди 141 години.  \r\nДиректорът на музея д-р Чавдар Ангелов е оптимист, че промяната няма да се отрази на хилядите родолюбци, които по традиция ще се стекат на върха.  \r\nЗасега предварително планираните ремонтни дейности по бронзовата фигура на лъва се отлагат за неопределено време.  \r\nПричината е в провала на две последователни обществени поръчки. И в двете документи са били подадени от една и съща фирма - \"Паметник Шипка 2018\" ДЗЗД, в което са включени \"Тракарт\" ЕООД и \"Рестстрой\" ЕООД. Фирмата е отпаднала заради несъобразяване с изискванията скелето да не бъде закрепвано за фасадата на монумента и заради по-дългия с 18 дни срок за завършване. Предложена е била цена от 110 725 лв. с ДДС.  \r\n„Турски тир нанесе щети за стотици хиляди на \"Брикел\"“ е следващо заглавие в старозагорския ежедневник. Катастрофа, причинена в петък сутринта от водач на турски тир, нанесе сериозни повреди на бетонно съоръжение (транспортьор), собственост на \"Брикел\" ЕАД - Гълъбово, което преминава над международния път III - 554 София - Свиленград. Оттогава топлоцентралата на \"Брикел\" ЕАД е принудена да работи на аварийно захранване.  \r\nПо информация на ОДМВР - Стара Загора, инцидентът е станал на 10 август около 8 часа сутринта, когато турският тир се е ударил в подпорните колони на бетонното съоръжение. При удара колоните са били огънати, а трансортьорът, захранващ с гориво ТЕЦ-а, е деформиран. Поради опасност от срутване на съоръжението към момента отворено за движение е едното платно на международен път София - Свиленград, в участъка около \"Брикел\".  \r\nПричината за катастрофата според една от версиите е, че водачът на турския тир е заспал. Подробности ще станат известни след приключване на разследването, уточниха от ОДМВР.  \r\n\"Уверяваме всички, че инцидентът по никакъв начин не нарушава нормалната производствена дейност на дружеството. Както ТЕЦ \"Брикел\", така и Брикетна фабрика работят в нормален режим. Въглищата към централата се извозват посредством жп транспорт. Ангажираме се да направим всичко по силите си във възможно най-кратки срокове разрушеният участък да бъде укрепен и възстановен, но за момента не можем да се обвържем с конкретни дати\", съобщи в прессъобщение до медията ни ръководството на \"Брикел\" ЕАД. От дружеството са извикали няколко екипа от лицензирани проектанти, които да оценят щетите и да предложат план за действие.  \r\n\"Радваме се, че няма пострадали при този сериозен пътен инцидент и апелираме към всички шофьори да бъдат по-внимателни и разумни на пътя\", допълват от \"Брикел\" ЕАД.  \r\n„Напрежение в Исторически музей - Стара Загора, заради решение на ВКС“, пише още вестникът. Три години след като директорът на Регионален исторически музей - Стара Загора, Ангел Динев беше дисциплинарно уволнен, Върховният касационен съд (ВКС) го възстанови на предишната му длъжност. Решението на съда провокира напрежение сред музейните работници, които изпратиха открито писмо до кмета на Стара Загора Живко Тодоров.  \r\nАнгел Динев бе назначен на този пост през 2014 г. след спечелен конкурс. По време на управлението му, траяло 1 година и 7 месеца, сред служителите на музея имаше напрежение, които го обвиняваха в авторитарен стил на работа, но никой от тях не изрази открито негодуванието си. На 6 август 2015 г. Динев беше дисциплинарно уволнен с мотива, че е насрочил процедура за избор на доцент в поверената му институция. На първа съдебна инстанция се коментираше, че процедурата е станала през главата на работодателя и въпреки указанията от Министерството на културата тя да бъде прекратена.  \r\nТричленният състав на ВКС е потвърдил решението на Окръжен съд - Стара Загора, от 5 май 2016 г., с което дисциплинарката е била отменена.  \r\nЗаседанието е било на 5 декември 2017-а, но публикуването му на страницата на ВКС е станало чак на 31 юли т.г. Решението е окончателно и не подлежи на ново обжалване.  \r\nРегионалният исторически музей в Града на липите ще трябва да заплати на възстановения директор 6 188 лв. за загубените от него заплати през периода със съответната законова лихва. Към тази сума се добавят и 1 100 лв. за адвокатската услуга, ползвана от него. В мотивите си върховните блюстители на закона са записали: \"наистина Динев не е предприел действия по прекратяване обявения конкурс преди изтичане на обявения в публикацията в \"Държавен вестник\", но наред с това липсват конкретни доказателства за това, че с този конкурс той е целял да извлече облага за себе си или за трето лице\".  \r\nУволненият историк, който е автор на няколко книги, разбрал за съдебното решение в чужбина, където пребивава от близо 2 години, след като не успя да намери работа по специалността си в България. Заради съдебното дело от уволнението на Ангел Динев до момента нов конкурс за директор не бе насрочен и Регионалният исторически музей се ръководи от временно изпълняващия длъжността историк Петър Калчев, който е бил директор на институцията на предходен етап.  \r\nСлед като решението на ВКС стана публично достояние, в \"Старозагорски новини\" бе получено открито писмо на служители в Регионалния исторически музей, в това число и членове на синдикалните организации на КНСБ и КТ \"Подкрепа\", адресирано до кмета на Стара Загора, в което се изразява нежеланието им Ангел Динев да бъде върнат на директорския пост. Като мотиви в писмото са посочени \"липса на комуникативност, липса на умения да общува с колегите си, незачитане на авторитета им, проявяване на ненужна и безсмислена упоритост при вземане на решения\". Авторите на писмото настояват пред кмета на Стара Загора да се съобрази със становището им. Едва ли обаче Живко Тодоров има полезен ход, с който да удовлетвори желанието на музейните работници, тъй като по закон е длъжен да изпълни решението на ВКС.", "date": "2018.08.13", "title": "Преглед на основните теми в старозагорския печат"}
{"url": "http://www.focus-news.net/news/2018/08/13/2555577/dobrich-prodalzhavat-remontite-po-chast-ot-vtoroklasnata-patna-mrezha-v-oblastta.html", "text": "Продължават ремонтите по част от второкласната пътна мрежа в областта, предаде кореспондентът на  Радио „Фокус” – Варна . Ремонтни дейности на асфалтовата настилка се извършват по направленията път II-29 Варна – Добрич, Околовръстния път на Добрич и път II-71 Силистра – Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. И днес продължават дейностите по интегрирания проект за обновяване на водния сектор в града. В периода от днес до 19 август в рамките на „Интегриран проект за подобряване на водния сектор в град Добрич“ по ЛОТ 3 ще се работи по ул. „Стефан Стамболов“ от „Дружба“4 до ул. „Никола Петков“ , ул. „Самарско знаме“, ул. „Опълченска“, ул. „Черно море“, ул. „Чайка“, ул. „Ясна поляна“ от „Агликина поляна“ до ул. „Теменуга“, ул. „Ясна поляна“ от „Теменуга“ до „Русалка“, ул. „Ропотамо“ и ул.“Батовска“, кв. „Строител“, ул.“Бачо Киро“, ул.“Перущица“ и ул. “Трапезица“. В Добрич времето е ясно и слънчево, тихо е.  \r\nЖулиета НИКОЛОВА", "date": "2018.08.13", "title": "Добрич: Продължават ремонтите по част от второкласната пътна мрежа в областта"}
{"url": "http://www.focus-news.net/news/2018/08/13/2555571/premierat-boyko-borisov-i-ministar-krasimir-valchev-shte-se-sreshtnat-s-predstaviteli-na-natsionalniya-institut-po-meteorologiya-i-hidrologiya.html", "text": "Премиерът Бойко Борисов и министърът на образованието и науката Красимир Вълчев ще се срещнат с представители на Националния институт по метеорология и хидрология (НИМХ) към БАН, с председателя на Академията акад. Юлиан Ревалски и с председателя на Общото събрание проф. Евелина Славчева. Това съобщиха от пресцентъра на  Министерството на образованието и науката . Разговорът ще се проведе в Министерския съвет от 9.00 часа днес. След срещата са предвидени изявления.", "date": "2018.08.13", "title": "Премиерът Бойко Борисов и министър Красимир Вълчев ще се срещнат с представители на Националния институт по метеорология и хидрология"}
{"url": "http://www.focus-news.net/news/2018/08/13/2555576/aa-rusiya-ima-namerenie-da-premahne-vizite-za-opredeleni-kategorii-turski-grazhdani.html", "text": "AA: Русия има намерение да премахне визите за определени категории турски граждани, съобщава руското външно министерство, цитирано от  Anadolu Agency . \r\nСлед като Турция свали руски военен самолет над турско-сирийската граница през ноември 2015 г., Русия наложи редица едностранни санкции на Турция, включително забрана на вноса на храни и прекратяване на безвизовото пътуване. \r\nВ изявление руското министерство заяви, че руският външен министър Сергей Лавров ще посети Турция на 13 и 14 август, за да присъства на 10-ата посланическа конференция, която ще се проведе на 12-17 август в столицата Анкара и в централната провинция Коня. \r\n\"Планираме да обсъдим перспективите за облекчаване на режима на пътуване за гражданите на двете страни. Ние потвърждаваме желанието да вдигнем визовия режим за определени категории турски граждани\", каза той. \r\nСпоред изявлението Лавров и неговият турски колега Мевлют Чавушоглу ще обсъдят също двустранните отношения, както и регионалните въпроси, особено конфликта в Сирия.  Юлиян Марков", "date": "2018.08.13", "title": "AA: Русия има намерение да премахне визите за определени категории турски граждани"}
{"url": "http://www.focus-news.net/news/2018/08/13/2555578/sofiya-vavezhda-se-vremenna-organizatsiya-na-dvizhenieto-za-podmyana-na-vodoprovod-po-bul-dzheyms-bauchar-ot-ul-sveti-teodosi-tarnovski-do-ul-yakubitsa.html", "text": "Въвежда се временна организация на движението за подмяна на водопровод по бул. „Джеймс Баучър“ от ул. „Свети Теодоси Търновски“ до ул. „Якубица“, съобщиха от пресцентъра на  Столична община . До 24.00 часа на 17 август се забранява влизането на пътни превозни средства, престоят и паркирането по дясна пътна лента от южната страна на пътното платно на бул. „Джеймс Баучър“ в участъка от ул. „Св. Теодосий Търновски“ до ул. „Плачковица“.  \r\nОт 00.00 часа на 20 август до 24.00 часа на 24 август се забранява влизането на превозни средства, престоят и паркирането през южната страна на кръстовището между бул. „Джеймс Баучър“ и ул. „Плачковица“.", "date": "2018.08.13", "title": "София: Въвежда се временна организация на движението за подмяна на водопровод по бул. „Джеймс Баучър“ от ул. „Свети Теодоси Търновски“ до ул. „Якубица“"}
{"url": "http://www.focus-news.net/news/2018/08/13/2555579/burgas-kontsert-pod-nadslov-ruhe-meine-selle-shte-se-provede-v-ramkite-na-muzikalno-poetichni-vecheri-pamet-za-emil-chakarov.html", "text": "Концерт под надслов \"Ruhe meine selle\", или \"Спокойствие в душата ми\", ще се проведе в рамките на Музикално-поетични вечери \"Памет за Емил Чакъров\". Той ще се проведе от 19.00 часа в зала 4 на експоцентър \"Флора\". Това съобщиха от пресцентъра на  Община Бургас . Сопраното Мария Цветкова-Маджарова и Райна Попова на рояла ще представят въздействаща програма от произведения на Рихард Щраус и Георги Златев - Черкин. \r\nМария Цветкова-Маджарова е родена в Бургас. Завършва през 1995 година Националната музикална академия \"Проф. П. Владигеров\" в класа на проф. Реса Колева. През 1994 година печели Специалната награда на ХIV Национален конкурс \"Светослав Обретенов\" в Провадия. За ролята на Катерина от операта \"Катерина Измайлова\" на Шостакович получава наградата на публиката \"Кристална лира 2015\" и е номинирана от списание \"Опернвелт\" - Берлин в категория \"Най-добри певци\" в годишната класация на оперните критици. Мария Цветкова е солист на Държавна опера - Бургас и Държавна опера - Русе. Гастролирала е на сцените на Националната опера и балет, Държавен музикален театър \"Стефан Македонски\", Варненската, Пловдивската и Старозагорската опери. Многократно участва в международни проекти в Италия, Франция, Холандия, Белгия, Германия, Австрия, Швейцария,Сърбия, Испания, Португалия, САЩ. Репертоарът и обхваща централните партии в опери на Моцарт, Росини, Верди, Доницети, Маскани, Леонкавало, Пучини, Хендел, Пърсел, Чайковски, Шостакович, Рихард Щраус, Любомир Пипков, Парашкев Хаджиев, оперети на Й. Щраус, Офенбах, Калман, Лехар, Александър Йосифов, както и големи кантатно-ораториални опуси - Реквием и Коронационна меса на Моцарт, Реквием - Верди, Стабат Матер - Перголези, Девета симфония - Бетовен, Росини -  Стабат Матер, Немски реквием на Брамс, Рутер - Тържествена меса, Дженкинс - \"Въоръженият човек\", Реквием - Андрю Уойт Уебър и други. \r\nМария Цветкова-Маджарова стана носител на голямата награда \"Музикант на годината 2017\" на предаването \"Алегро виваче\" на БНР. Престижната награда се присъжда вследствие вота на слушателите. Носител на наградата на Бургас за култура през 2018 г. \r\nРайна Попова е родена през 1948 г. в Бургас. Завършва Средно музикално училище Бургас и Държавна Консерватория - София, специалност пиано и камерна музика. Работи като корепетитор в Бургас и Измир, като преподавател на Оперни ансамбли и Компле опера в държавна консерватория \"Мимар Синан\" - Истанбул. \r\nВ репертоара си има над 90 български, турски и световни опери. Притежава отлични дипломи като: пианист средношколец1960 г., Корепетитор - Търговище 1983 г.- Бургас, Немски конкурс 2011 г., както и 20 плакета като акомпанятор. Реализирала е майсторски следните класове: \r\n- 2000 г. с Катя Ричарели; \r\n- 2005 г. - Лидия Ошавкова; \r\n- 2010, 2011 г.- Амелия Фелле; \r\n- 2011, 2012 г.- Италия, държавна консерватория \"Тито Скипа\"; \r\n- 2012 г. - Ремзие Алпер; \r\n- 2012, 2017 г. - Елена Филипова. \r\nАкомпанятор на международен конкурс \"Лейла Генчер\" 3 години и 14 години на конкурс \"Siemens\". Подготвила за конкурси 21 турски певци, сега солисти по световните оперни сцени.", "date": "2018.08.13", "title": "Бургас: Концерт под надслов \"Ruhe meine selle\" ще се проведе в рамките на Музикално-поетични вечери \"Памет за Емил Чакъров\""}
{"url": "http://www.focus-news.net/news/2018/08/13/2555580/denyat-13-avgust-v-balgarskata-istoriya.html", "text": "На 13 август 1911 г. с първия български самолет „Блерио” летецът Симеон Петров извършва демонстративен полет над София и е сформирано аеропланно отделение в армията с единствен самолет. \r\n1987 г. - задържани са Елин Маджаров (Емин Мехмедали), Алцек Чакъров (Абдула Чакър) и Сава Георгиев (Саафет Реджеб), заподозрени в извършване на серия бомбени атентати в периода 1984 - 1985 г. През 1985 година тримата взривяват влак и отнемат живота на седем души. Осъдени са на смърт чрез разстрел и са екзекутирани през 1988 г. През септември 1998 г. по заповед на окръжния прокурор на Бургас Емил Христов паметните им плочи в с.Трънак, Русенска община са демонтирани. \r\n1992 г. \r\nМежду България и Хърватия са установени дипломатически отношения. Хърватия е държава в Югоизточна Европа. Страната е разположена в северозападната част на Балканския полуостров. Страната е разположена в северозападната част на Балканския полуостров. Населението й е 4 430 хил. жители. Столицата на страната е град Загреб. В края на ХVIII в. става част от империята на Хабсбургите (след 1867 г. - Австро-Унгария). През 1918 г., след разпадането на Австро-Унгария, става част от Кралството на сърби, хървати и словенци. През 1929 г. се преименува на Кралство Югославия. В периода 1941-1945 г. е образувана Независима държава Хърватско. От 1945 г. до 1991 г. е в състава на Югославия, като съюзна република. На 25 юни 1991 г., една година след първите демократични избори, е приета декларация за пълна независимост на страната. През същата година започва война с военните части на остатъчна Югославия, която завършва през 1995 г. През 1992 г. Хърватия е приета за пълноправен член на Организацията на обединените нации. \r\nНа посещение в София е македонският президент Киро Глигоров. Той е роден е на 3 май 1917 г. в Щип. Завършва гимназия в Скопие. Дипломира се в Юридическия факултет в Белград през 1939 г. Заема различни високи длъжности в изпълнителната власт, преди всичко в областта на икономиката и финансите. Той е една от водещите фигури, които се застъпват за въвеждането на пазарна икономика в Югославия. В края на 80-те години напуска Белград и се връща в политическия живот на Македония. На първите многопартийни избори (27 януари 1991 г.) е избран за президент на страната. На изборите през октомври 1994 г. получава втори 5-годишен мандат за президент. На 3 октомври 1995 г. е извършен атентат срещу първия македонски президент Киро Глигоров. Кола-бомба избухва в близост до кортежа му пред хотел “Бристол” в Скопие. Глигоров е тежко ранен, но оцелява след операция извършена в Париж. При експлозията загиват шофьорът на служебния му автомобил и случаен минувач. \r\nНепосредствено след атентата се лансират версии за намеса на югославските тайни служби и дори се появява “българска следа”. Тези предположения, обаче, остават непотвърдени. \r\n1987 г. \r\nЗадържани са Елин Маджаров (Емин Мехмедали), Алцек Чакъров (Абдула Чакър) и Сава Георгиев (Саафет Реджеб), заподозрени в извършване на серия бомбени атентати в периода 1984-1985 г. През 1985 година тримата взривяват влак и отнемат живота на седем души. Осъдени са на смърт чрез разстрел и са екзекутирани през 1988 г. През септември 1998 г. по заповед на окръжния прокурор на Бургас Емил Христов паметните им плочи в с.Трънак, Русенска община са демонтирани. \r\n1983 г. \r\nПровеждат се юбилейни тържества в Странджанския край, посветени на Илинденско-Преображенското въстание. \r\n1957 г. \r\nВ периода 13 – 17 август в България гостува президентът на Демократична република Виетнам Хо Ши Мин. В съвместна декларация се заявява, че България подкрепя \"законния стремеж на виетнамския народ за мирно обединение на неговата родина чрез провеждане на общи избори, както предвиждат Женевските споразумения от 1954 г.\" \r\n1945 г. \r\nНа България е връчена нота от правителството на САЩ, в която се заявява, че условията в страната не позволяват провеждането на демократични избори. В нея не се настоява за отлагане датата на провеждането им. \r\n1911 г. \r\nС първия български самолет \"Блерио\" летецът Симеон Петров извършва демонстративен полет над София и е сформирано аеропланно отделение в армията с единствен самолет. Симеон Петров е роден на 1 септември 1888 г. в Русе. Служи в 4-ти артилерийски полк в София. След конкурс е изпратен в школата на Луи Блерио за обучение на пилоти. Симеон Петров е първият авиатор в световната история, който приземява самолет със спрял двигател. По повод на това геройство френските пощи издават картичка с лика му. Участва в Балканската война, като на 7 ноември 1912 г. става първия пилот, извършил нощна бомбардировка, а на 14 март 1913 г. пръв в света лети над противникова столица —Цариград. Така поставя началото на стратегическите действия на авиацията.Симеон Петров конструира авиационните бомби тип „Чаталджа”, изключително успешна конструкция. Впоследствие чертежите са предадени на Германия и така бомбата е използвана от Централните сили до края на Първата световна война. През войната Симеон Петров е началник на II-ро аеропланно отделение. На тази дата са родени: \r\n1969 г. \r\nРоден е Емил Кременлиев - български футболист, защитник. Започва професионалната си кариера в “Славия” и се утвърждава като титуляр. Преминава в “Левски”, с който е шампион през 1993-1994 г. и 1994-1995 г. През 1995 г. е носител и на Купата на България. Играе в “Олимпиакос” - Пирея, след което се връща в “Левски”. Изиграл е над 150 мача в АРФГ. Участва в националния отбор, спечелил четвърто място на Световното първенство в САЩ през 199 г., участва и на Европейското първенство в Англия (1996 г.). В момента е играещ президент на отбора на Казичене. \r\n1960 г. \r\nРоден е Андрей Слабаков - български режисьор. Завършва кинорежисура във ВИТИЗ (1984 г.). Работи в СИФ “Бояна”. През първата половина на 90-те години на ХХ в. живее и работи в Италия. Филмография: “Под игото” (актьор, 1990 г.), “Влак за морето” (1990 г.), “Евреите в България” (1995 г.), “Вагнер” (1998 г.), “Перловец - реката на живота” ( 2001 г.), “Вълци” ( 2001 г.). \r\n1953 г. \r\nРодена е Кристалина Георгиева – български икономист, политик и европейски комисар. \r\nВицепрезидент е на Световната банка (от март 2008 до февруари 2010), членува в съвета на настоятелите и е доцент в катедра „Икономикс“ на Университета за национално и световно стопанство в София. \r\nВстъпва в длъжност като европейски комисар на 9 февруари 2010 г., когато комисията Барозо II е одобрена от Европейския парламент. \r\nОбявена е на 30 ноември 2010 г. за „комисар на годината“ и за „европеец на годината“ в годишните награди на електронното издание „Юръпиън войс“ (European Voice). Тя е отличена за своите приноси в работата си и по-специално управлението на хуманитарните катастрофи в Хаити и Пакистан. \r\n1946 г. \r\nРоден е Михаил Белчев - български режисьор, поет. Завършва IV курс на ВМГИ - София; телевизионна режисура в Драматическия факултет на Театрална академия \"Черкасов\", Ленинград. Първият му успех е през 1968 г. на Световния фестивал на младежта и студентите в София. През 1982 г получава орден \"Кирил и Методий\". Носител е на 9 награди от фестивала Златният Орфей. Печели Златен Орфей за цялостно творчество през 1996 г. Режисьор е на телевизионни спектакли, филми, автор на музика за театрални постановки и филми. С песента \"Докога\" в изпълнение на Нели Рангелова, музика Ал. Бръзицов, печели сребърна Братиславска лира (1983 г.) и втора награда на фестивала в Сопот, Полша (1984 г.). Автор е на творбите: \"По първи петли\" (1987 г.); \"Човек за прегръщане\" (1994 г.), \"Не всичко е пари, приятелю…\"(1997 г.), \"Поезия\" (2000 г., 2001 г.) и \"Поезия/Poesie\" (2001 г., билингва на италиански). Сред неговите албуми са: \"Къде сте приятели\" (1972 г.), \"Двойник\" (1977 г.), \"Преквалификация\" (1988 г.), \"Човек за прегръщане\" (1994 г., песни по стихове на Белчев), \"Късна любов\" (1996 г., и CD), \"Мила моя\" (2000 г., и CD). \r\n1944 г. \r\nРоден е Димитър Бочев - съвременен български писател. Изключван е два пъти от Софийския университет, където следва философия. От 1972 г. е политически емигрант в Германия (ФРГ), където работи като журналист в радио \"Дойче веле\" и програмен директор в българската секция на \"Свободна Европа\". Автор е на книгите \"Междинно падане\", \"Хомо емигрентище\", \"Генезис II\" и др. \r\n1938 г. \r\nРоден е Драгомир Георгиев Шопов - български поет. Завършва българска филология в Софийския университет (1965 г.). Работи като редактор (1967-1972 г.) и е отговорен редактор (1972 г.) в Радио София, заместник-главен редактор е на вестник “Земеделско знаме” (от 1974 г.). Член е на БЗНС. Печата за пръв път през 1959 г. във вестник “Нродна армия”. Автор е на съчиненията: “В една капка дъждовна” (1970 г.), “Ветровете нямат възраст” (1974 г.), “Какво запомних от деня” (1979 г.), “Трева и сняг” (1979 г.), “Летопис за началото. Поема” (1982), “Преди да се завърна” (1984), “Непослушен влак” (1986 г.), “Въздух за песен” (1987 г.), “Да не лъжем живота” (1987 г.), “За дълго тук” (1988 г.), “Малкият художник” (1989 г) и др. \r\n1923 г. \r\nРодена е Леа Иванова - българска популярна изпълнителка на шлагери, легенда в българската забавна музика. Израства в Цариград, където пее в детския хор на Българската екзархия. Учи в Дупница, а в началото на 40-те години се премества в София. Пее като солистка в джаз \"Славянска беседа\", в \"Джаз Овчаров\" и оркестър \"Оптимистите\", с който работи до 1956 г. Изпълненията £ са в стил \"суинг\". От 1956 г. е в оркестрите на Хр. Вучков, Д. Ганев, Големия оркестър към Концертна дирекция. Сътрудничеството £ с Е. Казасян започва от 1957 г. и продължава почти 30 години. В началото на 60-те години прави турнета в Румъния, Унгария, Югославия, Берлин. От 1963 г. до 1983 г. работи във вариетета от висока класа в чужбина, продължават концертите £ в почти цяла Западна Европа, САЩ, Канада, Южна Америка, Близкия Изток. Има издадени албуми от фирмите \"Qaliton\" (Унгария), \"Electrecord\" (Румъния), \"Deutsche Vogue\" (Германия), \"Балкантон\". Умира на 28 май 1986 г. в София. Книга за живота £ излиза през 1988 г.- \"Би трябвало да имам два живота\" от Г. Георгиев и Е. Казасян. \r\n1870 г. \r\nРоден е Цоньо Калчев - български писател. Учи в педагогическото училище в Казанлък и в Търново. Завършва педагогически курсове в София. Над 30 години работи като учител и читалищен организатор. Автор е на учебници и учебни помагала. Преразказва детски приказки. Цоньо Калчев е автор на съчиненията “Детски приятел” (1898 г.), “Лятна разходка” (1902 г.), “Песни и картинки” (1902 г.), “Зимни вечери” (1903 г.), “Честити дни” (сборник с разкази и приказки, 1907 г.), “Софроний, епископ Врачански” (1930 г.) и др.Умира на 18 февруари 1942 г. в София. \r\n1847 г. \r\nРоден е Георги Странски (1 август стар стил) в Калофер. През 1864 г. заминава за Букурещ, където завършва първо медицинско училище, а през 1874 - медицина в Букурещкия университет. През следващите години работи като лекар в Бузъу и Букурещ и издава книгата „Медицински беседи“ (1876). Той е близък със своя съгражданин Христо Ботев, на когото става кум. \r\nДо Георги Странски, Иван Кавалджиев и Иван Грудов Христо Ботев изпраща знаменитото си писмо от борда на \"Радецки\", в което изповядва: \r\n\"Аз съм весел и радостта ми няма граници, като си наумя, че \"Моята молитва\" се сбъдва.\" \r\nВ Румъния Георги Странски е сред основателите на Българското човеколюбиво настоятелство и член на Българското централно благотворително общество, което наследява под благовиден предлог БРЦК след разгрома на Априлското въстание. По време на Сръбско-турската война (1876) участва в румънска санитарна мисия в Сърбия, а през Руско-турската война (1877-1878) е военен лекар в румънската армия. \r\nПо време на Временното руско управление Георги Странски е окръжен лекар на Плевен. След това е народен представител в Учредителното събрание (1879) и I Обикновено Народно събрание (1879). През 1879 се установява в Пловдив, където работи като лекар и става един от водачите на Либералната партия в Източна Румелия. Той е директор на финансите (1880-1881), член на Постоянния комитет (1879-1880, 1882-1883) и негов председател (1883-1884), председател на Областното събрание (1883). Участва в организирането на Съединението (1885) като член на Българския таен централен революционен комитет и след преврата става председател на образуваното временно правителство и комисар в Южна България. \r\nСлед Сръбско-българската война Георги Странски е дипломатически агент на България в Белград (1886-1887). След това е министър на вътрешните работи в кабинета на Константин Стоилов (1887) и министър на външните работи и изповеданията в правителството на Стефан Стамболов (1887-1890). Той е и народен представител в V Обикновено Народно събрание (1887-1890) и VI Обикновено Народно събрание (1890-1893). След оставката на Стефан Стамболов Георги Странски подновява лекарската си практика. През 1897-1899 е управител на Александровска болница в София, а през 1899-1900 е окръжен лекар в Русе. От 1900 до 1904 е председател на Върховната сметна палата. \r\nГеорги Странски умира на 17 януари (4 януари стар стил) 1904 г. в София. \r\nНа неговото име е кръстена Университетската многопрофилна болница за активно лечение в Плевен. \r\n1826 г. \r\nРодена е Неделя Петкова. Моминското име е Неделя Делюва Гульова. Получава елементарна грамотност по взаимоучителната метода в Сопотския девически манастир, след което се самообразова. По препоръка на Найден Геров става учител в новооткритото девическо училище в София (1858-1861), където работи със Сава Филаретов. По-късно е учителка в Самоков (1862-1864), Кюстендил (1864-1865), Прилеп (1865-1866), Охрид (1868-1869), Велес (1870-1871). \r\nВ Прилеп организира за първи път честване на празника на Светите братя Кирил и Методий, а във Велес се включва в местния революционен комитет. След разкриване на участието ѝ в комитета, тя е изгонена от града и с подкрепата на Зографския манастир основава смесено българско училище във Вардарския квартал на Солун. Участва в борбата на местното население срещу гъркоманите, създава женски и благотворителни дружества, съдейства за изпращането на български девойки на учение в Русия. \r\nСлед Освобождението живее в Кюстендил (1878), а през 1879 година се заселва в София. През 1883 г. се установява в Ракитово и работи за просветата на чепинските българи. Умира в София на 1 януари 1894 г. \r\nНеделя Петкова е майка на Станислава Караиванова-Балканова. Двете ушиват знаме, което е използувано за обявяване на Разловското въстание. Омъжена е за най-малкия вуйчо на Васил Левски (брат на майка му Гина) - Петко Караиванов. На тази дата умират: \r\n2006 г. \r\nУмира българският състезател по борба калсически стил Георги Райков.  \r\nРоден е на 18 октомври 1953 г. в град София. Състезава се в борба класически стил при треньор е Христо Мирянов. Утвърждава се като добър борец още от юноша. Младежки световен (1973) и европейски шампион (1974). През 1975 г. на европейското първенство в Людвигсхафен, дебютира отлично при мъжете и завоюва европейска титла в категория до 90 кг. Преминава в горната категория до 100 кг. \r\nСпечелва златен медал от летните олимпийски игри в Москва през 1980 г. Двукратен европейски шампион (1975, 1980) и сребърен медалист (1977,1978). Двукратен световен вицешампион (1978, 1979) и бронзов медалист през 1977 г. Прекратява спортната си кариера на 27 годишна възраст.  \r\nЗавършва висше образование във ВИФ. \r\nУмира внезапно от инфаркт по време на тържествата в Копривщица по случай 35-та годишнина от спечелената първа световна отборна титла по класическа борба в София (1971). В град Копривщица всяка година се организира Турнир по класическа борба за кадети „Георги Райков“. \r\n1936 г. \r\nУмира Иван Андреев Георгов - български философ, член на БКД от 1902 г., професор, доктор, член-кореспондент на чуждестранни институти. Той е роден на 19 януари 1862 г. във Велес. Завършва педагогическо училище във Виена, философия в Йена и Женева, полага докторски изпит в Йена по философия, математика и санскритски език. Автор е на творбите: \"Принос към граматическия развой на детския говор\" (1906 г.), \"Словният имот на детския говор\", ч. I и II (1910-1911 г.), \"История на философията\" т. I (1926 г.) и др.  \r\n1934 г. \r\nУмира Георги Минчов Вазов - български офицер, генерал-лейтенант. Роден е на 5 януари 1860 г. в Сопот. Брат е на Иван Вазов. Завършва Одеското пехотно училище (1880 г.) и Руската военно-инженерна академия. Един от организаторите на преврата на 9 август 1886 г. Емигрира в Русия, където служи в Закаспийската област около 10 години. След завръщането си в България е инспектор на инженерните войски (1904-1908 г.). Уволнен е от армията през 1909 г. По време на Балканската война (1912-1913 г.) в Одринската операция командва източния сектор. Министър на войната е от 27 юни до 28 август 1913 г. Издава няколко труда за войните през 1885 г.и 1912-1913 г. \r\n1895 г. \r\nВ София умира Трайко Трайко Китанчев (1858 - 1895) - писател, деец на македонското революционно движение. Пръв председател на Македонския комитет (по-късно Върховен Македоно-Одрински комитет). Роден е в село Подмочани, Ресенско, на 1 септември 1858 г. Учител е в Българската мъжка гимназия в Солун, в Пловдив, училищен инспектор в Търновско. Доброволец в Сръбско-българската война (1885). Китанчев е основен инициатор за обединяване на македонските дружества в България и е първият председател на Македонския комитет. Автор е на статии и други материали за националната идея. Прави първия превод на български език на \"Дон Кихот\" на Сервантес. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.13", "title": "Денят 13 август в българската история"}
{"url": "http://www.focus-news.net/news/2018/08/13/2555581/mkd-makedoniya-sled-boyko-borisov-se-izkaza-i-rumen-radev-makedonskiyat-premier-ne-se-izvini-ne-kaza-yasno-chie-e-ilindenskoto-vastanie.html", "text": "След българския премиер Бойко Борисов и българския президент заяви: Македонският премиер не се извини, не каза ясно чие е Илинденското въстание, пише македонското електронно издание  “МКД“ . \r\nАгенция „Фокус“ представя целия материал без редакторска намеса. \r\nБългарският президент Румен Радев е последният български политик, който реагира на изявлението (на македонския премиер б.р.) , както и на изявлението му в социалната мрежа „Фейсбук“ на македонския премиер Зоран Заев. Българският президент във Варна заяви, че не е доволен от писменото обяснение на македонския премиер Заев в профила му във социалната мрежа относно изявлението за въстанието в Илинден. \r\nСпоред Радев, това, което е написал македонският премиер Зоран Заев на профила си не е извинение, както твърдят българските медии. \r\n\"Чухте ли  да имаше извинение? Аз не чух. Това във „Фейсбук“ не е извинение. Заев посочи, че това е грешка, но той не поправи това, което каза. Не може да се свежда до политически пи-ар и да не мисли в дългосрочен план. Призовавам правителството на България да  определи дали има  нарушение на някоя от разпоредбите на Договора за добросъседски отношения с Македония \", каза Радев. \r\nЗаев каза преди няколко дни, че Илинденското въстание е македонско. На това последваха бурни реакции в България, сред които и на българският премиер Бойко Борисов, който каза, че Заев, преди да каже нещо трябва добре да помисли, защото следват преговори за членство на Македония в ЕС. \r\nНа това изявление (на българския премиер - б.р) Заев написа в профила си в „Фейсбук“. \r\n\"Скъпи приятели и братя от България, повярвайте, честно изграждаме приятелство, което няколко десетилетия назад беше загубено. Това беше загуба за двете страни. Открихме отново нашия приятел и брат. Нека не се връщаме назад. Това е наш дълг пред нашите деца. Някога може би не сме достатъчно внимателни ние политиците, някога правим и грешки, но ви уверявам, че това е само невнимание, защото искрено искаме сътрудничество и приятелство и за това подписахме договор за добросъседство и приятелство \". \r\nТова, в българските медии, веднага се характеризира като извинение на  Заев. Но българският президент Румен Радев отиде крачка напред и поиска от българското правителство оценка дали подобно изявление на Заев за Илинденското въстание е в унисон с Договора за приятелство и добросъседство между Македония и България.  Юлиян Марков", "date": "2018.08.13", "title": "„МКД“ (Македония): След Бойко Борисов се изказа и Румен Радев: Македонският премиер не се извини, не каза ясно чие е Илинденското въстание"}
{"url": "http://www.focus-news.net/news/2018/08/13/2555582/sofiya-zatvarya-se-iztochnata-polovina-ot-patnoto-platno-na-bul-vasil-levski-ot-bul-tsar-osvoboditel-do-pametnik-vasil-levski.html", "text": "Въвежда се временна организация на движението във връзка със затваряне на бул. „Васил Левски“ от бул. „Цар Освободител“ до паметник „Васил Левски“, съобщиха от пресцентъра на  Столична община . От днес до 24.00 часа на 22 август се забранява влизането на пътни превозни средства по източната половина от пътното платно на бул. „Васил Левски\" в участъка от бул. „Цар Освободител\" до ул. „Оборище“, включително и през източната страна на кръстовище бул. „Васил Левски\" - ул. „Оборище“. Ще се осигури преминаване на превозни средства по ул. „Шипка“. Движението ще се извършва двупосочно в западната половина от пътното платно на булеварда.  \r\nЗабранява се влизането на превозни средства по крайните две пътни ленти от източната и от западната страна на пътното платно на бул. \"Васил Левски\" в участъка от ул. „Оборище“ до паметника на Васил Левски. Движението на превозни средства ще се извършва двупосочно по едната пътна лента в посока в същия участък на булеварда.  \r\nЗа времето от 13 август до 24.00 часа на 22 август се закрива спирка с код 1699 „СУ Св. Климент Охридски” за тролейбусни линии №1, 2, 4 и 11 на бул. „Васил Левски” в посока площад „Паметник Левски”;  \r\nПроменя се маршрутът на тролейбусни линии №1, 2 и 4 само в посока СУ „Св. Климент Охридски” както следва: от ул. „Кракра” надясно по бул. „Янко Сакъзов” и по бул. „Васил Левски” по маршрутите.", "date": "2018.08.13", "title": "София: Затваря се източната половина от пътното платно на бул. „Васил Левски“ от бул. „Цар Освободител“ до паметник „Васил Левски“"}
{"url": "http://www.focus-news.net/news/2018/08/13/2555583/pregled-na-osnovnite-temi-v-dobrudzhanskiya-pechat.html", "text": "„Три деца изчезнаха в морето край Дуранкулак“, съобщава на първа страница вестник  „Добруджанска трибуна“ . Вчера са намерени телата на две от момчетата. Трите изчезнали на 11 август деца са на възраст от 12 до 15 години. Децата са от генералтошевското село Спасово. Плажували са на неохраняем плаж близо до къмпинг „Космос“. От няколко дни по Северното Черноморие има силен вятър и морето е много бурно. Последният инцидент в района е от 2016 година. В рубриката „Акценти“ – „Добруджанска пшеница се изнася за Европейския съюз“. Търговията с пшеница в областта е активна. Това е заявил председателят на Националната асоциация на зърнопроизводителите Костадин Костадинов. В региона няма покълнала пшеница в периода на жътвата и това е прави с добро качество. „Венци и цветя пред паметника на генерал Ушаков в Каварна“, съобщава всекидневникът. Морският град отбелязва 227 години от най-голямата битка в Черно море, край нос Калиакра. Венци и цветя на паметника са положили Нина Ставрева, зам.-кметът Митко Недев, Александър Коржов, представител на Генералното консулство на Руската федерация във Варна. До края на месеца ще се измерва безплатно кръвно налягане в Добрич, съобщава изданието. Инициативата е на местния офис на една от партиите, представени в парламента. Измерването се осъществява от медицинска сестра, всеки делничен ден от 9,00 до 12,00 часа в офиса на ПП ГЕРБ по бул. „25 септември“ №3, срещу „Стара къща“. От спортната страница – „До равенство в Горна Оряховица се добраха добруджанци“. Футболистите на „Добруджа“ са взели първа точка на чужд терен през есенния дял от първенството във Втора професионална лига. Резултатът е 1:1 при гостуване на „Локомотив“. От региона – „Балчиклии не се огънаха пред кандидат за елита“. Футболният отбор „Черноморец“ при среща с „Монтана“ е завършил с 0:0. Специалистите отбелязват добрата игра на балчиклии в отбранителен план.", "date": "2018.08.13", "title": "Преглед на основните теми в добруджанския печат"}
{"url": "http://www.focus-news.net/news/2018/08/13/2555585/sofiya-vavezhda-se-vremenna-organizatsiya-na-dvizhenieto-za-rehabilitatsiya-na-bul-arsenalski-v-uchastaka-ot-bul-cherni-vrah-do-bul-petko-karavelov.html", "text": "Въвежда се временна организация на движението за рехабилитация на бул. „Арсеналски“ в участъка от бул. „Черни връх“ до бул. „Петко Каравелов“, съобщиха от пресцентъра на  Столична община . От днес до 24.00 часа на 5 септември се забранява влизането на пътни превозни средства, престоят и паркирането по крайна дясна пътна лента от южната страна от пътното платно на бул. „Арсеналски“, в участъка от ул. „Милевска планина“ до 60 м преди кръстовището с бул. „Черни връх“.", "date": "2018.08.13", "title": "София: Въвежда се временна организация на движението за рехабилитация на бул. „Арсеналски“ в участъка от бул. „Черни връх“ до бул. „Петко Каравелов“"}
{"url": "http://www.focus-news.net/news/2018/08/13/2555584/deneshen-makedoniya-pozharat-na-ostrov-evbeya-evakuirani-sa-dve-naseleni-mesta.html", "text": "Гръцките власти разпоредиха евакуация на две села на остров Евбея, където в следобедните часове на неделя избухна пожар, съобщава електронното издание на македонския вестник  „Денешен“ . \r\nСъгласно разпространената информация, огънят е пламнал в борова гора. Усилията на противопожарните служби за справяне със стихията обаче са били затруднени допълнително от силния вятър. За потушаване на пожара са задействани самолети и хеликоптери, но въпреки това той все още не е локализиран.  \r\nМедии съобщават, че заради пожара цветът на небето в региона е тъмно червено. \r\nОт редакцията припомнят, че остров Евбея се намира в близост до гръцката столица Атина. Тереза Герова", "date": "2018.08.13", "title": "„Денешен“ (Македония): Пожарът на остров Евбея – евакуирани са две населени места"}
{"url": "http://www.focus-news.net/news/2018/08/13/2555588/sofiya-zabranyava-se-vlizaneto-na-prevozni-sredstva-po-ul-georgi-rakovski-v-uchastaka-ot-ul-han-krum-do-ul-gen-gurko.html", "text": "Променя се временната организация на движението в София във връзка с изпълнението на обект: „Изграждане, възстановяване и обновяване на публични пространства в централна градска част – зона 2“. От днес до 3 септември 2018 г. се забранява влизането на пътни превозни средства по ул. „Георги Раковски” в участъка от ул. „Хан Крум” до ул. „Ген. Гурко” като се осигури преминаването на автомобили през кръстовище ул. „Георги Раковски” – ул. „Стефан Караджа”.  \r\nЗакриват се местата за почасово платено паркиране и местата в режим на платено паркиране „служебен абонамент” за времето и местата, посочени по-горе.  \r\nОт днес до 3 септември 2018 г. се променя маршрутът на тролейбусна линия №9 – в посока пл. „Сточна гара“ – от тунела при Националния дворец на културата направо по бул. „Васил Левски“  до пл. „Сточна гара“ и обратно - по бул. „Васил Левски“ до кино „Одеон\" и по маршрута си до жк. „Борово“. Тролейбусите ще спират на всички съществуващи спирки по променения участък от маршрута.", "date": "2018.08.13", "title": "София: Забранява се влизането на превозни средства по ул. „Георги Раковски” в участъка от ул. „Хан Крум” до ул. „Ген. Гурко”"}
{"url": "http://www.focus-news.net/news/2018/08/13/2555586/burgas-natovareno-e-dvizhenieto-po-patishtata-za-sozopol-i-slanchev-bryag.html", "text": "С нормална интензивност се осъществява движението по основните улици и булеварди в града, предаде репортер на  Радио „Фокус“ – Бургас . Пътните настилки са сухи и нормално проходими. Спокоен е трафикът в сутрешните часове на първия работен ден от седмицата по улиците „Иван Вазов“, „Христо Ботев“, „Генерал Гурко“, „Булаир“ и „Цар Симеон“. По-интензивно е движението по булевардите – „Тодор Александров“, „Демокрация“, „Сан Стефано“, както и по бул. „Захари Стоянов“ в жк. „Меден Рудник“. \r\nС нормална интензивност се осъществява движението по пътната мрежа в областта. Натоварено е движението по пътищата към курортите на юг и на север от града – в двете посоки по отсечките Бургас – Созопол и Бургас – Слънчев бряг. \r\nВеселина НИКОЛОВА", "date": "2018.08.13", "title": "Бургас: Натоварено е движението по пътищата за Созопол и Слънчев бряг"}
{"url": "http://www.focus-news.net/news/2018/08/13/2555587/denyat-13-avgust-v-svetovnata-istoriya.html", "text": "На 13 август 1521 г.  испанският конквистадор Ернандо Кортес завладява и разрушава след тримесечна обсада Теночтитлан (днес Мексико). Ернандо Кортес е  испански военачалник и завоевател. През 1624 г. Кардинал Ришельо е назначен от крал Луи ХIII за главен министър на Франция.През 1642 г.  Кристиан Хюйгенс открива южната полярна шапка на планетата Марс, наречена “Сиртис Мейджър Планиша”. На това място е забелязан вулкан, чиито изригвания са причина за покрития с тъмни образувания регион. В действителност цялата местност е издигнато вулканично плато. През 1814 г. е сключен мирен договор между Англия и Холандия. Целта е спиране на транспортирането на роби. Британия получава официално територията на нос Добра Надежда, а на Холандия са изплатени в компенсация 6 милиона английски лири. През 1868 г. катастрофално земетресение в Перу и Еквадор убива 25 хиляди и причинява щети за 300 милиона долара. Образуват се огромни вълни цунами, които отнасят австралийски кораб на 5 километра навътре в сушата. 1932 г. - Адолф Хитлер отказва предложения му от канцлера на Германия Франц фон Папен пост на негов заместник. \r\n2014 г. \r\nЗа първи път Филдсов медал е даден на жена - Мариам Мирзахани, американски математик с ирански корен за принос в динамиката и геометрията на риманови повърхности и теория на пространството на техните модули. Номинирани са общо четирима човека. \r\n2013 г. \r\nПри наводнения в Судан загиват 70 човека, а 150 хиляди остават без покрив над главите си. \r\n2011 г. \r\nОколо 100 тона нефт се изливат от нефтопровода на Royal Dutch Shell в Северно море близо до бреговете на Шотландия. \r\n2001 г. \r\nПодписан е Охридският рамков договор между правителството на Република Македония и представители на етническите албанци. \r\nСпоразумението прекратява въоръжения конфликт между Армията за национално освобождение и македонските сили за сигурност и поставя основата за подобряване на правата на етническите албанци. \r\nДоговорът предвижда и промяна в официалните езици в страната на общинско равнище - занапред всеки език, говорен от над 20% от населението в дадена община, става официален наред с македонския език в съответната община. Понастоящем само албанското малцинство с приблизително 25% от населението изпълнява този критерий. \r\n1998 г. \r\nВ полет към станцията “Мир” се отправя експедиция. В състава на екипажа на космическия кораб “Съюз ТМ-28” влизат – командирът Генади Падалка, инженерът Сергей Авдеев и Юри Батурин. \r\n1990 г. \r\nС указ на президента на СССР Михаил Горбачов са реабилитирани жертвите на политическите репресии от времето на Сталин. \r\n1984 г. \r\nДенят е обявен за Международен ден на левичарите по инициатива на Международната конфедерация на леворъките. \r\n1961 г. \r\nПо предложение на Политическия консултативен комитет на Варшавския договор правителството на ГДР въвежда граничен режим. На 16 август започва изграждане на Берлинската стена. Тя разделя ГДР и Западен Берлин. Нейната дължина е 162 км. \r\nРазделянето на Берлин на окупационни зони се постановява от решенията на Ялтенската конференция, проведена през 1945 г. Източната зона става столица на ГДР, в Западната зона остават американските, британските и френски контингенти. \r\nЦентралноафриканската Република и Чад провъзгласяват своята независимост от Франция. Французите окупират района през 1894 г. През 1905 г. колонията е обединена с Чад, а през 1910 г. заедно с Габон и Централно Конго образува Френска Екваториална Африка. \r\nЗапочва изграждането на Берлинската стена. Целта е да се огради Източен Берлин от британския и американския сектор на града. През годините става един от най-известните символи на Студената война. При опит да преминат от Източен в Западен Берлин през стената загиват стотици германци. Стената е разрушена през ноември 1989 г., след което остатъците от нея се превръщат в място за графити. \r\n1960 г. \r\nЦентралноафриканската република обявява независимост от Франция. \r\n1959 г. \r\nПодписана е търговска спогодба с Кралство Мароко. \r\nКралство Мароко е държава в северозападна Африка. Страната има площ 446.6 хил. кв. км. Населението й е 29 660 хил. Жители. Столицата на Мароко е Рабат. Страната е аграрна с относително добре развита добивна промишленост. Мароко е един от световните производители и износители на цитруси. Развито е лозарството и отглеждането на маслини. \r\n1952 г. \r\nГермания и Япония стават членки на Международния Валутен Фонд. Международният валутен фонд има 184 страни-членки. Целта на организацията е да подпомага подобряването на взаимодействието между членките си по отношение на паричната политика, стабилността на международния обмен, да подпомага икономическия растеж и високите нива на заетост, и да оказва временна финансова помощ на страните за балансиране на платежните им баланси. Целите на организацията не са се променили от началото на съществуването й, но инструментите й на действие се развиват непрекъснато, с оглед променящите се нужди на страните-членки в динамичната световна икономика. МВФ се управлява от управителен съвет, съставен от управител и 24 члена, назначени или избрани от представителите на страните-членки. \r\n1940 г. \r\nПо време на Втората световна война започва германската операция Adlerangriff (Атаката на орела) срещу Кралските военновъздушни сили на Обединеното кралство. \r\nКралските военновъздушни сили (RAF) са част от британските въоръжени сили. Те са най-старите самостоятелни ВВС в света, формирани на 1 април 1918 г., и имат важна роля в хода на военната история на своята страна. Взимат значително участие както във Втората световна война, така и в множество съвременни конфликти, сред които войната в Ирак от 2003 г.. Кралските ВВС разполагат с 998 самолета и 45 710 души редовен персонал. \r\n1932 г. \r\nАдолф Хитлер отказва предложения му от канцлера на Германия Франц фон Папен пост на негов заместник. \r\nАдолф Хитлер (истинска фамилия: Шиклгрубер - Schicklgruber) е германски политик, един от създателите на Националсоциалистическата Германска работническа партия (Nationalsozialistische Deutsche Arbeitspartei). За периода 1933 г. - 1934 г. той е министър-председател на Германия, а в годините между 1934 г. - 1945 г. е министър-председател и държавна глава. Обявен е за главен военен престъпник след Втората световна война. \r\nАдолф Хитлер е роден на 20 април 1889 г. Браунау, Австрия През 1913 г. се преселва в Мюнхен. Участвува в Първата световна война. След войната (1920 г.) влиза в Националсоциалистическа партия (основана през 1919 г.), активно участва в разработването на програмата на партията и скоро става всепризнат лидер. Партия начело с Хитлер и ген. Е. Лудендорф прави несполучлив опит за държавен преврат през 1923 г., за което Хитлер е осъден на пет години затвор през ноември 1923 г. В затвора започва да пише книгата “Моята борба” (“Mein Kampf”), в която излага нацистката идеология и формулира задачите на националсоциалистическото движение. За борба с Комунистическата партия в Германия, която по това време е многочислена и добре организирана сила Хитлер създава въоръжените SS (Schutzt Stafel - охраняващи) отряди (1925 г.). За борба с бойните групи на комунистите създава щурмовите отряди SA (Sturm Abteilung) (1921 г.), които са унищожени през т. нар. нощ на “дългите ножове” (30.06.1934 г.). Идеологията на Хитлер представлява еклектика от философията на “свръхчовека” на Ницше, антисемитизма на Е. Дюринг и геополитическите теории на К. Хаусхофер. Хитлер проповядва насилие срещу всички противници на националсоциализма. Представя го като единствената идея, способна и достойна да защити интересите на работниците, селяните и дребните собственици. Парламентарните избори, проведени през есента на 1932 г., са спечелени убедително от Националсоциалистическата партия и Хитлер е назначен за райхсканцлер на 30 януари 1933 г. След като взема изпълнителната власт, нацистката партия установява в страната националсоциалистическата диктатура и въвежда тоталитарно управление. След смъртта на президента П. Хинденбург Хитлер се обявява за държавна глава като “фюрер и райхсканцлер”. Обявява всички политически партии, организации и профсъюзите извън закона и конфискува имуществото им. Остават само Националсоциалистическата партия и създадените държавни синдикати под името Германски трудов фронт. Структурите на нацистката партия се вплитат във всички държавни структури. Изгражда концлагери, в които започва да затваря “общественоопасните” елементи и които превръща в оръдие за разправа с политическите си противници. По време на Втората световна война завладява почти цяла Европа и налага навсякъде с много терор и насилие нацистката идеология. С цената на много жертви силите на демокрацията и прогреса, начело със съюзните държави, побеждават Германия и ликвидират нацизма. В края на войната Хитлер се самоубива. \r\n1923 г. \r\nЗапочва хиперинфлация в Германия. \r\n1920 г. \r\nПо време на полско-съветската война започва битката за Варшава, на 25 август Червената армия е отблъсната. \r\n1917 г. \r\nВ Каталуния ( Испания ) избухва въстание на сепаратисти. \r\n1913 г. \r\nХари Брадли от лаборатория в Шефилд (Великобритания) изобретява неръждаема стомана. \r\n1910 г. \r\nБРСДП (ш. с.) и Сръбската Социалдемократическа партия връчват общ меморандум против младотурския режим до Международното социалистическо бюро. \r\n1907 г. \r\nВ Ню Йорк е пуснато първото такси. \r\n1905 г. \r\nВ Норвегия е проведен референдум за отделяне на кралството от унията с Швеция. \r\n1868 г. \r\nКатастрофално земетресение в Перу и Еквадор убива 25 хиляди и причинява щети за 300 милиона долара. Образуват се огромни вълни цунами, които отнасят австралийски кораб на 5 километра навътре в сушата. \r\n1814 г. \r\nСключен е мирен договор между Англия и Холандия. Целта е спиране на транспортирането на роби. Британия получава официално територията на нос Добра Надежда, а на Холандия са изплатени в компенсация 6 милиона английски лири. \r\n1645 г. \r\nДания и Швеция сключват мирен договор в Бромсебро. Дания е принудена да отстъпи територии в днешна южна Швеция – Готланд, Осел и Халанд, както и провинцията Ямтланд в Норвегия. Това примирие е краят на Торстенската война, конфликтът е част от по-голямата 30-годишна война, която се води между Швеция и Дания заедно с Норвегия и започва през 1643 г. \r\n1642 г. \r\nКристиан Хюйгенс открива южната полярна шапка на планетата Марс, наречена “Сиртис Мейджър Планиша”. На това място е забелязан вулкан, чиито изригвания са причина за покрития с тъмни образувания регион. В действителност цялата местност е издигнато вулканично плато. \r\n1624 г. \r\nКардинал Ришельо е назначен от крал Луи ХIII за главен министър на Франция. Той е идеолог на абсолютизма. Истинското му име е Арман Жан дю Плеси, през 1622 г. става кардинал. След като е назначен за министър съсредоточава в ръцете си цялото управление на държавата. Укрепва кралската власт, отменя политическите привилегии на хугенотите. Поощрява развитието на търговията и манифактурата. Въвлича Франция в Тридесетгодишната война. \r\n1521 г. \r\nИспанският конквистадор Ернандо Кортес завладява и разрушава след тримесечна обсада Теночтитлан (днес Мексико). \r\nЕрнандо Кортес е испански военачалник и завоевател. През 1504-1519 г. служи като чиновник в Западна Индия (Санто Доминго, Куба). Завоюва Мексико от 1519 г. до 1521 г. Унищожава Ацтекската империя. \r\n1099 г. \r\nПаскалий II е избран за католически папа. На тази дата са родени: \r\n1970 г. \r\nРоден е Алън Шиърър - английски футболист, нападател. Състезател на “Нюкасъл”. Дебютира в националния отбор на Англия през 1992 г. Изиграл е 50 мача с националната фланелка, като е отбелязал 23 гола. Участник е в Европейското първенство в Англия през 1996 г. и Световното първенство във Франция през 1998 г. Голмайстор е на националния отбор и негов капитан. \r\n1926 г. \r\nРоден е Фидел Кастро - кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г.е министър-председател на Революционното правителство (до 1976 г.). Първи секретар е на ЦК на КП на Куба от 1965 г., министър- председател (1959-1976 г.). От 1976 г. е председател на Държавния съвет и на Министерския съвет на Куба. Начело е на Движението на необвързаните страни (1976-1979 г.). \r\n1918 г. \r\nРоден е Фредерик Санджър - английски биохимик. Учи медицина и биохимия в колеж към Кеймбриджкия университет (1936-1939 г.). Той е ръководител на Отдела по биохимия на Медицинския изследователски съвет към университета (от 1951 г.). Поставя си задачата да разкрие структурата на инсулина. След 13 години проучвания, през 1956 г. определя пълната последователност на аминокиселините в 2 вериги на инсулина. По-късно работи в областта на генетиката с цел да изясни нуклеотидната последователност на РНК и ДНК. Заедно с колегите си от Лабораторията по молекулярна биология в университета открива метод за разцепване на двойната верига на ДНК (1967 г.) и прекъсва 4-те бази (аденин, гуанин, цитозин и тимин). Печели Нобелова награда за химия през 1958 г. и съвместно с У. Гилбърт през 1980 г. \r\n1913 г. \r\nРоден е Макариос III (светско име Михаил Христодулос Мускос) - президент и министър-председател на Република Кипър от 1959 г., архиепископ, глава на Автокефалната православна църква и етнарх на гръцката община в Кипър от 1950 г. Взема участие в борбата за независимост на Кипър от английско владичество; заточен е от английските власти (1956 г.). През 1957-1959 г. възглавява в Атина Националния комитет за освобождение на Кипър. \r\n1912 г. \r\nРоден е Салвадор Едуард Лурия - американски вирусолог и генетик. Член е на Националната академия на науките на САЩ (1959 г.). Той е един от основоположниците на генетиката на микроорганизмите. Изследва структурата и механизмите на възпроизвеждането на бактериофаги, открива ефекта на техните множествени реактивации. Носител е на Нобелова награда за философия и медицина (1969 г., съвместно с А. Д. Херши и М. Делбрюк). Умира на 6 февруари 1991 г. в Лексингън. \r\n1907 г. \r\nРодена е Тамара Фьодоровна Макарова - руска актриса, педагог. Заедно със съпруга си Сергей Герасимов ръководи обединен клас по актьорско и режисьорско майсторство във ВГИК (1943 г.). През 1930 г. завършва Ленинградския институт за сценични изкуства. Дебютира в киното през 1927 г. в “Чуждото сако”. От 1934 г. до 1984 г. творческият £ път е свързан с Герасимов. Снима се във филмите: “Пладне” (1931 г.), “Конвейерът на смъртта” (1933 г.), “Дезертьорът” (1933 г.), “Седемте смели” (1936 г.), “Комсомолск” (1938 г.), “Учителят” (1939 г.), “Маскарад” (1941 г.), “Непобедимите” (1943 г.), “Голямата земя” (1944 г.), “Клетва” (1946 г.), “Каменното цвете” (1946 г.), “Млада гвардия” (1948 г.), “Повест за истинския човек” (1948 г.), “Селският лекар” (1952 г.), “Пътят на правдата” (1956 г.), “Паметта на сърцето” (1958 г.), “Хора и зверове” (1962 г.), “Журналист” (1967 г.), “Да обичаш човека” (1973 г.), “Дъщери - майка” (1975 г.), “Младостта на Петър” (1981 г.), “Лев Толстой” (1984 г.).Умира през януари 1997 г. \r\n1899 г. \r\nРоден е Алфред Хичкок - англо-американски режисьор, продуцент и актьор. Завършва католически колеж и инженерно училище. В киното е от 1920 г. като художник, а от 1922 г. е сценарист и асистент-режисьор. Първите му по-значими филми са англо-германски копродукции - “Градината на удоволствията” (1925 г.) и “Планинският орел” (1926 г.). В телевизията работи от 1955 г, върху поредицата “Алфред Хичкок представя”. Филмография: “Съмнителна добродетел” (1927 г.), “Рингът” (1927 г.), “Юнона и паунът” (1930 г.), “Убийството” (1930 г.), “Жестока игра” (1931 г.), “Богати и странни” (1932 г.), “Виенски валсове” (1933 г.), “Злият човек” (1933 г.), “Човекът, който знаеше твърде много” (1934 г.), “Международен заговор” (1934 г.), “Тридесет и деветте стъпала” (1935 г.), “Саботаж” (1936 г.), “Тайният агент” (1936 г.), “Млади и невинни” (1937 г.), “Дамата изчезва” (1938 г.), “Ямайската странноприемница” (1939 г.), “Ребека” (1940 г., “Оскар”), “Чуждестранният кореспондент” (1940 г.), “Подозрения” (1941 г.), “Господин и госпожа Смит” (1941 г.), “Петата колона” (1942 г.), “Спасителната лодка” (1943 г.), “Сянка на съмнение” (1943 г.), “Малагашко приключение” (1944 г.), “Омагьосаният” (1945 г.), “Спомени за лагерите” (1945 г., документален), “С лоша слава” (1946 г.), “Случаят “Парадайн” (1947 г.), “Въжето” (1948 г.), “Под знака на Козирога” (1949 г.), “Сценична треска” (1950 г.), “Непознати във влака” (1951 г.), “Аз изповядвам” (1952 г.), “Наберете “М” за убийство” (1954 г.), “Задният прозорец” (1954 г.), “Да хванеш крадец” (1955 г.), “Човекът, който знаеше твърде много” (1956 г.), “Набеденият” (1957 г.), “Шемет” (1958 г.), “Север - северозапад” (1959 г.), “Психо” (1960 г.), “Птиците” (1963 г.), “Марни” (1964 г.), “Бостънският удушвач” (1965 г.), “Разкъсаната завеса” (1966 г.), “Топаз” (1969 г.), “Полуда” (1972 г.), “Семеен заговор” (1976 г.), “Кратка нощ” (1979 г., незавършен).Умира на 29 април 1980 г. \r\n1871 г. \r\nРоден е Карл Либкнехт - деец на германското и международно работническо движение. Син е на В. Либкнехт. Член на Социалдемократическата партия от 1900 г. От 1912 г. до 1916 г. е депутат в Райхстага. Заема интернационалистична позиция по време на Първата световна война. През декември 1914 г. единствен гласува в Райхстага против военните кредити. През 1916 г. ръководи антиправителствена и антивоенна демонстрация в Берлин. Осъден е на 2 години затвор (1916-1918 г.). Един от организаторите на \"Съюз Спартак\" и Комунистическата партия на Германия (1918 г.), издател е (съвместно с Р. Люксембург) на вестник \"Роте фане\". Убит е на 15 януари 1919 г. заедно с Р. Люксембург по време на бунта в Берлин. \r\n1866 г. \r\nРоден е създателят на фирмата \"ФИАТ\" Джовани Аниели (1866 - 1937), италиански предприемач. Създава \"ФИАТ\" през 1899 г. \r\n1852 г. \r\nРоден е Кристиан Крог - норвежки живописец. Автор е на реалистични картини за живота на моряците и бедните граждани (“Болна девойка”, 1882 г.; “Ляво на борд!”, 1879 г. и др.); разглежда социалните проблеми (“Социалистическа демонстрация”, 1891 г.) и др.Умира на 16 октомври 1925 г. в Осло. \r\n1819 г. \r\nРоден е Джордж Гейбриъл Стоукс, ирландски физик и математик. Умира през 1903 г. Най-известни са изследванията на Стоукс във връзка с вълновата теория на светлината. Те засягат аберацията, дифракцията, отражението и поляризацията на светлината и флуоресценцията. \r\n1802 г. \r\nРоден е австрийският поет Николаус Ленау (псевдоним на Франц Нимбш фон Щреленау) в Унгария. Автор е на стихотворения и поеми - \"Савонарола\", 1837 г.; \"Ян Жижка\", 1837-1842 г.; \"Албигойци\", 1842 г., и др. Умира на 22 август 1850 г. в Обердьоблинг, близо до Виена. \r\n1655 г. \r\nРоден е германският музикант Йохан Денер (1655 - 1707). Изобретател е на кларинета. \r\n1422 г. \r\nРоден е английският пионер в печатарството Уилям Какстън. Той умира през 1492 г. \r\n523 г. \r\nРоден е Свети Йоан I (VI в.) - римски папа. Въвежда в Рим традиция за деня на празнуване на Пасхата.Той е първият папа, който официално посещава Константинопол (526 г.), по настояване на остготския крал на Италия Теодорих (493-526 г.), който иска от папата да се договори с император Юстин I (518-527 г.) за отмяна на антиарианското законодателство в империята. Мисията е неуспешна, което дава повод на Тедорих да преследва православните християни. Жертва на гоненията е и самият папа, който умира в Равена, където е задържан от Теодорих. Умира на 18 май 526 г. На тази дата умират: \r\n1984 г. \r\nУмира Тигран Вартанович Петросян - руски шахматист, арменец по произход, девети световен шампион по шахмат (1963-1969 г.). Роден е на 17 юни 1929 г. Международен гросмайстор (1952 г.). Първите си стъпки в шахмата прави под ръководството на Арчел Ебралидзе. Шампион е на СССР (1959 г., 1961 г., 1969 г.). Става световен шампион след мача си с М. М. Ботвиник (1963 г.). Член е на Президиума на шахматната федерация на СССР (от 1958 г.). През 1968 г. в Ереван издава книгата \"Шахматът и философията\". \r\n1956 г. \r\nУмира Якуб Колас (псевдоним на Константин Михайлович Мицкевич) - белоруски писател и общественик, академик на Белоруската академия на науките (1928 г.). Той е роден на 3 ноември 1882 г. Завършва Несвижката учителска семинария. Работи като учител в Пински уезд (околия). За участие в нелегалния учителски конгрес (1906 г.) е осъден на три години затвор (1908-1911 г.). Служи в армията от 1915 г. Започва да печата от 1906 г. Публикува сборник със стихове “Печални песни” (1910 г.), сборник “Разкази” (1912 г.) и “Родни образи” (1914 г.). Негови произведения са: стихосбирката “Ехо” (1922 г.), сборникът с алегорични разкази “Приказки за живота” (1921 г.), повестта “Из просторите на живота” (1926 г.), поемата “Нова земя” (1911-1923 г.), романтичната поема “Симон музикантът” (1917-1925 г.), трилогията “На раздяла” (1923-1954 г.), повестта “Тресавище” (1934 г.). За цикъл патриотични стихотворения от периода на Великата Отечествена война (1941-1945 г.) и поемата “Къщата на рибаря” (1947 г.) е удостоен с Държавна награда на СССР (1946 г., 1949 г.). Депутат е във Върховния съвет на СССР на II и III конгреси. \r\n1946 г. \r\nУмира Хърбърт Джордж Уелс - английски писател и публицист, автор на романи, политически, научни и исторически книги. Той е роден на 21 септември 1866 г. Романите му са научнофантастични (“Машина на времето”, 1895 г.; “Невидимият”, 1897 г.; “Война на световете”, 1898 г.; “Първите хора на луната”, 1901 г. и др.) и реалистични (“Кипс”, 1905 г.; “Тоно Бънги”, 1909 г.; “Историята на мистър Поли”, 1910; “Хора, равни на боговете”, 1923, и др.). Творчеството му съдържа значителни социални елементи. Издава два сборника есета - “Очерци по история” (1920 г.) и “Формата на бъдещите неща” (1933 г.). Редица негови художествени изследвания са насочени против фашизма и войната. Обявява се против политическата система на управление, привърженик е на управлението на технократите - специалисти, инженери и учени. \r\n1913 г. \r\nУмира Август Бебел - германски политик, един от основателите (1869 г.) и ръководителите на Германската социалдемократическа партия и на II интернационал. Роден е на 22 февруари 1840 г. Депутат е в Райхстага от 1867 г. През 1871 г. протестира против анексията на Елзас и Лотарингия. Автор е на политически трактати. \r\n1912 г. \r\nУмира Жул Емил Фредерик Масне - френски композитор, член на Френския институт (1878 г.). Роден е на 12 май 1842 г. в Монто. Възпитаник е на Парижката консерватория, професор по композиция (1878-1896 г.). Най-известни са оперите му “Манон”, “Вертер”, “Таис”, “Иродиада”, “Сафо”, които са в репертоара на всички европейски оперни театри. Автор е на оперите “Сид”, “Лахорският цар”, “Дон Кихот”, “Клеопатра”, на много симфонични сюити, на няколко увертюри, балети и др. \r\n1910 г. \r\nУмира Флорънс Найтингел – английска медицинска сестра. Родена е на 12 май 1820 г. По време на Кримската война организира в Турция лечение за ранени съюзни войници. По-късно става основател на първите курсове за сестри на милосърдието в Англия. В нейна чест 12 май се отбелязва като световен ден на медицинските сестри. Той започва да се празнува масово от 1971 г. от 120 национални организации обединяващи 11 милиона души, а в Европа - 6 милиона. На всеки две години Международният червен кръст връчва 50 медала с името “Флорънс Найтингел”, това е висша награда за медицински сестри. \r\n1907 г. \r\nУмира Херман Каръл Фогел - германски астроном, член на Берлинската академия на науките (1892 г.). Роден е на 3 април 1841 г. в Лайпциг. От 1882 г. е директор на Потсдамската астрофизическа обсерватория. Разработва нов метод за определяне на осовото въртене на Слънцето по доплеровото смесване на линиите в спектъра (1871 г.) и спектралната класификация на звездите (1874 г.). Наблюдава спектъра на 4 051 звезди. Използва фотографирането на звездните спектри, като определя лъчевите скорости на звездите и съставя каталог на скоростите на 52 звезди. Открива, че звездите Алгол и Спик са спектрално-двойни. \r\n1863 г. \r\nУмира френският художник Йожен Дьолакроа (1798 - 1863). Той е най-яркият представител на романтизма в своята страна. \r\n662 г. \r\nУмира Св. Максим Изповедник - византийски богослов, философ, писател. Роден е в богато аристократично семейство, получава добро образование. На 21 години започва работа в двора на император Ираклий. Около 613 г. става монах в манастира “Св. Харитон” близо до византийската столица. В периода на персийските нападения срещу Византия през о. Крит и о. Кипър М. И. достига Северна Африка (626-632 г.), където среща Софроний (от 634 г.- йерусалимски патриарх) и го приема за свой духовен баща. В периода 633-647 г. заедно със Софроний са активни участници в монотелитските спорове за двете природи, двете енергии и двете ипостаси на Христос. През октомври 649 г. новият римският папа Мартин I свиква т. нар. Латерански събор, който осъжда Ектесиса на император Ираклий и Типоса на император Константин, техните автори и поддръжници. Документите на събора са подготвени с прякото участие на Максим Изповедник (той подписва и заключителния акт като ‘Максим монах’, понеже никога не е бил свещеник или игумен). През 653 Мартин I и Максим Изповедник са арестувани, през 655 г. са осъдени за държавна измяна и са интернирани - папата на п-в Херсон, където умира още същата година, а Максим Изповедник в тракийска Визия. През 662 Максим Изповедник и двамата му ученици са анатемосани на събор в Константинопол. Монахът е подложен на членоувреждане (отрязан е върхът на езика му и дясната му ръка до китката) и е осъден отново на заточение, но умира по пътя. VI вселенски събор (680-681 г.) изцяло потвърждава правотата на учението и жизнения подвиг на Максим Изповедник. От него са запазени 74 текста, без да са обединени в специална книга, и на 50 писма. Съчиненията нямат систематичен характер. Максим Изповедник пише фрагментарно, “по повод”, като изследва проблема в дълбочина, но въпреки това творчеството, а и животът му, са синтез на духовните и доктриналните постижения на предвизантийската епоха. Православната църква почита паметта му на 3 февруари (12 януари стар стил). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.13", "title": "Денят 13 август в световната история"}
{"url": "http://www.focus-news.net/news/2018/08/13/2555591/plovdiv-dvizhenieto-po-patya-yugovo-laki-se-osashtestvyava-v-edna-lenta-poradi-propadane-na-chast-ot-patnoto-platno.html", "text": "Нормална е пътната обстановка в областта. Това съобщи за  Радио „Фокус“ - Пловдив  дежурният в Областно пътно управление. Пътищата са сухи. Видимостта е добра. Няма свлачища. Движението се извършва с нормална интензивност. Движението по пътя Югово - Лъки се осъществява в една лента поради пропадане на част от пътното платно. Преминаването в проблемния участък се регулира с пътни знаци. Ограничението е валидно до 30 септември. Остава в сила ограничението за преминаването на по-високи от 4 метра камиони през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Все още е забранено и движението на камиони над 12 тона по пътя Поповица - Болярци, заради намален габарит на пътното платно на мост. \r\nЗатворена за движение е ул. „Брезовско шосе“ в града във връзка с реконструкция на бул. „Северен“, в участъка от моста на Адата до бул. „Карловско шосе“. Променен е маршрутът на автобусна линия №12 от основния вътрешноградски транспорт. Затворена за движение на моторни превозни средства е и ул. „Гладстон“, в участъка от кръстовището с ул. „Преслав” до кръстовището с ул. „Петко Д. Петков“. Причината за ограничението са ремонтни дейности в подлеза под Централна поща, а срокът за извършването им е до 30 ноември. Пътните настилки в града са сухи и нормално проходими. \r\nМария РУСЕВА", "date": "2018.08.13", "title": "Пловдив: Движението по пътя Югово - Лъки се осъществява в една лента поради пропадане на част от пътното платно"}
{"url": "http://www.focus-news.net/news/2018/08/13/2555590/pazardzhik-povishena-e-opasnostta-ot-padashti-kamani-v-planinskite-rayoni-na-oblastta.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Интензивно е движението по главен път I-8 Пловдив - Пазарджик - Белово - Костенец. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.08.13", "title": "Пазарджик: Повишена е опасността от падащи камъни в планинските райони на областта"}
{"url": "http://www.focus-news.net/news/2018/08/13/2555594/sofiyska-voda-vremenno-shte-prekasne-vodosnabdyavaneto-v-chast-ot-kv-ovcha-kupel.html", "text": "„Софийска вода” временно ще прекъсне водоснабдяването в част от кв. „Овча купел“ днес. Това съобщиха от пресцентъра на  дружеството . Във връзка с изместване на уличен водопровод на ул. „Президент Линкълн“, кв. „Овча купел“ , се налага спиране на водоподаването от 09:30 до 21:30 часа на клиентите на „Софийска вода”, живеещи в района на: ул. „Президент Линкълн“, ул. „Кукуряк“, ул. 675, ул. 657. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кукуряк“ срещу магазин „Кауфланд“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.13", "title": "„Софийска вода” временно ще прекъсне водоснабдяването в част от кв. „Овча купел“"}
{"url": "http://www.focus-news.net/news/2018/08/13/2555592/aktsenti-v-predavaneto-zona-kyustendil-na-radio-fokus-pirin.html", "text": "Тази седмица съвместното предаване на  Радио „Фокус” – Пирин  и Община Кюстендил „Зона Кюстендил” е посветено на големия християнски празник Успение на Пресвета Богородица, когато в града се организира и културният форум „Панагия” – Въздигане на хляба. Събитието се провежда ежегодно от 2008 година и се организира от Община Кюстендил. Дни преди Успение Богордично се представя традицията по замесването на богородичния хляб и изпичането му в подница. Празникът представлява културна изява за представяне на българската православна традиция и черковното художествено и певческо изкуство. За значението на този празник ще говорим с Любляна Начева, старши специалист „Координатор – направление духовно развитие и работа с подрастващи” към общинския отдел „Култура и духовно развитие”. В предаването ще ви срещнем и с ръководителя на школата „Новите майстори” Евгени Серафимов. Той е художникът, изографисал патронната икона на новостроящата се черква „Успение Богородично” в село Нови Чифлик. По този повод иконата ще бъде представена в Художествена галерия „Владимир Димитров – Майстора” в града. Ще ви разкажем и за най-стария православен храм в Кюстендил – черквата „Свето Успение Богородично”, която е изградена през 1816 година. С нейната история ще ни запознае Явор Митов от Регионалния исторически музей в Кюстендил. По повод празника „Панагия” музеят организира детска работилница на тема „История от глина”. По темата ще говорим с експерта Мирослава Таскова. Предаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.08.13", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/08/13/2555589/politico-germaniya-i-ispaniya-se-saglasiha-za-uvelichavane-na-sredstvata-za-spirane-na-migrantskiya-potok-ot-afrika.html", "text": "Правителствените лидери на Берлин и Мадрид постигнаха съгласие за увеличение на европейските средства за спиране на мигрантския поток от Африка, съобщава електронното издание  Politico . \r\nСлед срещата с испанския министър-председател Педро Санчез, канцлерът на ФРГ Ангела Меркел подчерта, че предложението й за укрепване на „европейското решение“ за справяне с миграцията носи значителни ползи за континента.  \r\nСъществуващият Дъблински регламент, според който страната, в която мигрантът влиза, носи отговорност за разглеждане на кандидатурата му за убежище, „не функционира“, категорична бе Меркел в рамките на пресконференция. Върху средиземноморските държави пада най-голямата тежест от миграцията и политиката на Европейския съюз за преразпределяне на кандидатите за убежище сред останалите страни от Общността изглежда не са успешни, допълни германският канцлер. \r\nДвустранното споразумение, постигнато по-рано този месец между Берлин и Мадрид, и влязло в сила в събота, предвижда бежанците, които пристигат в Германия, но вече са били регистрирани в Испания,  да бъдат връщани в иберийското кралство в рамките на 48 часа. Целта на споразумението е „да намерим справедлива система за разпределение\", поясни Меркел. \r\nЗа германския канцлер споразумението е успех в усилията за потушаване на ожесточения дебат между двете партии от управляващия в Берлин Съюз (ХДС/ХСС). Германските медии обаче с основание отбелязаха, че новите правила, влезли в сила в средата на юни, засягат много малка част от пристигащите мигранти, което на свой ред отново поставя под въпрос ефективността на подхода.  \r\nМеркел защити сделката, като изтъкна, че „Германия и Испания разчитат на европейски решения\" и припомни, че подобно споразумение се договаря с Гърция – друга страна, която е сред най-засегнатите от мигрантския наплив към Европа. \r\nДвамата лидери също така се споразумяха да подкрепят финансирането чрез Европейската комисия, за да помогнат на Мароко да усъвършенства граничния полицейски контрол, за да намали потока от мигранти, идващи в Испания от Африка, бе подчертано в изявление от испанското правителство. Тереза Герова", "date": "2018.08.13", "title": "Politico: Германия и Испания се съгласиха за увеличаване на средствата за спиране на мигрантския поток от Африка"}
{"url": "http://www.focus-news.net/news/2018/08/13/2555593/varna-vremenno-dvizhenieto-se-osashtestvyava-v-edna-lenta-po-avtomagistrala-hemus-pri-paten-vazel-neofit-rilski-v-posoka-varna-poradi-patnotransportno-proizshestvie.html", "text": "Временно движението се осъществява в една лента по автомагистрала „Хемус“ при пътен възел „Неофит Рилски“ в посока Варна поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.08.13", "title": "Варна: Временно движението се осъществява в една лента по автомагистрала „Хемус“ при пътен възел „Неофит Рилски“ в посока Варна поради пътнотранспортно произшествие"}
{"url": "http://www.focus-news.net/news/2018/08/13/2555595/balgarskiyat-patriarh-neofit-shte-oglavi-praznichnite-bogosluzheniya-za-hramoviya-praznik-na-troyanskata-sveta-obitel-uspenie-na-presveta-bogoroditsa.html", "text": "Празничната програма за храмовия празник на Троянската света обител \"Успение на Пресвета Богородица\" ще започне на 14 август 2018 г. с празнично вечерно богослужение с чина на Опелото на Пресвета Богородица предаде репортер на  Агенция \"Фокус\" . Началото е в 18.00 часа. \r\nНа 15 август 2018 г. от 07.00 часа е началото на Празнична полунощница с Игуменската лития. От 08.00 часа започва празнична утреня. В 09.00 часа е началото на празнична света Литургия, оглавена от Негово Светейшество Българския Патриарх Неофит. В 11.00 часа започва традиционната Лития с чудотворната икона на Пресвета Богородица „Троеручица” от храма до мястото на първото чудо извършено от иконата. В 18.00 часа ще бъде отслужена празнична вечерня с акатист на Успение Богородично \r\nНа 16 август 2018 г. от 17.00 часа ще започне вечерня. От 18.00 часа ще бъде отслужена ктиторска панихида (молитвено възпоменание за всички представили се в Христа игумени, братя и дарители на светата обител).  \r\nНикола ПЕТКОВ", "date": "2018.08.13", "title": "Българският патриарх Неофит ще оглави празничните богослужения за храмовия празник на Троянската света обител \"Успение на Пресвета Богородица\""}
{"url": "http://www.focus-news.net/news/2018/08/13/2555596/gabrovo-ogranicheno-e-dvizhenieto-po-pat-veliko-tarnovo-stara-zagora-v-rayona-na-grad-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора в района на град Габрово. По улица „Малина“ в областния център се извършват строителни дейности, които трябва да приключат до 30 септември. На място е поставена необходимата сигнализация, а обходният маршрут за квартал Чехлевци е по е по път III-5004, път II-44  и път III-4404. Това съобщиха за  Радио „Фокус” – Велико Търново  от Областно пътно управление - Габрово. Условията за пътуване в областта са нормални. Настилките са сухи, трафикът – интензивен. Времето е ясно и слънчево. Температурата на въздуха е около 20 градуса. Затворен за моторни превозни средства с ширина по – голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август ще се извършват ремонти в участък от пътя Чехлевци - Велчевци. Движението е в едната лента. Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение при км 18+693. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. \r\nЛуиза ТРАНЧЕВА", "date": "2018.08.13", "title": "Габрово: Ограничено е движението по път Велико Търново – Стара Загора в района на град Габрово заради строителни дейности"}
{"url": "http://www.focus-news.net/news/2018/08/13/2555601/burgas-v-kulturen-tsentar-morsko-kazino-shte-se-provede-sedmitsata-posvetena-na-100-godini-ot-rozhdenieto-na-posledniya-ruski-imperator-nikolay-ii.html", "text": "От днес до 17 август в зала „Георги Баев“ на Културен център „Морско казино“ ще бъде открита седмицата, посветена на 100-годишнината от рождението на последния руски император Николай II и 150-годишнината от ритуалното убийство на цялото императорско семейство. Това съобщиха от пресцентъра на  Община Бургас . \r\nВ рамките на събитията ще бъде организирана фотоизложба, която представя редки кадри от живота на императорското семейство и на Руската империя през периода на управление на Николай II. Ще бъдат изнесени две лекции, посветени на събитието: \r\nОт 18.00 часа в зала „Георги Баев“ – „Император Николай II. Пътят на кръста“, която ще завърши с излъчването на 34-ти епизод от документалния филм „Отечествената история. Кървава жертва“. \r\nНа 14 август от 18.00 часа в зала „Георги Баев“ ще бъде излъчен документалният филм „Оклеветеният цар“, с режисьор Сергей Алиев. \r\nНа 16 август от 18.00 часа – „Чистотата на мислите. Чистотата на душите“ – лекция, посветена на нравствения облик на императора и на всички членове на императорското семейство.", "date": "2018.08.13", "title": "Бургас: В Културен център „Морско казино“ ще се проведе седмицата, посветена на 100 години от рождението на последния руски император Николай II"}
{"url": "http://www.focus-news.net/news/2018/08/13/2555597/pregled-na-osnovnite-temi-v-burgaskiya-pechat.html", "text": "„Четирима се удавиха в бурното море“ е водещото заглавие на регионалния ежедневник  „Черноморски фар“ . 70 000 напълниха бургаските плажове през почивните дни. Двама братя близнаци в хватка на мъртвото вълнение край Приморско. Бурното вълнение и опасното течение, започнало в края на миналата седмица, взеха поредните си жертви. Така този уикенд се оказа черен по Южното Черноморие, където общо четирима души се удавиха на различни плажове в Бургаска област, пише още изданието. „Връчват обвинението на Бенчо Бенчев“ е друга от основните теми на днешния брой. Днес той трябва да се яви в Прокуратурата, където се очаква да му бъде предявено обвинение за лично укривателство на Митьо Очите. „Тежки катастрофи и задръствания край морето“ е друго от водещите заглавия на всекидневника. Причина отново се оказа големият наплив на туристи към Южното Черноморие през почивните дни, липсата на шофьорска култура, спазване на дистанция и високи скорости. Сред другите заглавия днес са „Община Карнобат няма да прехвърля язовирите си на държавата“ и „Бургаски ученици остават без плод и мляко“.", "date": "2018.08.13", "title": "Преглед на основните теми в бургаския печат"}
{"url": "http://www.focus-news.net/news/2018/08/13/2555598/sofiya-vavezhda-se-promyana-v-organizatsiyata-na-dvizhenie-vav-vrazka-s-futbolna-sreshta-pri-natsionalen-stadion-vasil-levski.html", "text": "Въвежда се промяна в организацията на движение в София във връзка с футболна среща при Национален стадион \"Васил Левски\". Това съобщиха от пресцентъра  Столична община .Забраняват се престоят и паркирането на пътни превозни средства от 00.00 до 24.00 часа днес при сектор „Г“ на Национален стадион „Васил Левски“ от вход 20 до вход 26. \r\nОт 15.30 часа до 22.30 часа днес на моста пред Национален стадион „Васил Левски“ - 20 места за паркиране.  \r\nОт 19.30 часа до приключване на футболната среща, само при необходимост и по преценка на ръководството на СВДР ще се забранява влизането на пътни превозни средства в двете посоки с изключение на автобусите на масовия градски транспорт по: \r\nул. „Ген Гурко“ между бул. „Васил Левски“ и бул. „Евлоги и Христо Георгиеви“; \r\nбул. „Евлоги и Христо Георгиеви“ между пл. „Орлов мост“ и бул. „Черни връх“; \r\nбул. „Драган Цанков“ между бул. „Евлоги и Христо Георгиеви“ и бул. „Пейо К. Яворов“.", "date": "2018.08.13", "title": "София: Въвежда се промяна в организацията на движение във връзка с футболна среща при Национален стадион \"Васил Левски\""}
{"url": "http://www.focus-news.net/news/2018/08/13/2555602/burgas-nad-4-500-leva-sa-otkradnati-ot-hotelskata-staya-na-59-godishna-ruska-turistka-v-pomorie.html", "text": "Над 4 500 лева са откраднати от хотелската стая на 59-годишна руска туристка в Поморие. Това съобщиха от  ОДМВР-Бургас . Сигналът е получен на 10 август, около 18.55 часа, 59-годишната руска туристка е заявила, че за времето от 7 до 10 август от хотелската ѝ стая в Поморие, е извършена кражба на сумата от 1 000 щатски долара, 1 300 евро и 20 000 руски рубли, съхранявани в куфар. Работата по случая продължава от служители на Районно управление – Поморие.", "date": "2018.08.13", "title": "Бургас: Над 4 500 лева са откраднати от хотелската стая на 59-годишна руска туристка в Поморие"}
{"url": "http://www.focus-news.net/news/2018/08/13/2555600/sport-barselona-specheli-superkupata-na-ispaniya.html", "text": "Отборът на Барселона спечели Суперкупата на Испания за 13-ти път. На финала, игран в мароканския град Танжер, каталунският тим победи Севиля с 2:1. \r\nПобедата на Барселона в мача направи Лионел Меси най-успешният играч в историята на отбора с 33 титли – девет в Ла Лига, шест в Купата на Краля, четири в Шампионската лига, три  Световни клубни титли, осем Суперкупи на Испания, три Суперкупи на Европа.", "date": "2018.08.13", "title": "Спорт: Барселона спечели Суперкупата на Испания"}
{"url": "http://www.focus-news.net/news/2018/08/13/2555604/plovdiv-prodalzhava-masovata-obrabotka-sreshtu-komari-v-grada.html", "text": "Продължава масовата обработка срещу комари в Пловдив. Това съобщиха за  Радио „Фокус“ – Пловдив  от ОП „Дезинфекционна станция“. Днес ще се осъществи дезинсекция срещу възрастни форми на комари в границите на район „Северен“. На 14 август ще се обработи и районът на Гребната база в града. На 15 и 16 август ще се пръска в район „Тракия“, а на 17 август в район „Южен“. Обработките срещу комари в целия град ще продължат до края на месец август, уточниха от ОП „Дезинфекционна станция“. На 17 август екипите на общинското предприятие ще извършат и обработки срещу неприятели по розовите насаждения и храстовата растителност в Пловдив. \r\nПри влошени метеорологични условия, обработките ще продължат в следващите дни с благоприятни за работа характеристики. Работи се с разрешени за използване биоцидни препарати, в препоръчителната  за употреба концентрация. \r\nМария РУСЕВА", "date": "2018.08.13", "title": "Пловдив: Продължава масовата обработка срещу комари в града"}
{"url": "http://www.focus-news.net/news/2018/08/13/2555610/blagoevgrad-intenziven-na-izhod-za-tovarnite-avtomobili-e-trafikat-na-gkpp-kulata.html", "text": "Интензивен на изход за товарните автомобили е трафикът на ГКПП „Кулата“. Това съобщиха за  Радио „Фокус“ – Пирин  от Гранична полиция. Нормално натоварен е трафикът през граничен пункт „Илинден“, както и на пунктове между България и Македония, които се намират в Благоевградска област. Няма данни за образуването на задръствания или колони от леките и товарни автомобили. \r\nЛивия НИНОВА", "date": "2018.08.13", "title": "Благоевград: Интензивен на изход за товарните автомобили е трафикът на ГКПП „Кулата“"}
{"url": "http://www.focus-news.net/news/2018/08/13/2555606/sliven-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ - Сливен ще проведат приемни за граждани. Това съобщиха от пресцентъра на  ПП ГЕРБ . Приемните се организират всеки понеделник от 9.30 до 16.30 часа. Днес с граждани ще се срещат Христо Котов и Живко Минчев. \r\nГрафикът на останалите приемни на общинските съветници от ГЕРБ – Сливен за месец август е следният: \r\n- 20 август от 9.30 до 16.30 часа – Силвия Маринова и Димитър Батаков;  \r\n- 27 август от 9.30 до 16.30 часа – Георги Николаев и Керанка Стамова; \r\n- 3 септември от 9.30 до 16.30 часа - Георги Стоянов и Димитър Павлов. \r\nПредварително записване се прави на тел. 044/63 32 23.", "date": "2018.08.13", "title": "Сливен: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/08/13/2555609/veliko-tarnovo-s-20-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 20 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 108 см, а температурата на водата 26.2 градуса. И днес над българския участък на Дунав ще се задържи слънчево. Ще духа до умерен източен вятър. Максималните температури ще са между 27° и 32°.", "date": "2018.08.13", "title": "Велико Търново: С 20 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/13/2555605/pregled-na-osnovnite-temi-v-shumenskiya-pechat.html", "text": "„За шуменката Елина Златева се вее българското знаме в американски колеж“ е водещото заглавие във вестник  „Шуменска заря“ . Младата шуменка Елина Златева вече облече фланелката с номер 2 на женския волейболен отбор на „Cowley College“ (Каули колидж) в град Арканзас сити, щата Канзас в САЩ. От новия сезон красивата спортистка ще води нападението в семейството на „тигрите“, както е популярно прозвището на колежанския тим. Тя ще получава пълна стипендия за обучението си през следващите две години. Това е началото на сбъднатата мечта на Елина, мотивирана от житейската фраза на откривателите, че „небето не е границата“. „Приключението на Клуб „Отличници” е заглавие от стр. 2 в броя. Екипът от педагози, психолози и кариерни консултанти на Клуб „Отличници” са разработили формат, който реализират под името „Целодневна детска занималня Лято 2018”. В него децата откриват едно напълно ново за тях преживяване. Приключение, в което имат възможността да формират и обогатят умения и потенциал, за които дори не са подозирали. Учениците опознават себе си, добиват увереност, използват в пълна сила своето въображение, създават приятелства, които остават и след края на формата. От друга страна, родителите могат да получат изключително полезна и важна обратна връзка за силните страни на тяхното дете. “Трудови инспектори правят оценка на риска“, информира ежедневникът. През месец август инспекторите следят за оценката на риска и предприетите мерки за минимизиране на рисковете вследствие използването на опасни вещества от работещите”, съобщи директорът на Инспекцията по труда в Шумен Стела Методиева. Проверките са насочени към секторите растениевъдство, печатна дейност, здравеопазване, ветеринарно-медицинска дейност, борба с гризачи и насекоми, галванични производства. Предизвикателство към кинопубликата“, пише вестникът. РБ „Стилиян Чилингиров“ - Шумен кани всеки, който желае, да се включи в изследването на българската съвременна кинопублика. На 15-ти септември може да изразите своите филмови предпочитания и мнението си за българското кино като попълните анкета и участвате в дискусионна група, която ще се състои от 15:45 до 17:00 и ще включва интересни разговори и упражнения.", "date": "2018.08.13", "title": "Преглед на основните теми в шуменския печат"}
{"url": "http://www.focus-news.net/news/2018/08/13/2555607/plovdiv-zhitelite-na-karlovo-i-sasedni-obshtini-shte-protestirat-sreshtu-zakrivaneto-na-akushero-ginekologichnoto-otdelenie-na-bolnitsata.html", "text": "Жителите на Карлово и съседни общини ще протестират днес срещу закриването на Акушеро-гинекологичното отделение на болницата в града. Това съобщи за  Радио „Фокус” - Пловдив  зам.-кметът на Карлово Антон Минев. Община Карлово застава твърдо зад протестиращите. „Има заповед на РЗОК в Пловдив от миналия месец, с която тя закрива АГ отделението в Карлово под претекст, че в болницата няма достатъчно анестезиолози”, посочи Минев. Той обясни още, че по Наредба на МЗ, за да бъде сертифицирана болницата за второ ниво, е необходимо да има двама анастезиолози, а те в момента са четирима. Един е на цял щат, а други трима са на половин щат и идват от други болници. Затова според тях това не е повод да бъде закрито отделението. По думите на Минев, АГ отделението в Карлово обслужва общо 7 общини – Карлово, Пирдоп, Антон, Сопот, Хисар, Калояново и отчасти и Павел баня. Някои от населените места са отделени на 90 -100 км от другите възможни родилни отделение София и Пловдив. „Това означава, че се увеличава рискът от смъртни случаи, ако родилка изпадне в спешна ситуация. Само в Карлово населените места са 27. Средно годишно в болницата се раждат около 450 - 500 деца. \r\nОт общината се надяват протеста днес да има успех и да има реакция от отговорните органи. В противен случай протестите ще продължат. Междувременно болницата е завела иск в съда срещу решението на Здравната каса, но делото е насрочено за месец октомври. „Дотогава отделението ще продължи да работи. Но ако решението на съда не е в тяхна полза тези три месеца няма да бъдат финансирани – издръжка и консумативи, които не са малко пари”, каза Минев. Протестът днес е от 10.30 часа в двора на болницата. \r\nЦветана ТОНЧЕВА", "date": "2018.08.13", "title": "Пловдив: Жителите на Карлово и съседни общини ще протестират срещу закриването на Акушеро-гинекологичното отделение на болницата"}
{"url": "http://www.focus-news.net/news/2018/08/13/2555608/pregled-na-osnovnite-temi-vav-velikotarnovskiya-pechat.html", "text": "„След 110 години княз Фердинанд отново пристига с царския влак във В. Търново“ е заглавие от първа страница на областния всекидневник  „Янтра Днес” . След 110 години княз Фердинанд отново ще пристигне с царския влак на гара Трапезица във Велико Търново. Българският владетел заедно с министър – председателя Александър Малинов и официалните лица ще бъдат посрещнати тържествено от кмета и търновското гражданство. „Своите „Мечти и кошмари“ сподели шеф Иван Манчев в старата столица“, пише още вестникът. Своите „Мечти и кошмари“ представи във Велико Търново един от водещите кулинари у нас – шеф Иван Манчев. Това е първата му самостоятелна книга, в която разказва за своя професионален път като ресторантьор и включва 61 избрани рецепти. „Жена от с. Червена открадна 2633 лева служебни пари“ е новина от криминалната хроника. В изданието ще откриете и материал, разказващ за проектът на Пламен Деянофф, който „връща автентичния вид на Попмариновата къща в Арбанаси“ и я прави музей.  \r\n„Строителството в подем, започнати 71 нови сгради – основно магазини и блокове“ е заглавие от другия областен ежедневник  „Борба“ . Строителството във Великотърновско е в подем, правят се над 3 на  сто повече блокове и сгради с друго предназначение, от които преобладават магазините. Само за последното тримесечие са издадени разрешения за 71 нови обекта. „Център „Терра“ в Дебелец подготвя кадри по 10 специалности за керамичното производство и … сигурността“ е друга тема от вестника. Първият в България  Център за професионално обучение по сигурност, керамично и пътно машиностроене „Терра“, който предлага специалности с прием след завършено основно и средно образование, работи в Дебелец. Центърът се намира в производствената база на местна фирма. „След скандал с любимата мъж запали колата си“ е новина от криминалната хроника на всекидневника. На първа страница на областния ежедневник е поместен и материал, разказващ за дружината в Хотница, която отстреля в първия ден на лова 15 пъдпъдъка и 4 гургулици.", "date": "2018.08.13", "title": "Преглед на основните теми във великотърновския печат"}
{"url": "http://www.focus-news.net/news/2018/08/13/2555612/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79 по направлението София – Кулата. Това съобщиха за  Радио „Фокус“ – Пирин  от Областно пътно управление – Благоевград. Натоварен е трафикът и по второкласен път-19 Симитли – Гоце Делчев в посока от и за Банско. В област Благоевград няма ремонтни дейности по първокласната, второкласната и третокласната пътна мрежа. Няма регистрирани тежки пътни инциденти. \r\nЛивия НИНОВА", "date": "2018.08.13", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/08/13/2555611/kyustendil-v-hudozhestvena-galeriya-vladimir-dimitrov-maystora-shte-se-provede-prezentatsiya-posvetena-na-uspenie-bogorodichno.html", "text": "Инициативата „Успение Богородично – богословие в образи” ще се проведе в Кюстендил. Това съобщи за  Радио „Фокус” – Кюстендил  художникът и ръководител на школата „Новите майстори” Евгени Серафимов. Събитието ще започне от 17.30 часа в Художествена галерия „Владимир Димитров – Майстора” – Кюстендил. В рамките на него ще бъде представена новата патронна икона за православния храм „Успение Богородично” в село Нови чифлик. Ще бъде направена презентация са смисъла на празника, за традициите, за църковното предание и иконографията. „Присъстващите ще могат да разберат повече за живота на Богородица, ще научат защо иконата „Успение Богородично” е толкова важна за християните, как се рисува през цялата история на християнското изкуство, какви типове успение има”, каза Евгени Серафимов. Ще бъдат представени най-добрите образци на православното изкуство за лика на Божията майка”, каза Евгени Серафимов. \r\nВенцеслав ИЛЧЕВ", "date": "2018.08.13", "title": "Кюстендил: В Художествена галерия „Владимир Димитров – Майстора” ще се проведе презентация, посветена на Успение Богородично"}
{"url": "http://www.focus-news.net/news/2018/08/13/2555615/sofiya-vavezhda-se-vremenna-organizatsiya-na-dvizhenieto-za-zasnemane-na-reklamen-klip.html", "text": "Въвежда се организация на движението в София за заснемане на рекламен клип. Това съобщиха от пресцентъра  Столична община . Днес от 08.30 до 18.30 часа се забраняват престоят и паркирането на пътни превозни средства, с изключение на автомобилите на снимачния екип, като не се засягат местата за паркиране „служебен абонамент“ на ул. „Будапеща“, в участъка между ул. „Св. св. Кирил и Методий“ и ул. „Цар Симеон“.", "date": "2018.08.13", "title": "София: Въвежда се временна организация на движението за заснемане на рекламен клип"}
{"url": "http://www.focus-news.net/news/2018/08/13/2555614/pazardzhik-nov-repatrirasht-avtomobil-shte-vdiga-nepravilno-parkiranite-koli-v-grada.html", "text": "Неправилно паркираните автомобили в Пазарджик от днес ще бъдат вдигани от още един репатриращ автомобил. Това съобщиха за  Радио „Фокус“ - Пазарджик  от фирмата обслужваща „Синя зона“ в Пазарджик. До този момент в града работи само един оборудван за тази дейност автомобил, но макар, че вдига голям брой коли дневно не може да се справя със събирането на всички неправилно паркирани автомобили в областния център. Особено внимание ще бъде обърнато на местата, за които най-често постъпват жалби и оплаквания за неправилно паркирани автомобили и които затрудняват движението и създават предпоставки за инциденти. Припомняме, че по договор „паяците“ в Пазарджик трябва да са общо два на брой. До края на месец август за засилване на обществения ред ще бъде пуснат в експлоатация и третият репатриращ автомобил. Работното време на „Синя зона“ ще бъде до 19.00 часа, както е обявено на всички табели на местата за кратковременно паркиране. До момента „скоби“ на неправилно паркираните автомобили в „Синя зона“ се слагаха до 17.00 часа. След 19.00 часа блокираните със скоба автомобили ще бъдат извозвани на специализирания паркинг на ул. „Пловдивска“. Работното време на паркинга е до 22.00 часа. \r\nРадослава МУРДЖЕВА", "date": "2018.08.13", "title": "Пазарджик: Нов репатриращ автомобил ще вдига неправилно паркираните коли в града"}
{"url": "http://www.focus-news.net/news/2018/08/13/2555599/die-welt-protestite-v-rumaniya-ek-razkritikuva-sadebnata-reforma-na-upravlyavashtite-v-bukuresht.html", "text": "Европейският комисар по правосъдието и равенство между половете Вера Йоурова разкритикува планираната в Румъния съдебна реформа. „Законопроектите на румънското правителство заплашват независимостта на съда и ограничават компетенциите на прокурорите. Нещо повече – те подкопават доверието на обществото в съдебната система“, предупреди чешкият политик в коментар за германския национален ежедневник  Die Welt . \r\nСпоред европейския комисар „би било много полезно, ако плановете на правителството (на Румъния) за провеждане на съдебната реформа бъдат преработени\". Йоурова припомни, че от началото на следващата година Румъния ще поеме ротационното председателство на Съвета на Европейския съюз. „От следващия януари Румъния ще бъде отговорна не само за собствената си страна, но и за цяла Европа, като председателства ЕС. Идеята е в страната да има доверие, включително по отношение на правосъдието“, предупреди еврокомисарят.  \r\nМеждувременно протестите в Букурещ и други големи градове на страната продължават. В неделя в центъра на столицата отново се събраха няколко хиляди души. Ден по-рано на Площада на победата протестираха повече от 15 хил. души.  \r\nНай-масовата демонстрация обаче бе в петък, когато протестите събраха между 80 хил. и 100 хил. души. Акции срещу политиката на правителството на премиера Виорика Дънчила се проведоха в Сибиу и Тимишоара.  \r\nВ столицата протестът започна спокойно, но завърши с намесата на жандармерията, която употреби водни оръдия и сълзотворен газ, за да разпръсне участниците. Пострадаха над 450 души, включително и представители на правоприлагащите органи. Тереза Герова", "date": "2018.08.13", "title": "Die Welt: Протестите в Румъния: ЕК разкритикува съдебната реформа на управляващите в Букурещ"}
{"url": "http://www.focus-news.net/news/2018/08/13/2555616/hurriyet-tsentralnata-banka-na-turtsiya-obyavi-reditsa-merki-za-ukrepvane-na-lirata.html", "text": "Централната банка на Турция обяви редица мерки за укрепване на турската лира, обещавайки да осигури „цялата ликвидност\", необходима на банките в страната, съобщава вестник  Hurriyet . \r\nВ изявление, разпространено в сутрешните часове на деня, институцията обяви, че увеличава обезпеченията за лимити на депозитите за лизингови сделки между заемодателите от 7,2 милиарда евро на 20 милиарда евро.  \r\nСъобщено бе, че съотношенията на лимитите на резервите се намаляват с 250 базисни пункта за всички падежни срокове. „Централната банка ще следи внимателно пазарните дълбочинни и ценови формирования и ще предприеме всички необходими мерки за поддържане на финансова стабилност, ако сметне за необходимо\", се казва в изявлението на банката. \r\nТози ход бе обявен, след като по-рано турският министър на финансите Берат Албайрак заяви, че от 13 август ще влезе в сила нов план за укрепване на лирата. Тереза Герова", "date": "2018.08.13", "title": "Hurriyet: Централната банка на Турция обяви редица мерки за укрепване на лирата"}
{"url": "http://www.focus-news.net/news/2018/08/13/2555618/sofiya-vavezhda-se-organizatsiya-na-dvizhenieto-vav-vrazka-s-remont-na-kragovoto-krastovishte-na-ul-paprat-ul-zahari-zograf-i-ul-karnobatski-prohod.html", "text": "Въвежда се организация на движението във връзка с ремонт на кръговото кръстовище на ул. „Папрат“, ул. „Захари Зограф“ и ул. „Карнобатски проход“ в София. Това съобщиха от пресцентъра на  Столична община . \r\nЗабранява се влизането на пътни превозни средства, както следва: \r\n- от 08.00 часа днес до 20.00 часа на 14 август 2018 г. през кръстовището при ул. „Папрат“ – ул. „Захари Зограф“ – ул. „Лагадина“ – ул. „Карнобатски проход“. \r\nВъвеждат се промени в трасетата на автобусите, преминаващи през кръстовището.  \r\n- от 04.30 часа днес 2018 г. до 24.00 часа. \r\nНа 14 август 2018 г. автобусна линия № 64 се  разделя на два маршрута: \r\n-автобусна линия № 64: от Център по хигиена по маршрута до спирка с код 0835 „Кв. Драгалевци” и надясно по маршрута на автобусна линия № 93 до площад „Цар Иван Александър” двупосочно с крайна спирка 0834 „Кв. Драгалевци” и начална спирка с код 0837 „Кв. Драгалевци” за автобусна линия № 93;  \r\n-автобусна линия № 64-А с маршрут от Зоопарка до спирка „Гробищен парк Драгалевци” двупосочно; \r\n-автобусна линия № 93 се закрива. \r\n-автобусна линия № 98 – се разделя на два маршрута: \r\n-автобусна линия № 98: от Кметство Железница по маршрута до кръстовище бул. „Симеоновско шосе”/ул. „Симеоновска”, надясно по бул. „Симеоновско шосе” по маршрута на автобусна линия № 67 до Околовръстен път, наляво по Околовръстен път до бул. „Черни връх” и надясно по бул. „Черни връх” по маршрута до Зоопарка двупосочно; \r\nРазкрива се временна спирка на Околовръстен път в посока Зоопарка преди пешеходната пътека на кръговото кръстовище с бул. „Черни връх”. \r\nАвтобусна линия № 98-А с маршрут: от крайната станция на автобусна линия № 67 (спирка с код 0899 „Кв. Симеоново”) по бул. „Симеоновско шосе”, надясно по ул. „Симеоновска” и ул. „Захари Зограф” по маршрута на автобусна линия № 98 до кръстовището с ул. „Панайот Пипков”, където автобусите ще извършват обратен завой. \r\nРазкрива се временна крайна и начална спирка на ул. „Панайот Пипков” веднага след десния завой от ул. „Захари Зограф”. \r\nВъвежда се забрана за престой и паркиране на площадчето с оглед осигуряване на безопасно извършване на маневрата обратен завой.", "date": "2018.08.13", "title": "София: Въвежда се организация на движението във връзка с ремонт на кръговото кръстовище на ул. „Папрат“, ул. „Захари Зограф“ и ул. „Карнобатски проход“"}
{"url": "http://www.focus-news.net/news/2018/08/13/2555617/kyustendil-ogranicheno-e-dvizhenieto-na-avtomobili-s-teglo-nad-35-po-patya-smolichano-pelatikovo-poradi-propadane-na-chast-ot-patnoto-platno.html", "text": "Движението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3.5 тона поради пропадане на част от пътното платно при км 10+650, км 11+720, км 12+830 и км 13+360. Това съобщиха за  Радио „Фокус“ – Кюстендил  от Областно пътно управление – Кюстендил. Въведен е обходен маршрут – Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци до края на този месец. Освен това движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно до 14 август. Също така движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 8 септември. \r\nЛивия НИНОВА", "date": "2018.08.13", "title": "Кюстендил: Ограничено е движението на автомобили с тегло над 3.5 по пътя Смоличано – Пелатиково поради пропадане на част от пътното платно"}
{"url": "http://www.focus-news.net/news/2018/08/13/2555619/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-14-avgust.html", "text": "„Софийска вода” временно ще прекъсне водоснабдяването в някои части на столицата на 14 август. Това съобщиха от пресцентъра на  дружеството . \r\nВъв връзка с подмяна на уличен водопровод на ул. „Даскал Стоян Попандреев“, кв. „Бояна“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. „Бояна“ - ул. \"Радецки\" ул. \"Кумата\" ул. \"Севастократор Калоян\", ул. \"Скакавица\", ул. \"Герганица\", ул. \"Васил Чекеларов\", ул. \"Балканска война\", ул. \"Саша Попов\", ул. \"Панорамен път\", ул. \"Проф. Н. Державин\", ул. \"Елша\", ул. \"Явор\", ул. \"Горска теменуга\", ул. \"Калинка\", ул. \"Ак. Михаил Арнаудов\", ул. \"Витошки бор\", бул. \"Цар Борис III\", ул. \"Синята скала\", ул. \"Морени\", ул. \"Планинец\", ул. \"Прохлада\", ул. \"Маринковица\", бул. \"А. Пушкин\", ул. \"Симеон Радев\", ул. \"Габровница\", ул. \"Околовръстен път\", ул. \"Даскал Ст. Попандреев\", ул. \"Радецки\", ул. \"Синята скала\" от бул. \"Цар Борис III\" до ул. \"Ак. Михаил Арнаудов\", ул. \"Десислава\" от ул. \"Църковна \" до ул. \"Герганица\" \r\nкв. \"Княжево\" - ж. п. София - Перник, ул. \"Дъбрава\", ул. \"Дивна\" ул. \"Княжевска\", ул. \"Кореняците\", ул. \"Звездица\", ул. \"Войводина могила\", ул. \"Люлински път\", бул. \"Цар Борис III\",ул. \"Кавак\", ул. \"Войнягово\", ул. \"Петко войвода\"; вилна зона \"Килийте\" - ул. \"Ак. Михаил Арнаудов\", ул.\"721\", ул. \"722\", ул. \"601\", ул. \"10-ти километър\", бул. \"Цар Борис III\" до бензиностанция OMV; кв. \"Горна баня\" - зоната между улиците- Ж. П. линията София-Перник, ул. \"Ехо\", ул. \"Извора\", ул. \"Топло изворче\", ул. \"Вечерница\", бул. \"Никола Петков\", ул. \"Георги Богоровски\", ул. \"Планиница\", ул. \"Перуника\", ул. \"Лотос\", ул. \"Гръсниче\", ул. \"Урал\", ул. \"Градище\", ул. \"Синьото езеро\", ул. \"Дон\", ул. \"Подлозище\", местност \"Подлозище\", Ж. П. линията София Перник, ул. \"Валозите\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. \"Пушкин\" и ул. \"Резньовете\", ул. \"Буря\" и ул. \"Стефан Пешев\", ул. \"Урал\" пред църквата и ул. \"Проф. Иван Державин\" пред 4-то помощно у-ще. \r\nВъв връзка с подмяна на уличен водопровод на ул. „Поручик Григорий Загорски“, жк. „Люлин“ 5, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: Блокове с номера: 368, 369, 370, 371, 464, 502, 504, 505, 506, 507, 508, 509, 510, 511, 512, 513, 522, 523, 523П, 524, 525, 526, 527, 528, 529, 531, 532, 533, 541, 545, 546, 561, 562, 563, 564, 565 и бул. „Д-р Петър Дертлиев“ от ул. „Кап. Иван Златев“ до бул. „Добринова скала“,  ул. „Ицках Грациани“ от ул. „Филиповско шосе“ до бул. „Захари Стоянов“ ж.к. „Филиповци“ и  кв. „Филиповци“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: жк. „Люлин“ 5 на последната спирка на автобус №310 пред бл. 531 и кв. „Филиповци“ – на площада до паметника. \r\nВъв връзка с монтаж на кран на ул. „Св. Петка“, вилна зона „Манастира“ с. Бистрица , се налага спиране на водоподаването от 09:00 до 16:00 часа на клиентите на „Софийска вода”, живеещи в района на: вилна зона „Косанин дол“, вилна зона „Беликата“, вилна зона „Батийница“, вилна зона „Бяла нива“, вилна зона „Градище“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: вилна зона „Косанин дол“ ул. „Забел“. \r\nВъв връзка с реконструкция на уличен водопровод на ул. „Резбарска“, жк. „Хаджи Димитър“ , се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. \"Макгахан\" ,ул.“Острово\", ул. \"Първа Българска армия\", ул. \"Резбарска\", ул. \"бул. Данаил Николаев\", ул.“Владайска река\" и ул. \"Медникарска\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Макгахан“ ъгъла с ул. „Уошбърн. \r\nВъв връзка с подмяна на сградно водопроводно отклонение на ул. „Бесарабия“, кв. „Васил Левски“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: ул. „Витиня“, ул. „Рилска обител“, ул. „Стоян Попов“, бул. „Ботевградско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бесарабия“ №12. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.13", "title": "„Софийска вода” временно ще прекъсне водоснабдяването в някои части на столицата на 14 август"}
{"url": "http://www.focus-news.net/news/2018/08/13/2555603/afp-sledvashtata-sreshta-na-varha-mezhdu-severna-i-yuzhna-koreya-shte-se-provede-prez-septemvri-v-phenyan.html", "text": "Лидерите на Северна и Южна Корея ще проведат следващата си среща на високо равнище през септември в Пхенян, предава  AFP , като се позовава на агенция Yonhap, която обаче не разкрива източниците на информацията. \r\nПредставители на двете страни на Корейския полуостров проведоха преговори в демилитаризираната зона. Агенцията подчертава, че пътуването на южнокорейския президент Мун Дже-ин до Пхенян ще бъде първото по рода си.  \r\nПо-рано стана ясно, че се подготвя трета среща на върха между Северна и Южна Корея. Разговорите, които се проведоха в северната част на демилитаризираната зона, бяха предложени от Пхенян миналата седмица. \"Ще направим преглед на цялостния напредък в осъществяването на Декларацията от Панминджон и ще обсъдим следващите стъпки\", заяви пред репортери министърът на обединението Чо Мьонг-йон, който ръководи делегацията на Юга. \r\n\"Бяха обменени гледни точки и по отношение на есенната среща на върха, договорена в декларацията\", добави той. \r\nСближаването между двете страни, което започна тази година, проправи пътя за среща между Ким Чен-ун и президента на САЩ Доналд Тръмп в Сингапур през юни. \r\nТрансграничният обмен между двете Кореи значително се е увеличил оттогава, като съседите планират следващата седмица да организират обединения за семейства, разделени след войната - за първи път от три години насам. Тереза Герова", "date": "2018.08.13", "title": "AFP: Следващата среща на върха между Северна и Южна Корея ще се проведе през септември в Пхенян"}
{"url": "http://www.focus-news.net/news/2018/08/13/2555620/dobrich-v-kavarna-shte-bade-predstavena-izlozhbata-patishta-na-lyatoto.html", "text": "На 14 август от 18.30 часа в ХГ „Христо Градечлиев“ ще бъде представена изложбата „Пътища на лятото“ - автори Ан дьо Колбер-Христофоров и Елена Панайотова. Това съобщиха от пресцентъра на  Община Каварна .   \r\nАн дьо Колбер-Христофоров е известна френска художничка, която ни представя света с ярки цветове в картини и гоблени. Родена е в Люк, Прованс, Южна Франция през 1936 г. и е потомка на Жан-Батист Колбер, френски политик и финансов министър на Луи XIV. Живее и работи в Париж.  \r\nУчаствала е в самостоятелни и групови изложби във Франция, САЩ, Южна Корея, Германия, Италия, Финландия, Белгия, Того, Габон, Русия, Япония, Албания, Бразилия. Носителка е на много международни награди, между които златен медал от Международния салон в Рим през 1989 г.; 1990 - награда на фондация Бернхайм, Париж; 1993 - Ротари Клуб, Ажен, Франция; 1993 - Сребърен медал - Международно дружество, Париж; 1995 - Почетен медал, Дружество за подпомагане на изкуствата и други. Ан дьо Колбер-Христофоров има многобройни участия в Салон на Независимите, Салон на Френските артисти, Салон на малкия формат, Салон на жените художнички.  \r\nАн Христофоров признава, че за нея най-важно е да бъде свободна, за да може да рисува това, което вълнува душата ѝ. „Да съзреш Земята, да пренесеш цветовете и тамяна от един друг свят, да вкусиш дъха на времето – то е все едно да чуваш безкрайните песни и крясъците на звездите, надбягващи се в небосвода на Вселената…”, споделя френската художничка. Тя е майка на 4 деца и баба на 12 внука.  \r\nОмъжена е за българина проф. Боян Христофоров - един от известните специалисти по вътрешни болести и гастроентерология във Франция.  \r\nЕлена Панайотова е родена в София през 1964 г., в семейството на художниците Жана Костуркова и Тодор Панайотов. През 1989 г. завършва Художествена академия, специалност „Живопис“ в класа на проф. Д. Добрев. Има над 25 самостоятелни изложби в България, Австрия, Германия, Македония, Франция и други страни, както и многобройни участия в групови изложби и проекти. Работи в областта на рисунката, обекта, инсталацията, живописта, фотографията.  \r\n„Елена Панайотова е сръчна, находчива, експериментатор. Желанието ѝ да твори явно е толкова завладяващо, че ѝ е тясно в един коловоз. Тя винаги търси разнообразие, граничещо с хаотичност, но и педантично се вглежда в детайла. Работите ѝ са подчинени на заобикалящата ни вещественост, сякаш сама за себе си, но заедно с това крият добре обмислени послания. В тях трепти жива емоция; трудно бихме ги подминали с безразличие“, пише за Елена Панайотова изкуствоведката Светла Петкова.  \r\n„Винаги са ме привличали старите карти и като изображение, и като носители на познание за съответната епоха. Разбира се, картографията се появява по практически причини - търговия, пътуване, икономика, опознаване или завземане на нови територии. Но сега в нашето дигитално време на Google maps и сателитите, които виждат всичко, ми изглежда невероятно с каква акуратност линиите на старите карти следват брегове, реки, планини и местоположение на селища. От моята гледна точка това са и първи абстрактни изображения, пренасящи реалността в съвсем нереално измерение. За мен от години е удоволствие да интерпретирам стари карти, работейки с туш и мастила на хартия, да пътувам мислено из непознати земи и да следвам пътищата, преминати от древните картографи и изследователи”, казва авторката.", "date": "2018.08.13", "title": "Добрич: В Каварна ще бъде представена изложбата „Пътища на лятото“"}
{"url": "http://www.focus-news.net/news/2018/08/13/2555622/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус”   от Планинска спасителна служба (ПСС) при БЧК. В по-голямата част от страната преобладава слънчево и ясно време, а по билата духа слаб до умерен вятър. Сутрешните температури са от 11 до 15 градуса. От лифтовите съоръжения работят 1, 2 и 4 линия в Пампорово, кабинковият и Ситняковският лифт в Боровец и Банско.    \r\nНяма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.13", "title": "ПСС: Добри са условията за туризъм в планините"}
{"url": "http://www.focus-news.net/news/2018/08/13/2555623/varna-tri-zheni-sa-postradali-pri-katastrofa-mezhdu-lek-avtomobil-i-mikrobus-na-avtomagistrala-hemus-pri-paten-vazel-neofit-rilski.html", "text": "Три жени са пострадали при катастрофа между лек автомобил и микробус на автомагистрала „Хемус“ при пътен възел „Неофит Рилски“. Това съобщиха за  Радио „Фокус“ – Варна  от ОДМВР – Варна. Сигналът за инцидента е постъпил около 7.00 часа тази сутрин. На разклона Неофит рилски – Габърница, т.е. от Провадия към магистрала „Хемус“, лек автомобил със софийска регистрация е застигнал и блъснал отзад микробус, който се е включил в движението по магистралата. При инцидента са пострадали три жени от лекия автомобил, които са били контактни и са отведени за преглед в болнично заведение, допълниха от полицията. Все още няма информация за здравословното им състояние. Временно движението по автомагистрала „Хемус“ при пътен възел „Неофит Рилски“ в посока Варна се осъществява в една лента. Призовават се шофьорите да се движат с повишено внимание и съобразена скорост, спазвайки указанията на служителите на „Пътна полиция“. \r\nМарияна ВАЛЕНТИНОВА", "date": "2018.08.13", "title": "Варна: Три жени са пострадали при катастрофа между лек автомобил и микробус на автомагистрала „Хемус“ при пътен възел „Неофит Рилски“"}
{"url": "http://www.focus-news.net/news/2018/08/13/2555621/akad-yulian-revalski-ban-mozhe-chast-ot-nimh-da-otide-kam-pravitelstvoto-no-ne-tseliyat.html", "text": "Може част от НИМХ да отиде към правителството, но не целият. Това каза председателят на БАН акад. Юлиан Ревалски в ефира на „Тази сутрин“ по  бТВ  във връзка с предстоящата среща с премиера Бойко Борисов, министър Красимир Вълчев и представители на Националния институт по метеорология и хидрология, след като Институтът поиска да напусне БАН заради недофинансиране. „Единственото решение е дейността на НИМХ да се извади на отделен ред, защото не подлежи на научна оценка. Това ще бъде справедливото решение на въпроса. Не сме казали, че на всяка цена искаме всички те да останат, но от друга страна БАН също трябва да се погрижи за тази научна дейност, свързана с климата“, обясни акад. Ревалски. На въпрос дали БАН ще приеме НИМХ да отиде под шапката на МОН, акад. Ревалски поясни, че не е съгласен със схемата един институт да се взима от академията и да се прикачва към министерство, защото така ще се разруши БАН, но е готов това да бъде обсъдено. \r\nСпоред него може да се намери път, но това не трябва да се случва емоционално. \r\nТой обясни, че отпуснатите от правителството в началото на годината допълнителни 15 млн. лв. към бюджета на БАН е трябвало да бъдат разпределени по критерии, които са съгласувани с МОН. „Такива критерии бяха изработени от Общото събрание на БАН, бяха изпратени в министерството. Имаше две съгласувателни процедури. Те са съобразени от една страна с националната стратегия за развитие на научните изследвания, а от друга страна със самите критерии, които министерството има за оценка на научните организации. При това положение НИМХ получи едно увеличение от около малко над 900 хил. лв., което в процентно отношение се оказа най-малкото в БАН. Това е нещо, което не предизвиква някаква изненада, тъй като критериите по принцип са направени като за научна организация, а при тях научната част е една седма“, поясни акад. Ревалски.", "date": "2018.08.13", "title": "Акад. Юлиан Ревалски, БАН: Може част от НИМХ да отиде към правителството, но не целият"}
{"url": "http://www.focus-news.net/news/2018/08/13/2555624/prof-hristomir-branzov-nimh-chast-ot-rakovodstvoto-na-ban-se-opitva-da-manipulira-obshtestvenoto-mnenie-i-horata-v-instituta.html", "text": "Между мен и председателя на БАН акад. Юлиан Ревалски тонът винаги е бил колегиален. Неколегиален е тонът на част от ръководството на БАН, което се опитва да манипулира общественото мнение и хората в Института. Това каза директорът на Националния институт по метеорология и хидрология (НИМХ) към БАН проф. Христомир Брънзов в отговор на въпрос колегиален ли е тонът между него и акад. Ревалски в предаването „Тази сутрин“ по  БТВ . „Исканията ни са много добре формулирани. За разлика от акад. Ревалски мисля, че думите са претеглени. Имаме достатъчно аргументи да защитим всяко едно твърдение“, обяви той. „Не ни се осигуряват средства. Тази година не ни бяха предоставени дори средствата за заплащане на нощен труд, а 220 души работят на денонощен режим на работа“, заяви проф. Брънзов. „Това продължава от април, то бяха становища и какви ли не документи“, коментира той. „Съотношението 16:1 между фундаментални научни изследвания и приложни научни изследвания не е справедливо и трябва да бъде променено. Внесохме предложение от 80:5 да бъде променено на 50:35. Никой не иска да подценява фундаменталните научни изследвания, които се правят в БАН, но и приложните, които имат пряк израз към икономиката и обществото, не трябва да се подценяват“, поясни Христомир Брънзов.  \r\nПо повод срещата на премиера Бойко Борисов и образователния министър Красимир Вълчев с представители на НИМХ и БАН днес в Министерски съвет той посочи: „Министерството на образованието изпълнява всички обещания, дори ги преизпълнява. Полага усилия Институтът да не спре. Предполагам, че същото ще направи и правителството. До този момент от БАН не получихме необходимото съдействие“.", "date": "2018.08.13", "title": "Проф. Христомир Брънзов, НИМХ: Част от ръководството на БАН се опитва да манипулира общественото мнение и хората в Института"}
{"url": "http://www.focus-news.net/news/2018/08/13/2555627/burgas-pozhar-e-unishtozhil-napalno-kraveferma-v-s-varshilo.html", "text": "На 11 август, около 19.10 ч. в Районно управление - Созопол е получено съобщение за пожар, възникнал в кравеферма, разположена в с. Вършило, собственост на 67-годишен мъж от селото. Установено е, че изгоряла цялата ферма с площ около 100 кв.м. и строителен фургон, съхраняващ около 1 000 бали сено, шест тона зърно и фуражомелка. Това съобщиха от  ОДМВР-Бургас . Причините за инцидента, както и стойността на нанесените щети са в процес на изясняване от служители на Районно управление – Созопол.", "date": "2018.08.13", "title": "Бургас: Пожар е унищожил напълно кравеферма в с. Вършило"}
{"url": "http://www.focus-news.net/news/2018/08/13/2555613/prokuraturata-ochakva-obshtinskiya-savetnik-bencho-benchev-za-da-mu-povdigne-obvinenie.html", "text": "Окръжната прокуратура в Бургас очаква общинския съветник Бенчо Бенчев, за да му повдигне обвинение. Още на 8 август Бенчев бе призован от Окръжния следствен отдел в Бургас, за да бъде привлечен под наказателна отговорност за лично укривателство, но в същия ден той беше приет в болница в тежко състояние. \r\nОчаква се прокуратурата да му повдигне обвинение за лично укривателство на издирвания от Интерпол Димитър Желязков-Очите в Истанбул.Наказанието за това престъпление е до 5 години лишаване от свобода.  \r\nАко Бенчо Бенчев не се яви, ще бъде обявен за общодържавно издирване.", "date": "2018.08.13", "title": "Прокуратурата очаква общинския съветник Бенчо Бенчев, за да му повдигне обвинение"}
{"url": "http://www.focus-news.net/news/2018/08/13/2555628/mvr-7-dushi-sa-zaginali-v-katastrofi-v-stranata-prez-izminaloto-denonoshtie.html", "text": "7 души са загинали в катастрофи в страната през изминалото денонощие. Това съобщиха от  пресцентъра на МВР . От 1 август тази година спрямо същия период на 2017 година загиналите на пътя са с 28 по-малко. През изминалото денонощие в София са станали 3 тежки и 20 леки пътни произшествия, ранени са трима души.  \r\nОт началото на месеца в катастрофи са загинали 26 души, ранени са 292. 347 са жертвите на пътя от началото на годината, ранените са 5075.", "date": "2018.08.13", "title": "МВР: 7 души са загинали в катастрофи в страната през изминалото денонощие"}
{"url": "http://www.focus-news.net/news/2018/08/13/2555626/vidin-dvizhenieto-po-pat-ii-14-vidin-kula-vrashka-chuka-e-ogranicheno-poradi-ukrepvane-na-svlachishte.html", "text": "Трафикът в посока ГКПП „Дунав мост 2“ е интензивен, движат се предимно тежко товарни камиони. Това съобщиха за  Радио „Фокус“ – Видин  от Областно пътно управление. Движението по път I-1 се осъществява двупосочно в едното платно поради ремонтни дейности на пътен надлез от прилежащата инфраструктура на „Дунав мост 2“. Срокът на ремонтните дейности е до 25 август. Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващо стар път в непосредствена близост до път II-14. Движението се регулира с вертикална сигнализация. \r\nВъв Видин трафикът е интензивен в централната градска част, на входно изходните артерии на града и по бул. „Панония“. \r\nАнна ЛОЗАНОВА", "date": "2018.08.13", "title": "Видин: Движението по път II-14 Видин – Кула – Връшка чука е ограничено поради укрепване на свлачище"}
{"url": "http://www.focus-news.net/news/2018/08/13/2555629/burgas-v-oblastnata-administratsiya-shte-se-provede-preskonferentsiya-po-povod-zakona-za-zashtita-ot-shuma.html", "text": "Вицепремиерът Валери Симеонов, областният управител Вълчо Чолаков и директора на РЗИ - Бургас д-р Георги Паздеров организират пресконференция в Областната управа днес от 10.30 часа във връзка със спазване Закона за защита от шума в околната среда (ЗЗШОС). Това съобщиха от пресцентъра на  РЗИ - Бургас . Ще бъдат обсъдени действия и мерки предприети от държавните органи с цел спазване разпоредбите на ЗЗШОС и осигуряване спокойствието на живущи и туристи на Южното Черноморие.", "date": "2018.08.13", "title": "Бургас: В Областната администрация ще се проведе пресконференция по повод Закона за защита от шума"}
{"url": "http://www.focus-news.net/news/2018/08/13/2555630/plovdiv-51-godishen-mazh-e-postradal-pri-katastrofa-v-zhk-trakiya.html", "text": "51-годишен мъж е в болница след катастрофа в жк. „Тракия“ в Пловдив. Това съобщи за  Радио „Фокус“ - Пловдив  говорителят на ОДМВР. Сигналът е получен около 8.00 часа. На кръстовище между бул. „Освобождение“ и ул. „Пеньо Пенев“ лек автомобил отнел предимството и се сблъскал с друг лек автомобил. Водачът на първата кола е отведен в болница за прегледи. Няма данни за употреба на алкохол от някой от водачите. \r\nЦветана ТОНЧЕВА", "date": "2018.08.13", "title": "Пловдив: 51-годишен мъж е пострадал при катастрофа в жк. „Тракия“"}
{"url": "http://www.focus-news.net/news/2018/08/13/2555631/el-pais-gorskite-pozhari-vav-valensiya-sa-pod-kontrol-no-blizo-tri-hilyadi-dushi-vse-oshte-ne-mogat-da-se-varnat-po-domovete-si.html", "text": "Горските пожари, които обхванаха редица държави в Европа, създадоха сериозни предизвикателства и пред регионалните власти във Валенсия. Испанският национален ежедневник  El Pais  съобщава, че след потушаването на пламъците в района на местните жители, евакуирани миналата седмица, е било разрешено да се върнат по домовете си. Това обаче така и не се е случило, тъй като три от кварталите в града все още са блокирани от съображения за сигурност. В резултат около три хиляди души, засегнати от бедствието, все още са принудени да нощуват далеч от домовете си.  \r\nМакар огънят да е потушен, според властите все още има „реална опасност“ от спукване на електропроводи, срутване на къщи и улици. Предупрежденията са в сила за Монтесол, Монтепино и Лас Кабрум.  \r\nСпоред ръководителя на службата за извънредни ситуации в региона Жозе Мария Ангел, някои пътища ще останат затворени, за да бъдат свободни за преминаването на превозни средства със специален режим за движение в случай на възникването на нова необходимост от използването им. Тереза Герова", "date": "2018.08.13", "title": "El Pais: Горските пожари във Валенсия са под контрол, но близо три хиляди души все още не могат да се върнат по домовете си"}
{"url": "http://www.focus-news.net/news/2018/08/13/2555632/montana-politsiyata-izze-alkohol-bez-banderol-i-orazhiya-i-boepripasi-bez-razreshenie-ot-doma-na-75-godishna-zhena-v-s-draganitsa.html", "text": "Полицията иззе алкохол без бандерол и оръжия и боеприпаси без разрешение от дома на 75-годишна жена в с. Драганица. Това съобщиха от  ОДМВР-Монтана . Сигналът за държане на акцизни стоки без български акцизен бандерол в имот на 75-годишна жителка с адрес с. Драганица, общ. Вършец, обл. Монтана, ул. „Втора“ е получен на 10 август. При извършената проверка е установено, че жената съхранява 55 литра етилов алкохол с мирис на ракия, без български акцизен бандерол, разфасован в туби с различна вместимост. За така констатираното нарушение са уведомени служители на ТМУ - Лом, които на място са иззели установеното количество алкохол. \r\nНа втория етаж на къщата са намерени и иззети 1 бр. самоделна гладкоцевна пушка, кал. 16; 3 бр. гилзи, кал. 9 мм; 1 бр. боеприпас 7,62 х 25; 29 бр. гилзи за гладкоцевно оръжие, кал. 16; 2 бр. кутии по 100 гр. ловен бездимен барут; 1 бр. кутия от 200 гр. ловен бездимен барут и 220 бр. капсули за ловни патрони, без надлежно разрешение за притежание и съхранение по реда на ЗОБВВПИ.    \r\nВ обособено като мазе помещение към гараж, долепен до къщата, са намерени и иззети 2 бр. изсушени стръкове на растения от рода на конопа с дължина 0,70 м. и 1,30 м., с общо тегло от 0,100 кг., които при направения полеви наркотест реагират на наркотичното вещество „канабис“.", "date": "2018.08.13", "title": "Монтана: Полицията иззе алкохол без бандерол и оръжия и боеприпаси без разрешение от дома на 75-годишна жена в с. Драганица"}
{"url": "http://www.focus-news.net/news/2018/08/13/2555635/veliko-tarnovo-v-gradskata-biblioteka-v-svishtov-shte-se-provede-initsiativa-ot-letnite-zanimaniya-za-detsa-posvetena-na-predanieto-za-rodopa-i-orfey.html", "text": "Преданието за Родопа и Орфей разказват на деца от Свищов. Инициативата е част от летните занимания, които се провеждат в Градската библиотека, съобщи за  Радио „Фокус“ – Велико Търново  библиотекарят при Отдел „Изкуство“ Руско Русев. Днес „Легендите разказват“ за историята на една от най-старите планини у нас и връзката ѝ с митологията. Събитието ще започне в 10.00 часа и ще продължи до обяд. То ще протече в Градската градина в Свищов. В летните занимания на културната институция се включват деца от много населени места в страната, не само от града. Те се провеждат за осма поредна година и ще продължат до края на месеца. В началото на септември всички участници ще получат специални грамоти на своеобразно празненство. \r\nЛуиза ТРАНЧЕВА", "date": "2018.08.13", "title": "Велико Търново: В Градската библиотека в Свищов ще се проведе инициатива от летните занимания за деца, посветена на преданието за Родопа и Орфей"}
{"url": "http://www.focus-news.net/news/2018/08/13/2555633/sport-grigor-dimitrov-zapazva-petata-si-pozitsiya-v-svetovnata-ranglista.html", "text": "Григор Димитров запазва петата си позиция в обновената световната ранглиста. През тази седмица на най-добрия български тенисист предстои защита на титлата му от турнира от сериите „Мастърс“ в Синсинати. За последно Григор Димитров игра в Торонто, където в трети кръг отпадна от Кевин Андерсън. \r\nИспанецът Рафаел Надал остава начело на ранглистата, следван от швейцареца Роджър Федерер. Александър Зверев бе изместен от третото място от аржентинеца Хуан Мартин дел Потро и през новата седмица е на четвърта позиция.  \r\n„Топ 10“ допълват Кевин Андерсън, Марин Чилич, Доминик Тийм, Джон Иснър и Новак Джокович. \r\nПри българите, втората ни ракета Димитър Кузманов губи две позиции и вече е 302-ри. Александър Лазов се изкачва до номер 461.", "date": "2018.08.13", "title": "Спорт: Григор Димитров запазва петата си позиция в световната ранглиста"}
{"url": "http://www.focus-news.net/news/2018/08/13/2555634/varna-zaplashtaneto-za-pochasovo-parkirane-v-sinyata-zona-v-grada-stava-zadalzhitelno.html", "text": "Гратисният период на „Синята зона“ във Варна приключи, заплащането на престоя в района на зоната става задължително. Пред  Радио „Фокус“ – Варна  Младен Иванов, директор на Общинското предприятие „Общински паркинги и Синя зона“ припомни, че в карето между бул. „Христо Ботев“, бул. „Мария Луиза“, бул. „Осми приморски полк“, бул. „Цар Освободител“, бул. „Приморски“ и ул. „Девня“ са обособени 2 603 паркоместа. Работното време на зоната е от 9.00 до 19.00 часа. За жителите и гостите на Варна имаше гратисен период от един месец, по време на който при констатиране на неплащане такса за престой в зоната не бяха поставяни скоби. За неправилно паркираните коли обаче се налагаха санкции, съгласно Закона за движение по пътищата. \r\nТри са методите за плащане за почасово паркиране в „Синята зона“ – чрез мобилно приложение, чрез SMS или в брой. Мобилното приложение може да бъде изтеглено от сайта на общинското дружество – www.varnaparking.bg и дава възможност да се заплати и половинчасов престой на цена от 50 стотинки. Системата изпраща и предупредително съобщение 5 минути преди изтичане на периода на паркиране. Друг начин за плащане е изпращане на съобщение. Клиентите на българските мобилни оператори трябва да пратят SMS на номер 1352, с текст, в който е посочен номера на автомобила. Съдържанието на SMS трябва да възпроизвежда буквално табелата с регистрационния номер на съответното пътно-превозно средство. Таксуването на паркиране с SMS е за един час и включва цената за едно съобщение от 1 лев плюс стойността на SMS-а към мобилния оператор. Успешно заплащане се счита за извършено, когато клиентът получи обратно потвърдително съобщение. \r\nТретият начин за плащане е в брой и се извършва в търговски обекти, които са отбелязани със стикер, на който е изписано на български и английски език „Тук можете да платите кратковременно паркиране „Синя зона“. Цената е също 1 лв. на час. Постъпилите средства от „Синята зона“ ще бъдат използвани целево за възстановяване на уличната и пешеходната инфраструктура в зоната. \r\nПаркирането в „Синята зона“ е разрешено до 3 часа. При достигане на максималния период системата няма да приема и таксува опити за последващи заплащания и клиентът трябва да премести своя автомобил извън обхвата на зоната. Нов тричасов престой може да започне, след като изминат 30 минути от изтичане на предходния. При нарушение, на автомобилите ще бъде поставяно техническо средство тип „скоба“, а санкцията за премахването ѝ е в размер на 20 лв., съгласно наредба на Общинския съвет. След края на работното време, „закопчаните“ автомобили ще бъдат репатрирани, а собствениците им ще заплащат глобата и за скобата, и за репатрирането. \r\nМарияна ВАЛЕНТИНОВА", "date": "2018.08.13", "title": "Варна: Заплащането за почасово паркиране в „Синята зона“ в града става задължително"}
{"url": "http://www.focus-news.net/news/2018/08/13/2555636/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Европейската преса започва новата седмица с материали, посветени на продължаващите антиправителствени протести в Румъния, бушуващите горски пожари и усилията за справяне с мигрантския приток към континента. В Обединеното кралство темата за Брекзит и възможността за организирането на нов референдум за членството в ЕС е основната тема, ангажираща вниманието на печатните издания.  Протестите в Румъния срещу политиката на правителството на премиера Виорика Дънчила продължиха и в неделя вечер, но този път те не бяха белязани от нови прояви на насилие от страна на правоприлагащите органи, подчертават от редакцията на австрийския национален ежедневник  Der Standard  в пореден материал за събитията в северната ни съседка, които през последните дни са една от водещите теми на пресата в страната. \r\nВестникът базира материала си на свой читател, предавал информация директно от мястото на протеста – Площада на победата. Отбелязва се, че демонстрацията е проведена за трета поредна вечер, в която гражданите на Румъния са излезли по улиците с искане за незабавна оставка на министър-председателя Виорика Дънчила. „Няма да си тръгнем, докато ти не си тръгнеш“ е само едно от исканията, отправени от протестиращите в Букурещ.  \r\nИзданието привежда информация, съгласно която мнозина от участниците в демонстрацията в неделя вечер са имали видими следи от насилието, упражнено срещу тях от жандармерията в хода на протеста от петък вечер. В тази връзка голяма част от хората са носели значи и плакати с надпис „Не на насилието“. По-шеговитите представителки на нежния пол са били с банери, гласящи: „Сложила съм си спирала – моля, не използвайте сълзотворен газ“.  \r\nСлед петъчните безредици не бе съобщено за нови инциденти между протестиращи и полиция. Гневът на румънците обаче вече не е насочен само към правителството, но и към правоприлагащите органи. Те предупреждават: „Корумпираното правителство използва своя репресивен апарат срещу собствените си граждани, достатъчно значи достатъчно, няма да се откажем. Отидете си, преди някой да е загинал“.  \r\nDer Standard не пропуска да спомене, че след бурния протест в петък броят на задействаните за гарантиране на реда жандарми е бил видимо по-малък. \r\n***  Европейският комисар по правосъдието и равенство между половете Вера Йоурова разкритикува планираната в Румъния съдебна реформа. „Законопроектите на румънското правителство заплашват независимостта на съда и ограничават компетенциите на прокурорите. Нещо повече – те подкопават доверието на обществото в съдебната система“, предупреди чешкият политик в коментар за германския национален ежедневник  Die Welt . \r\nСпоред европейския комисар „би било много полезно, ако плановете на правителството (на Румъния) за провеждане на съдебната реформа бъдат преработени\". Йоурова припомни, че от началото на следващата година Румъния ще поеме ротационното председателство на Съвета на Европейския съюз. „От следващия януари Румъния ще бъде отговорна не само за собствената си страна, но и за цяла Европа, като председателства ЕС. Идеята е в страната да има доверие, включително по отношение на правосъдието“, предупреди еврокомисарят.  \r\nМеждувременно протестите в Букурещ и други големи градове на страната продължават. В неделя в центъра на столицата отново се събраха няколко хиляди души. Ден по-рано на Площада на победата протестираха повече от 15 хил. души.  \r\nНай-масовата демонстрация обаче бе в петък, когато протестите събраха между 80 хил. и 100 хил. души. Акции срещу политиката на правителството на премиера Виорика Дънчила се проведоха в Сибиу и Тимишоара.  \r\nВ столицата протестът започна спокойно, но завърши с намесата на жандармерията, която употреби водни оръдия и сълзотворен газ, за да разпръсне участниците. Пострадаха над 450 души, включително и представители на правоприлагащите органи. \r\n***  Правителствените лидери на Берлин и Мадрид постигнаха съгласие за увеличение на европейските средства за спиране на мигрантския поток от Африка, съобщава електронното издание  Politico . \r\nСлед срещата с испанския министър-председател Педро Санчез, канцлерът на ФРГ Ангела Меркел подчерта, че предложението й за укрепване на „европейското решение“ за справяне с миграцията носи значителни ползи за континента.  \r\nСъществуващият Дъблински регламент, според който страната, в която мигрантът влиза, носи отговорност за разглеждане на кандидатурата му за убежище, „не функционира“, категорична бе Меркел в рамките на пресконференция. Върху средиземноморските държави пада най-голямата тежест от миграцията и политиката на Европейския съюз за преразпределяне на кандидатите за убежище сред останалите страни от Общността изглежда не са успешни, допълни германският канцлер. \r\nДвустранното споразумение, постигнато по-рано този месец между Берлин и Мадрид, и влязло в сила в събота, предвижда бежанците, които пристигат в Германия, но вече са били регистрирани в Испания,  да бъдат връщани в иберийското кралство в рамките на 48 часа. Целта на споразумението е „да намерим справедлива система за разпределение\", поясни Меркел. \r\nЗа германския канцлер споразумението е успех в усилията за потушаване на ожесточения дебат между двете партии от управляващия в Берлин Съюз (ХДС/ХСС). Германските медии обаче с основание отбелязаха, че новите правила, влезли в сила в средата на юни, засягат много малка част от пристигащите мигранти, което на свой ред отново поставя под въпрос ефективността на подхода.  \r\nМеркел защити сделката, като изтъкна, че „Германия и Испания разчитат на европейски решения\" и припомни, че подобно споразумение се договаря с Гърция – друга страна, която е сред най-засегнатите от мигрантския наплив към Европа. \r\nДвамата лидери също така се споразумяха да подкрепят финансирането чрез Европейската комисия, за да помогнат на Мароко да усъвършенства граничния полицейски контрол, за да намали потока от мигранти, идващи в Испания от Африка, бе подчертано в изявление от испанското правителство. \r\n***  Горските пожари, които обхванаха редица държави в Европа, създадоха сериозни предизвикателства и пред регионалните власти във Валенсия. Испанският национален ежедневник  El Pais  съобщава, че след потушаването на пламъците в района на местните жители, евакуирани миналата седмица, е било разрешено да се върнат по домовете си. Това обаче така и не се е случило, тъй като три от кварталите в града все още са блокирани от съображения за сигурност. В резултат около три хиляди души, засегнати от бедствието, все още са принудени да нощуват далеч от домовете си.  \r\nМакар огънят да е потушен, според властите все още има „реална опасност“ от спукване на електропроводи, срутване на къщи и улици. Предупрежденията са в сила за Монтесол, Монтепино и Лас Кабрум.  \r\nСпоред ръководителя на службата за извънредни ситуации в региона Жозе Мария Ангел, някои пътища ще останат затворени, за да бъдат свободни за преминаването на превозни средства със специален режим за движение в случай на възникването на нова необходимост от използването им. \r\n*** Парламентът може да насрочи референдум в рамките на седмици, заяви лидерът на либерал-демократите Сър Винсънт Кейбъл, цитиран от  The Independent \r\nСър Винсънт Кейбъл заяви, че е възможно да се узакони  нов референдум в рамките на седмици и да се проведе преди изтичането на процеса по член 50. \r\nВ реч по време на митинг, организиран от кампанията за  нов референдум, сър Кейбъл отхвърли опасенията на \"фанатиците\" на  Брекзит, че няма време за внасяне на законодателство чрез парламента за втори референдум. \r\n\"Те грешат, ако не подвеждат умишлено хорат. Ако парламентът може да приеме закони за национализиране на банките по време на финансовата криза в рамките на няколко дни, тогава можем да осигурим законодателството, което да позволи на хората да имат право на последно решение в рамките на седмици \", казва той. \r\nНо в оценката на референдума от 2016 г. избирателната комисия препоръча законодателството да бъде ясно поне шест месеца преди датата на гласуване. \r\nСедем месеца бяха необходими на  парламента, за да  изготви законодателството за предишния референдум, което означава, че депутатите ще трябва да работят с извънредно бързи темпове, за да приемат ново законодателство, ако трябва да се съобразят с  препоръките на избирателната комисия. \r\n***", "date": "2018.08.13", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/08/13/2555638/zapochna-sreshtata-na-premiera-boyko-borisov-i-ministar-krasimir-valchev-s-predstaviteli-na-natsionalniya-institut-po-meteorologiya-i-hidrologiya-i-na-obshtoto-sabranie-na-ban.html", "text": "Започна срещата между премиера Бойко Борисов и министъра на образованието и науката Красимир Вълчев с представители на Националния институт по метеорология и хидрология (НИМХ) и на Общото събрание на БАН, предаде репортер на  Агенция „Фокус“ . Разговорите се провеждат в сградата на Министерския съвет след няколко протеста на синоптиците заради недофинансиране на дейността на Националния институт по метеорология и хидрология.  \r\nСпоред метеоролозите парите се разпределят неравномерно между институтите в Българската академия на науките и затова те поискаха да преминат към Министерството на образованието. От БАН излазоха с официален отговор, в който посочиха, че Академията винаги е правила максимално възможното за приоритетното финансиране на НИМХ. От МОН заявиха готовност за предприемане на действия по изваждането на Националния институт по метеорология и хидрология (НИМХ) от Българската академия на науките (БАН) и заявиха, че ще бъде отпуснат извънреден транш от 150 хил. лв. на НИМХ, за да може инститтутът да продължи да работи. \r\nЦветилена СИМЕОНОВА", "date": "2018.08.13", "title": "Започна срещата на премиера Бойко Борисов и министър Красимир Вълчев с представители на Националния институт по метеорология и хидрология и на Общото събрание на БАН"}
{"url": "http://www.focus-news.net/news/2018/08/13/2555637/pregled-na-osnovnite-temi-vav-varnenskiya-pechat.html", "text": "„Бойко Борисов: Ако варненци искат, ще се направи рибарско пристанище“, пише на първа страница варненският вестник  „Черно море“ . Ако варненци искат, ще се направи рибарско пристанище, както направихме на много други места по Черноморието. Това коментира премиерът Бойко Борисов във Варна. Той категорично отрече, че ще се строи хотел в района на Карантината в район „Аспарухово“. „Заради бул. „Васил Левски“ отлагат ремонта на Аспаруховия мост“, допълва изданието. Ремонтът на Аспаруховия мост се отлага заради мащабните строителните дейности във Варна. Това съобщи министър-председателят Бойко Борисов, който направи изненадваща инспекция на ремонтните работи на бул. „Васил Левски“ във Варна. Това е най-големият инфраструктурен проект в града – за изграждането на новото трасе от ул. „Подвис“ до ул. „Девня“ правителството отпусна 80,5 млн. лв. „Ще налагат жестоки глоби за плажуване върху дюни“ е друга тема в изданието. Тотална забрана за плажуване върху дюни и жестоки глоби за нарушителите предлагат от Министерството на туризма чрез проектопромени в Закона за устройство на черноморското крайбрежие, които в момента са публикувани за обществено обсъждане. Според тях всеки, който постави хавлия, чадър или палатка върху подвижни дюни, неподвижни дюни с тревна растителност, сиви дюни и облесени дюни се наказва с глоба от 1000 до 3000 лева или с имуществена санкция от 2000 до 5000 лева за фирми. „ОбС – Варна, се събира днес за празнична 34-та сесия“, пише още изданието. Тридесет и четвъртото заседание на Общинския съвет ще се проведе днес от 10.30 часа в зала „Пленарна“ и е свързано с празничния Ден на Варна – 15 август. Предварително обявеният дневен ред е само от 1 точка – разглеждане на предложения за решения на ПК „Култура и духовно развитие“: удостояване на граждани с почетни звания и отличия на община Варна. „Над 80% от язовирите във Варненско се нуждаят от ремонт“ е друго заглавие в броя. 84 на брой са язовирите във Варненска област, от които 62 се нуждаят от ремонт, а 8 от спешен ремонт. Това заяви във Варна председателят на Държавната агенция за метрологичен и технически надзор Петър Горновски. Той участва в работна среща с областния управител на Варна Стоян Пасев и кметове на общини във връзка с промените в Закона за водите. „Румен Радев: Чадър от властта държи Митьо Очите в криминалните хроники от години“, допълва изданието. Върви кампания, която се опитва да пришие Димитър Желязков – Митьо Очите, на служебното правителство, каза президентът Румен Радев във Варна. Той беше във Варна за честванията по повод 139-годишнината от създаването на ВМС. „Владислав Горанов: Не приемам атака срещу българската държавна администрация“, четем още в броя. „Не приемам атака срещу българската държавна администрация“. Това каза пред журналисти във Варна министърът на финансите Владислав Горанов в отговор на изказването на президента Румен Радев по отношение на обществената поръчка на Агенция „Митници“, спечелена от фирма, свързана с Димитър Желязков.", "date": "2018.08.13", "title": "Преглед на основните теми във варненския печат"}
{"url": "http://www.focus-news.net/news/2018/08/13/2555639/dobrich-vodosnabdyavaneto-v-rayona-na-ulitsite-ropotamo-i-batovska-shte-bade-spryano-zaradi-izgrazhdane-na-vodoprovodna-vrazka-na-14-avgust.html", "text": "Водоснабдяването в района на улиците „Ропотамо“ и „Батовска“ в Добрич ще бъде спряно на 14 август заради изграждане на водопроводна връзка, предаде кореспондент на  Радио „Фокус” – Варна . Поради отстраняване на аварии с нарушено водоподаване са:  \r\n- в община Добрич - ул. „Георги Кирков“, ул. „Тодор Каблешков“, в местността Лозята“ 1-ви път,  ул. „Железничарска“ и бул. „Добруджа“ 11; \r\n- в община Добрич-селска: с. Карапелит, с. Ведрина, с. Божурово и с. Добрево, в Район Балчик – Вилна зона „Фиш-фиш“, ул. „Тунджа“, с. Кранево, и ул. „Пирин“; \r\n- в община Каварна - ул. „България“, водоем Вранино и с. Българево, в Район Тервел - с. Орляк; \r\n- в община Генерал Тошево - с. Василево и с. Пленемир;  \r\n- в община Шабла - с. Горун, с. Божаново и с. Дуранкулак. \r\nЖулиета НИКОЛОВА", "date": "2018.08.13", "title": "Добрич: Водоснабдяването в района на улиците „Ропотамо“ и „Батовска“ ще бъде спряно заради изграждане на водопроводна връзка на 14 август"}
{"url": "http://www.focus-news.net/news/2018/08/13/2555640/sport-viktoriya-tomova-ostava-na-138-mo-myasto-v-ranglistata.html", "text": "Първата ракета на България при дамите Виктория Томова запазва 138-ма позицията си в световната ранглиста и през новата седмица.  \r\nВ обновената ранглиста Елица Костова отстъпва с едно място до номер 176. Сесил Карантачева отбелязва прогрес с 31 позиции и вече е 198-ма в света. \r\nНачело на класацията остава румънката Симона Халеп, следвана от Каролине Вожняцки и Слоун Стивънс. В „Топ 10“ има размествания – Каролин Гарсия се изкачва с едно място до номер пет, измествайки Елина Свитолина, която вече е седма в света. С две позиции по-напред до номер шест се придвижва Петра Квитова. Каролина Плишкова вече е осма, а Гарбине Мугуруса – девета, с две места по-надолу спрямо предходната седмица.", "date": "2018.08.13", "title": "Спорт: Виктория Томова остава на 138-мо място в ранглистата"}
{"url": "http://www.focus-news.net/news/2018/08/13/2555641/varna-chastichni-remontni-deynosti-se-izvarshvat-po-patya-devnya-suvorovo-ot-km-0000-do-km-10811.html", "text": "Сухи са пътните настилки на територията на областта, предаде репортер на  Радио „Фокус“ – Варна . Времето е ясно, видимостта е добра. Трафикът в посока София, Добрич и Бургас се осъществява без въведени допълнителни ограничения. Ограничено е движението на тежкотоварни автомобили при 83 км по пътя Кранево – Варна, обходният маршрут е през Кичево – Оброчище. По пътя Старо Оряхово – Гроздьово от км 0+000 до км 17+377 трафикът се осъществява в една лента поради частични ремонтни дейности на асфалтовата настилка. Организацията на движение е сигнализирана с пътни знаци. Работи се по третокласния път Девня – Суворово от км 0+000 до км 10+811, както и по пътя Вълчи дол – Суворово от км 26+680 до км 36+280. \r\nМарияна ВАЛЕНТИНОВА", "date": "2018.08.13", "title": "Варна: Частични ремонтни дейности се извършват по пътя Девня – Суворово от км 0+000 до км 10+811"}
{"url": "http://www.focus-news.net/news/2018/08/13/2555643/sliven-okrazhniyat-sad-zadarzha-pod-strazha-mazh-za-pritezhanie-na-300-grama-marihuana-i-nezakonno-ognestrelno-orazhie.html", "text": "Окръжният съд задържа под стража мъж за притежание на 300 грама марихуана и незаконно огнестрелно оръжие. Това съобщиха от пресцентъра на    . Окръжна прокуратура Сливен повдигна обвинение, задържа за срок до 72 часа и внесе в съд искане за определяне на постоянна мярка за неотклонение „Задържане под стража“ на Живко Ж. за това, че на 7 август 2018 г. в град Сливен в апартамент в кв. “Българка“ без надлежно разрешително по см. на Закона за контрол върху наркотичните вещества и прекурсорите, държал с цел разпространение високорисково наркотично вещество – около 300 град коноп (марихуана), както и затова че по същото време и на същото място държал без надлежно разрешително огнестрелно оръжие (пистолет м.„Макаров“ без сериен номер) и 10 бр. боеприпаси. \r\nРазследването по делото се провежда от разследващ полицай  при ОД МВР Сливен. \r\nСпоред наблюдаващия прокурор, налице е реална опасност обвиняемият да се укрие или да извърши ново престъпление, което се предпоставя от обремененото му съдебно минало, от доказателствата сочещи на това, че обвиняемият Живко Ж. е разпространявал наркотици на трети лица и от намереното в обитаваното от него жилище голямо количество високорисково наркотично вещество.  \r\nСъдът прие аргументите на Прокуратурата и на 10 август 2018 г. определи постоянна мярка за неотклонение „Задържане под стража“ спрямо обвиняемото лице. \r\nОпределението на Окръжен съд Сливен може да бъде обжалвано пред Апелативен съд Бургас.", "date": "2018.08.13", "title": "Сливен: Окръжният съд задържа под стража мъж за притежание на 300 грама марихуана и незаконно огнестрелно оръжие"}
{"url": "http://www.focus-news.net/news/2018/08/13/2555642/kathimerini-pozharnikarite-prodalzhavat-usiliyata-si-za-spravyane-s-pozhara-na-ostrov-evbeya.html", "text": "Продължават усилията на пожарникарите да се справят с пожара на остров Евбея, който избухна в следобедните часове на неделя в близост до населените места Контодеспоти и Ставрос , съобщава електронното издание на гръцкия вестник  Kathimerini . \r\nМестният кмет Йоргос Псатас изрази увереност, че огънят ще бъде локализиран в най-скоро време, като поясни, че за потушаването му са задействани самолети и хеликоптери. На свой ред от противопожарната служба подчертаха, че очакват до обедните часове стихията да бъде овладяна.  \r\nЖителите на двете села бяха евакуирани в неделя, когато горският пожар се разрасна заради силните ветрове. В хотели бяха настанени около 140 души, останалите евакуирани намериха подслон при приятели и роднини. \r\nСъгласно разпространената информация, огънят е пламнал в борова гора. Островът е разположен в близост до гръцката столица Атина. Тереза Герова", "date": "2018.08.13", "title": "Kathimerini: Пожарникарите продължават усилията си за справяне с пожара на остров Евбея"}
{"url": "http://www.focus-news.net/news/2018/08/13/2555644/borislav-zamfirov-zam-kmet-na-svishtov-v-poslednite-godini-ne-sme-imali-seriozni-intsidenti-na-plazhovete-kray-grada.html", "text": "Въпреки че плажовете край Свищов са необезопасени, те се посещават ежедневно от жителите на региона. Най-известният и големият е този при Вардимските острови. Това каза за  Радио „Фокус“ – Велико Търново  зам.-кметът на Община Свищов Борислав Замфиров. Той допълни, че през лятото, когато водите на река Дунав паднат, в местността ходят десетки плажуващи от града и околните населени места. Мястото е необезопасено, но има поставени табели, които предупреждават хората за това. „За щастие в последните години не сме имали никакви сериозни инциденти. Гражданите знаят, че сами носят отговорност за здравето си и внимават“, каза още зам.-кметът. Той посочи, че в околността има и други места, на които може да се плажува, но при тях също няма постоянна охрана и спасител. Той призова и хората да се отнасят отговорно към този факт. \r\nЛуиза ТРАНЧЕВА", "date": "2018.08.13", "title": "Борислав Замфиров, зам.-кмет на Свищов: В последните години не сме имали сериозни инциденти на плажовете край града"}
{"url": "http://www.focus-news.net/news/2018/08/13/2555625/der-standard-protestite-v-rumaniya-nyama-dokladi-za-novi-proyavi-na-nasilie-ot-strana-na-pravoprilagashtite-organi.html", "text": "Протестите в Румъния срещу политиката на правителството на премиера Виорика Дънчила продължиха и в неделя вечер, но този път те не бяха белязани от нови прояви на насилие от страна на правоприлагащите органи, подчертават от редакцията на австрийския национален ежедневник  Der Standard  в пореден материал за събитията в северната ни съседка, които през последните дни са една от водещите теми на пресата в страната. \r\nВестникът базира материала си на свой читател, предавал информация директно от мястото на протеста – Площада на победата. Отбелязва се, че демонстрацията е проведена за трета поредна вечер, в която гражданите на Румъния са излезли по улиците с искане за незабавна оставка на министър-председателя Виорика Дънчила. „Няма да си тръгнем, докато ти не си тръгнеш“ е само едно от исканията, отправени от протестиращите в Букурещ.  \r\nИзданието привежда информация, съгласно която мнозина от участниците в демонстрацията в неделя вечер са имали видими следи от насилието, упражнено срещу тях от жандармерията в хода на протеста от петък вечер. В тази връзка голяма част от хората са носели значи и плакати с надпис „Не на насилието“. По-шеговитите представителки на нежния пол са били с банери, гласящи: „Сложила съм си спирала – моля, не използвайте сълзотворен газ“.  \r\nСлед петъчните безредици не бе съобщено за нови инциденти между протестиращи и полиция. Гневът на румънците обаче вече не е насочен само към правителството, но и към правоприлагащите органи. Те предупреждават: „Корумпираното правителство използва своя репресивен апарат срещу собствените си граждани, достатъчно значи достатъчно, няма да се откажем. Отидете си, преди някой да е загинал“.  \r\nDer Standard не пропуска да спомене, че след бурния протест в петък броят на задействаните за гарантиране на реда жандарми е бил видимо по-малък.  Тереза Герова", "date": "2018.08.13", "title": "Der Standard: Протестите в Румъния – няма доклади за нови прояви на насилие от страна на правоприлагащите органи"}
{"url": "http://www.focus-news.net/news/2018/08/13/2555646/ombudsmanat-maya-manolova-organizira-priemna-za-grazhdani-vav-varna-na-14-avgust.html", "text": "Омбудсманът Мая Манолова и екип от експерти на институцията организират изнесена приемна за граждани във Варна, която ще се състои на 14 август 2018 г. от 11.00 часа в заседателната зала на областната администрация на ул. „Преслав“ 26. Това съобщиха от  пресофиса на омбудсмана . В 12.30 часа общественият защитник ще посети палатката на майките на деца с увреждания, част от протестната мрежа „Системата ни убива!“ (до шадраваните пред Общината). В 13.00 часа в Карин дом Мая Манолова ще се срещне с представители на хората с увреждания, с които ще обсъди техни проблеми и законодателните инициативи за подкрепа на хората в неравностойно положение. От 14.30 часа в Карин дом омбудсманът ще даде пресконференция.", "date": "2018.08.13", "title": "Омбудсманът Мая Манолова организира приемна за граждани във Варна на 14 август"}
{"url": "http://www.focus-news.net/news/2018/08/13/2555648/dobrich-v-kulturen-tsentar-dvoretsa-v-balchik-zapochnaha-dni-na-italianskata-kultura.html", "text": "В Държавния културен институт - Културен център (ДКИ-КЦ) „Двореца“ в Балчик започнаха дни на италианската култура, предаде кореспондент на  Радио „Фокус” – Варна . Дните до 25 август „Дворецът“ в Белия град посвещава на Италия и нейната култура. Символичното начало бе поставено с откриване на изложба в Каменна зала на културния институт. Там са подредени художествени произведения на трима италиански автори. Алесандро Киараппа, роден в Пополи, живее в град Пескара. Младият творец рисува предимно живопис. Характерни за него са платната с големи размери. За творбите му изкуствоведът Пламена Рачева, директор на Градска художествена галерия - Варна казва: „Незабравими, одухотворени, оригинални в пластично-образната си трактовка, изображенията, не само носят монументално въздействие, но ни връщат към ренесансовата идея, че човекът е център на Вселената и мяра за всички неща“. Симона Рицци е родена в Болоня. От дете показва вроден талант към рисуването. Образованието ѝ в изкуството се формира първоначално в Държавния институт по изкуства, а след това в Академията по изящни изкуства в Болоня. Следва атестация на техник по компютърна графика и анимация, а рисуването ѝ търпи развитие и приема този специфичен характер. Нейните фигури оживяват посредством умелата ръка на художник, използващ четката по бърз и очарователен начин, създавайки образи, разложени на пиксели. Нейните рисунки са съюз между организация на формите, техника и цветови съчетания. Портретистиката е нейното предопределение. От 1993 г. до сега подготвя множество индивидуални и колективни изложби от национален и регионален характер, като например в Абруццо, Емилия Романия, Сардиния, Тоскана, както и в Европа – Обединеното кралство (Хауърдън), Франция (Париж), Румъния (Букурещ) и България (Варна, Созопол и Бургас), получавайки само положителни отзиви. През 2017 г. е избрана да представлява Италия като млада изгряваща художничка на изложбата „Мода и музика под звездите“. Антимо Бертолини е роден във Формия, Лацио. Развива постоянно своята страст към скулптурата. Представя свои творби на различни изложения в Милано, Пиомбино, Флоренция, Рим, Торино, Лугано, получавайки награди и признания, като Наградата за изкуство‘2017. Отзиви за него публикуват историци и критици, като Паоло Леви, Фулвио Викки, Лаура Милани, Грегорио Росси, Роберто Сабателли и Флавио Ареози. По настоящем живее и твори в ателието си в Лугано, Швейцария. Творците са гости в Архитектурно-парковия комплекс край морето в Балчик и са очаровани от неговата красота. Първите посетители на изложбата бяха приветствани от директора на ДКИ-КЦ „Двореца“ Жени Михайлова и зам.-министърът на културата Румен Димитров, както и от Почетния консул на Италия във Варна Антонио Таркуинио.  \r\nЖулиета НИКОЛОВА", "date": "2018.08.13", "title": "Добрич: В Културен център „Двореца” в Балчик започнаха дни на италианската култура"}
{"url": "http://www.focus-news.net/news/2018/08/13/2555649/targovishte-28-godishen-mazh-e-zadarzhan-za-nanasyane-na-poboy-nad-zhitel-na-popovo.html", "text": "28-годишен мъж е задържан за нанасяне на побой над жител на Попово. Това съобщиха от  ОДМВР - Търговище . Сигналът за побоя е подаден на 12 август 2018 г. 28-годишен мъж с инициали О.Р. от град Провадия е извършил на ул. „Дружба“ в град Попово непристойни действия, грубо нарушаващи обществения ред и изразяващи явно неуважение към обществото, чрез нанасяне на побой над 52-годишен мъж от същия град. Образувано е досъдебно производство за хулигански действия в РУ - Попово. Извършителят е задържан за срок до 24 часа.", "date": "2018.08.13", "title": "Търговище: 28-годишен мъж е задържан за нанасяне на побой над жител на Попово"}
{"url": "http://www.focus-news.net/news/2018/08/13/2555650/stara-zagora-vremenno-dvizhenieto-e-ogranicheno-po-pat-i-5-stara-zagora-dimitrovgrad-v-selo-sredets-poradi-ryazane-na-hrasti-i-kloni.html", "text": "Временно движението е ограничено по път I-5 Стара Загора - Димитровград в село Средец поради рязане на храсти и клони. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание по обходния маршрут е през село Опан.", "date": "2018.08.13", "title": "Стара Загора: Временно движението е ограничено по път I-5 Стара Загора - Димитровград в село Средец поради рязане на храсти и клони"}
{"url": "http://www.focus-news.net/news/2018/08/13/2555651/vidin-tyaloto-na-mazh-e-otkrito-v-katastrofiral-lek-avtomobil-padnal-v-propast-v-mestnostta-gimishova-dupka.html", "text": "Тялото на 63-годишен мъж е открито в катастрофирал лек автомобил, паднал в пропаст в местността „Гимишова дупка”. Това съобщиха от  ОДМВР-Видин . Полицейски служители са предприели издирване на 63-годишния мъж от Синаговци, след като негови близки съобщили, че е в неизвестност. Сигналът е подаден на 11 август. В хода на предприетото издирване, в пропаст в местността „Гимишова дупка” в землището на селото, униформените открили катастрофирал лек автомобил „Мерцедес” и тялото на издирвания мъж. Трупът е транспортиран за аутопсия в МБАЛ-Видин. Работата на разследващите по случая продължава, в РУ-Видин е образувано досъдебно производство.", "date": "2018.08.13", "title": "Видин: Тялото на мъж е открито в катастрофирал лек автомобил, паднал в пропаст в местността „Гимишова дупка”"}
{"url": "http://www.focus-news.net/news/2018/08/13/2555647/rtk-live-kosovo-pravitelstvoto-v-prishtina-othvarli-vazmozhnostta-za-izpalnitelni-pravomoshtiya-na-obshtnostta-na-srabskite-obshtini.html", "text": "Правителството на Косово отхвърли възможността да бъдат предоставени изпълнителни правомощия на Общността на сръбските общини, предава телевизионният канал  RTK Live . \r\nНационалният координатор за държавни реформи Бесник Тахири подчерта, че всички институции в Косово трябва да се съобразяват с постановленията на Конституционния съд, правителството на Прщина ще гарантира, че Общността на сръбските общини няма да има изпълнителни правомощия.  \r\nПроектостатутът за създаване на Общността на сръбските общини се очаква да бъде обсъден на следващата среща на високо ниво между президента на Косово Хашим Тачи и неговият сръбски колега Александър Вучич. \r\nПо-рано Мая Кочиянчич, говорител на Върховния представител на ЕС по външната политика Федерика Могерини, заяви пред базирания в Прищина ежедневник Zeri, че Общността е една от темите, които се очаква да бъдат обсъждани по време на следващата среща на върха в Брюксел. Тереза Герова", "date": "2018.08.13", "title": "RTK Live (Косово): Правителството в Прищина отхвърли възможността за изпълнителни правомощия на Общността на сръбските общини"}
{"url": "http://www.focus-news.net/news/2018/08/13/2555652/varna-62-sluchaya-na-ostri-respiratorni-zabolyavaniya-i-2-sluchaya-na-grip-sa-registrirani-v-rzi-prez-poslednata-sedmitsa.html", "text": "62 случая на остри респираторни заболявания и 2 случая на грип са регистрирани в РЗИ във Варна през последната седмица. Това съобщиха за  Радио „Фокус“ – Варна  от Регионалната здравна инспекция във Варна. Според седмичната сигнална информация болните от грип са във възрастта от 0 до 4 години. Най-много болни от остри респираторни заболявания са регистрирани във възрастовата група от 5 до 14 години – 22 случая. По 14 болни са регистрирани във възрастовата група от 15 до 29 години и от 30 до 64 години. През отчетния период са регистрирани и 14 случая на усложнения от грип и остри респираторни заболявания. \r\nМарияна ВАЛЕНТИНОВА", "date": "2018.08.13", "title": "Варна: 62 случая на остри респираторни заболявания и 2 случая на грип са регистрирани в РЗИ през последната седмица"}
{"url": "http://www.focus-news.net/news/2018/08/13/2555654/dobrich-remontni-deynosti-se-izvarshvat-na-kragovoto-krastovishte-na-izhoda-na-grada-v-posoka-kurortniya-kompleks-albena.html", "text": "Ремонтни дейности се извършват на кръговото кръстовище на изхода на града в посока курортния комплекс Албена, където се изгражда нова пътна настилка, предаде кореспондент на  Радио „Фокус” – Варна . Навсякъде движението е регулирано с пътни знаци. Работи се по още една част от околовръстния път на Добрич – кръговото кръстовище на изхода на Добрич в посока Генерал Тошево. Движението на автомобили се регулира с пътни знаци, отправен е апел към водачите да се движат със съобразена скорост. Част от улица „Никола Петков“ в Добрич също е в ремонт в рамките на интегрирания план за обновяване на водния сектор. Работи се в района от ул. „Батовска“. По бул. „Добричка епопея“ движението на автомобили се извършва само в едното платно заради строителни дейности в близост до кръстовището с бул. „Добруджа“.  \r\nЖулиета НИКОЛОВА", "date": "2018.08.13", "title": "Добрич: Ремонтни дейности се извършват на кръговото кръстовище на изхода на града в посока курортния комплекс Албена"}
{"url": "http://www.focus-news.net/news/2018/08/13/2555653/nova-makedoniya-makedoniya-uvelichavat-se-grupite-nelegalni-migranti-pristigashti-ot-blizkiya-iztok-v-albaniya.html", "text": "Все по-голям брой групи нелегални мигранти от Близкия изток навлизат на територията на Албания през границата с Гърция, предупреждават в редакцията на електронното издание на първия вестник в югозападната ни съседка –  „Нова Македония“. \r\nОт регионалното полицейско управление в албанския град Корча потвърдиха, че почти ежедневно правоохранителните органи се натъкват на групи мигранти, в които има също жени и деца. \r\n„Отскоро се увеличиха групите мигранти, които пресичат зеления пояс, за да навлязат на територията на Албания през Гърция. Средно те са съставени от поне двадесет души, включително жени и деца“, поясниха местните правоприлагащи органи, като подчертаха, че в неделя е заловена група мигранти от сирийци, иракчани и палестинци.  \r\nПолицейската статистика потвърждава, че през последните няколко месеца в Албания са открити над 3,5 хил. нелегални имигранти, чиято цел е била да преминават транзитно през страната и да продължат пътя си към Черна гора, а оттам - към някоя западноевропейска страна. \r\nМигрантите, главно от Сирия, Ирак, Афганистан и Северна Африка, плащат по 500 евро за превеждане до границата с Черна гора, а до Италия – по 1 200 евро на човек. \r\nЗа да се справи с проблема, от средата на месец юни албанската полиция повиши готовността си, като подсили съществуващите гранични звена с 200 членове от отрядите за бърза намеса. Те бяха разположени в района на Корча, граничещ с Гърция и Македония, в Аргирокастро край границата с Гърция и в в Шкодра на границата с Черна гора. Тереза Герова", "date": "2018.08.13", "title": "„Нова Македония“ (Македония): Увеличават се групите нелегални мигранти, пристигащи от Близкия изток в Албания"}
{"url": "http://www.focus-news.net/news/2018/08/13/2555657/dobrich-35-godishen-mazh-e-zaginal-pri-katastrofa-na-patya-petleshkovo-dropla-predi-razklona-na-selo-zmeevo.html", "text": "35-годишен мъж е загинал при катастрофа на пътя Петлешково - Дропла преди разклона на село Змеево. Това съобщиха от  ОДМВР - Добрич . Сигналът за инцидента е подаден на 11 август около 01.00 часа. Съобщено е за катастрофирал лек автомобил по пътя село Петлешково - село Дропла преди разклона на село Змеево. На място е установено, че водач на лек автомобил „Опел” с добричка регистрация на прав участък от пътя, губи контрол над автомобила и се блъска в крайпътно дърво. Вследствие на инцидента, на място загива 35-годишният водач на автомобила от град Добрич. По случая е образувано досъдебно производство.", "date": "2018.08.13", "title": "Добрич: 35-годишен мъж е загинал при катастрофа на пътя Петлешково - Дропла преди разклона на село Змеево"}
{"url": "http://www.focus-news.net/news/2018/08/13/2555656/ministar-krasimir-valchev-premierat-boyko-borisov-dade-srok-do-sledvashtata-sryada-ban-i-nimh-da-nameryat-reshenie-na-problema.html", "text": "Премиерът Бойко Борисов даде срок до следващата сряда БАН и НИМХ да намерят решение на проблема. Това каза министърът на образованието и науката Красимир Вълчев по време на брифинг след среща с представители на НИМХ и БАН в Министерски съвет, предаде репортер на  Агенция „Фокус“ . \r\n„Това, което имаме като ситуация, е категорично искане на НИМХ да излезе извън БАН, което БАН не подкрепя. Причините за искането са както финансови, така и лично отношение. Премиерът Бойко Борисов помоли до следващата сряда ръководствата на БАН и НИМХ да намерят общо решение, което да бъде взето в дух на съгласие. Ние сме готови да подкрепим всяко решение. Това е въпрос, който трябва да бъде обсъден от БАН, но ние не можем да останем безучастни, защото НИМХ обслужва седем или осем сектора“, обясни Вълчев. \r\nМинистърът посочи, че вариантите, които ще се търсят от двете страни, ще бъдат в посока да се даде по-голяма самостоятелност на НИМХ. „Ние като правителство в никакъв случай не искаме да бъдем обвинени, че по този начин ще се направи крачка към разделянето на БАН, макар и само с един институт. Премиерът Борисов категорично призова двете страни да намерят единодушно решение до следващата сряда. Ако такова не бъде намерено, тогава ще търсим вариант как да подпомогнем дейността на НИМХ, така че да не спре дейността му“, коментира Вълчев. \r\nЦветилена СИМЕОНОВА", "date": "2018.08.13", "title": "Министър Красимир Вълчев: Премиерът Бойко Борисов даде срок до следващата сряда БАН и НИМХ да намерят решение на проблема"}
{"url": "http://www.focus-news.net/news/2018/08/13/2555658/politika-sarbiya-sarbite-v-cherna-gora-mezhdu-ezikovo-i-natsionalno-maltsinstvo.html", "text": "При последното преброяване на населението на Черна гора 45 на сто от гражданите на малката балканска страна признават, че говорят сръбски език, докато онези, които твърдят, че говорят черногорски, са с 10% по-малко, отбелязват в редакцията на електронното издание на белградския ежедневник  „Политика“ . \r\nИзводът – според вестника, е ясен: убедително мнозинство в Черна гора имат тези, които признават, че говорят на сръбски език. Интересно е обаче да се отбележи, че последното преброяване на населението, е показало недвусмислено, че в страната изглежда няма преобладаващо мнозинство – нито сръбско, нито черногорско. „Независимо от този факт, сърбите в Черна гора нямат почти никакви права“, привежда изданието думите на професорът по славистика Желица Стоянович. \r\n„Политика“ припомня, че за „тревожното положение“ на сърбите в Черна гора се говори отдавна в публичното пространство, но така и не са предприети мерки за подобряването му.  Тереза Герова", "date": "2018.08.13", "title": "„Политика“ (Сърбия): Сърбите в Черна гора – между езиково и национално малцинство"}
{"url": "http://www.focus-news.net/news/2018/08/13/2555660/silistra-lek-avtomobil-e-izgoryal-napalno-prez-noshtta-po-neustanoveni-prichini.html", "text": "Лек автомобил „Рено“ е изгорял тази нощ в областния град. Това съобщиха от  ОД на МВР- Силистра . Пожарът възникнал около 02.50 часа по неустановени към момента причини и унищожил колата, която била паркирана в близост до дома на собственика. Екип на РСПБЗН-Силистра потушил пожара и спасил друг лек автомобил, паркиран в близост.", "date": "2018.08.13", "title": "Силистра: Лек автомобил е изгорял напълно през нощта по неустановени причини"}
{"url": "http://www.focus-news.net/news/2018/08/13/2555661/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "За печатните издания в страните от Балканите третата седмица на август започва с темите за горските пожари и проблема с нелегалната миграция. В Турция, която в последните дни е изправена пред срив на националната валута, мерките за стабилизирането й са основния въпрос, който ангажира пресата. В Белград едно от водещите издания - вестник \"Политика\", се опитва да насочи вниманието на обществото към положението на сърбите в съседната им Черна гора.  Продължават усилията на пожарникарите да се справят с пожара на остров Евбея, който избухна в следобедните часове на неделя в близост до населените места Контодеспоти и Ставрос , съобщава електронното издание на гръцкия вестник  Kathimerini . \r\nМестният кмет Йоргос Псатас изрази увереност, че огънят ще бъде локализиран в най-скоро време, като поясни, че за потушаването му са задействани самолети и хеликоптери. На свой ред от противопожарната служба подчертаха, че очакват до обедните часове стихията да бъде овладяна.  \r\nЖителите на двете села бяха евакуирани в неделя, когато горският пожар се разрасна заради силните ветрове. В хотели бяха настанени около 140 души, останалите евакуирани намериха подслон при приятели и роднини. \r\nСъгласно разпространената информация, огънят е пламнал в борова гора. Островът е разположен в близост до гръцката столица Атина. \r\n***  Все по-голям брой групи нелегални мигранти от Близкия изток навлизат на територията на Албания през границата с Гърция, предупреждават в редакцията на електронното издание на първия вестник в югозападната ни съседка –  „Нова Македония“. \r\nОт регионалното полицейско управление в албанския град Корча потвърдиха, че почти ежедневно правоохранителните органи се натъкват на групи мигранти, в които има също жени и деца. \r\n„Отскоро се увеличиха групите мигранти, които пресичат зеления пояс, за да навлязат на територията на Албания през Гърция. Средно те са съставени от поне двадесет души, включително жени и деца“, поясниха местните правоприлагащи органи, като подчертаха, че в неделя е заловена група мигранти от сирийци, иракчани и палестинци.  \r\nПолицейската статистика потвърждава, че през последните няколко месеца в Албания са открити над 3,5 хил. нелегални имигранти, чиято цел е била да преминават транзитно през страната и да продължат пътя си към Черна гора, а оттам - към някоя западноевропейска страна. \r\nМигрантите, главно от Сирия, Ирак, Афганистан и Северна Африка, плащат по 500 евро за превеждане до границата с Черна гора, а до Италия – по 1 200 евро на човек. \r\nЗа да се справи с проблема, от средата на месец юни албанската полиция повиши готовността си, като подсили съществуващите гранични звена с 200 членове от отрядите за бърза намеса. Те бяха разположени в района на Корча, граничещ с Гърция и Македония, в Аргирокастро край границата с Гърция и в в Шкодра на границата с Черна гора. \r\n***  При последното преброяване на населението на Черна гора 45 на сто от гражданите на малката балканска страна признават, че говорят сръбски език, докато онези, които твърдят, че говорят черногорски, са с 10% по-малко, отбелязват в редакцията на електронното издание на белградския ежедневник  „Политика“ . \r\nИзводът – според вестника, е ясен: убедително мнозинство в Черна гора имат тези, които признават, че говорят на сръбски език. Интересно е обаче да се отбележи, че последното преброяване на населението, е показало недвусмислено, че в страната изглежда няма преобладаващо мнозинство – нито сръбско, нито черногорско. „Независимо от този факт, сърбите в Черна гора нямат почти никакви права“, привежда изданието думите на професорът по славистика Желица Стоянович. \r\n„Политика“ припомня, че за „тревожното положение“ на сърбите в Черна гора се говори отдавна в публичното пространство, но така и не са предприети мерки за подобряването му. \r\n***  Централната банка на Турция обяви редица мерки за укрепване на турската лира, обещавайки да осигури „цялата ликвидност\", необходима на банките в страната, съобщава вестник  Hurriyet . \r\nВ изявление, разпространено в сутрешните часове на деня, институцията обяви, че увеличава обезпеченията за лимити на депозитите за лизингови сделки между заемодателите от 7,2 милиарда евро на 20 милиарда евро.  \r\nСъобщено бе, че съотношенията на лимитите на резервите се намаляват с 250 базисни пункта за всички падежни срокове. „Централната банка ще следи внимателно пазарните дълбочинни и ценови формирования и ще предприеме всички необходими мерки за поддържане на финансова стабилност, ако сметне за необходимо\", се казва в изявлението на банката. \r\nТози ход бе обявен, след като по-рано турският министър на финансите Берат Албайрак заяви, че от 13 август ще влезе в сила нов план за укрепване на лирата. \r\n***", "date": "2018.08.13", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/08/13/2555664/korneliya-ninova-bsp-antonio-tayani-da-se-razgranichi-ot-izyavlenieto-na-angel-dzhambazki-i-da-predprieme-merki-v-evroparlamenta-varhu-koyto-se-postavya-kafyavo-petno.html", "text": "Антонио Таяни  да се разграничи от изявлението на Ангел Джамбазки и да предприеме мерки в европарламента, върху който се поставя кафяво петно. Това се посочва в писмо на лидера на БСП Корнелия Нинова до председателя на Европейския парламент Антонио Таяни с копие до председателя на Групата на социалистите и демократите в европарламента Удо Булман, съобщиха от пресцентъра на  Националния съвет на БСП . Писмото е по повод изказването на евродепутата Ангел Джамбазки,че \"Всички от Българската социалистическа партия са за разстрел\".  \"Фокус\"  публикува пълния текст на писмото на лидера на Корнелия Нинова без редакторска намеса:  Уважаеми г-н Таяни, \r\nОбръщам се към Вас във връзка с недопустими изявления на член на Европейския парламент в българските медии. Ангел Джамбазки, в интервю за електронно издание, отрича правото на най-голямата опозиционна партия в България да коментира важни национални въпроси и заявява: \"Всички от Българската социалистическа партия са за разстрел\". \r\nТова не е изолиран случай. За съжаление е налице явна тенденция на засилване на езика на омразата, провокирана от националисти и крайнодесни политически лидери. Трябва да отбележа, че в годините на прехода след 1989 г., в условия на най-тежка политическа конфронтация, никога народни представители и политически фигури не са си позволявали подобни крайности, призовавайки към физическо унищожение на политически опоненти. Още по-недопустимо в случая е, че се вменява колективна вина и посоченият за унищожение враг са всички български социалисти - това не просто напомня, а трасира пътя към връщането на най-мрачните времена на доминираната от нацистите на Хитлер Европа. Когато подобни закани излизат от устата на член на Европейския парламент, аз вярвам, г-н Председател, че е Ваше задължение да се разграничите и да предприемете възможните мерки в институцията, която е символ на обединена, мирна и демократична Европа и върху която с поведението си един неин член поставя кафяво петно. \r\nТрябва да подчертая също, че Г-н Джамбазки не е просто член на Европейския парламент. Той е заместник-председател на една от съуправляващите партии в България - ВМРО, чийто председател Красимир Каракачанов е вицепремиер и министър на отбраната. В този контекст заплахите трябва да бъдат разглеждани с още по-голяма загриженост. Особено тревожно е, че от думите на Ангел Джамбазки не се разграничи публично нито ръководството на неговата партия, нито премиера и председател на водещата в управлението партия ГЕРБ Бойко Борисов. \r\nЗнаем, че политическият дебат понякога е остър и агресивен между различни по своята идеология партии , но когато езикът на омразата завладява този дебат, когато последователно се създават предпоставки омразата да премине от говорене към действие, наша обща отговорност е да използваме всички възможности да го пресичаме и да показваме ясно, че  спазването на човешките права и толерантността са ценности, които Европейският съюз и неговите институции ще отстояват без колебание.", "date": "2018.08.13", "title": "Корнелия Нинова, БСП: Антонио Таяни  да се разграничи от изявлението на Ангел Джамбазки и да предприеме мерки в европарламента, върху който се поставя кафяво петно"}
{"url": "http://www.focus-news.net/news/2018/08/13/2555645/hristo-prodanov-bsp-reaktsiite-sreshtu-viziya-za-balgariya-sa-neosnovatelni-i-idvat-ot-tezi-koito-sa-dovolni-ot-statukvoto-na-politiko-ikonomicheski-oligarhichniya-model.html", "text": "Реакциите срещу „Визия за България“ са неоснователни и идват от тези, които са доволни от статуквото на политико-икономически-олигархичния модел. Това каза народният представител от ПГ на „БСП за България“ и заместник-председател на Градския съвет на БСП – София Христо Проданов в интервю за  Агенция „Фокус“  за проекта на левицата „Визия за България“. По думите му тези хора имат  желание системата и модела на развитие на България да продължават във вида, в който познаваме в момента. Проданов обърна внимание, че основното, което БСП иска във „Визия за България“ е промяна в този модел. „Най-общо това, което предлагаме, е връщане на държавата към функциите, които са ѝ вменени от Конституцията. Те са основно подсигуряване на здравеопазване, образование и сигурност на населението. Това от своя страна дава сигурност на чуждите и на българските инвеститори, които да инвестират и развиват своята дейност в България“, каза Проданов. Народният представител отчете, че в момента държавата ни е вдигнала ръце от всичко, а дребни чиновници спират бизнес проектите както на чуждите, така и на българските инвеститори.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.13", "title": "Христо Проданов, БСП: Реакциите срещу „Визия за България“ са неоснователни и идват  от тези, които са доволни от статуквото на политико-икономически-олигархичния модел"}
{"url": "http://www.focus-news.net/news/2018/08/13/2555666/dobrich-gradat-shte-se-prisaedini-kam-initsiativata-trofi-tur.html", "text": "На 17 август 2018 г. Добрич ще се включи в „Трофи Тур“, организиран от Международната федерация по волейбол съвместно с Българската федерация по волейбол и съдействието на Община град Добрич. Това съобщиха от пресцентъра на  Общината . „Трофи Тур“ е част от съпътстващите прояви на Световното първенство по волейбол за мъже – най-големият форум в нашия спорт, който ще се проведе от 9 до 30 септември 2018 г. в България и Италия. България ще домакинства на няколко етапа на първенството - от 9 до 18 септември в Русе, от 9 до 23 септември във Варна и от 21 до 23 септември – в София.  \r\nВ рамките на „Трофи Тур“ Международната федерация по волейбол предоставя уникален шанс да покаже купата на победителя в Световното първенство и да даде възможност на феновете да се докоснат до нея. „Трофи Тур“ ще обхване по-големите български градове, между които и Добрич.  \r\nКупата ще бъде изложена на площад „Свобода“ от 18.00 часа. Българската федерация по волейбол ще зарадва феновете със забавления и активности за популяризиране на спорта. \r\nОфициален гост на събитието в Добрич ще бъде Любо Ганев, вицепрезидент на Българската федерация по волейбол.", "date": "2018.08.13", "title": "Добрич: Градът ще се присъедини към инициативата „Трофи Тур“"}
{"url": "http://www.focus-news.net/news/2018/08/13/2555665/veliko-tarnovo-kompensatsii-v-obsht-razmer-na-421-323-leva-shte-poluchat-66-pritezhateli-na-lihvotochki-ot-obshtinata.html", "text": "Компенсации в общ размер на 421 323 лева ще получат 66 притежатели на лихвоточки, живеещи във Велико Търново и населени места от общината. Това съобщиха от пресцентъра на  Общината . Средствата са осигурени от републиканския бюджет - по сметките на от Националния компенсаторен жилищен фонд. \r\nПаричните постъпления са отредени за компенсации правоимащи, които имат натрупани лихвоточки в многогодишните си жилищно-спестовни си влогове. Необходимо условие е те да са закупили жилище или са започнали да строят дом. \r\nПо изготвените списъци на правоимащите Община Велико Търново изготви платежните нареждания за парични преводи към притежателите.", "date": "2018.08.13", "title": "Велико Търново: Компенсации в общ размер на 421 323 лева ще получат 66 притежатели на лихвоточки от общината"}
{"url": "http://www.focus-news.net/news/2018/08/13/2555671/stara-zagora-nad-100-signala-sa-registrirani-na-goreshtiya-telefon-na-obshtinata-v-perioda-mezhdu-10-i-12-avgust.html", "text": "На безплатния Горещ телефон на Община Стара Загора - 0800 157 37, от 10 до 12 август, са отчетени малко над 100 сигнала. Това съобщиха от пресцентъра на  Община Стара Загора . Граждани са подали информация за около 20 неправилно паркирани МПС. За автомобилни гонки е съобщено в района на паркинг на голям хранителен магазин в западната част на града, както и по ул. „Братя Жекови“.   \r\nОт бездомни кучета са се оплакали живущи в кв. „Кольо Ганчев“. Постъпил е сигнал и за вероятно изгубено домашно куче, порода „Голдън ретривър“, което обикаля из парк „Артилерийски“. Информацията е насочена към Общинския приют за безстопанствени животни.  \r\nАкт за установяване на административно нарушение е съставен на пастир за допускане на крави от стадото му да влязат в пасище на арендатор в село Маджерито.  \r\nУвеличават се сигналите за оплакване от граждани през почивните дни за струпване на шумни компании около жилищни сгради в тъмната част на деня. Над 10 са подадените сигнали за силна музика от заведения в града.  \r\nСъобщено е и за опасни улични шахти, шум от строителни дейности в апартаменти, както и за замърсяване с едри отпадъци около контейнери за смет. Изразена е необходимост от почистване и косене на треви и храсти по пътя Стара Загора - Нова Загора, разклоните за селата Дълбоки и Горно Ботево.  \r\nСлед получена информация на Горещия телефон е отремонтирано улично осветление, паркомати и светофарни уредби. Взети са мерки за премахване на изсъхнали и опасни дървета и клони по сигнали на граждани.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2018.08.13", "title": "Стара Загора: Над 100 сигнала са регистрирани на горещия телефон на Общината в периода между 10 и 12 август"}
{"url": "http://www.focus-news.net/news/2018/08/13/2555670/haskovo-moleben-kanon-na-presveta-bogoroditsa-shte-bade-otsluzhen-v-hram-sv-arh-mihail.html", "text": "Молебен канон на Пресвета Богородица ще бъде отслужен в храм „Св. Арх Михаил”, предаде репортер на  Агенция „Фокус\" . Молебният канон на Пресвета Богородица ще бъде оглавен от архиерей на Пловдивската епархийска църква. Началото е от 18.00 часа.  \r\nНикола ПЕТКОВ", "date": "2018.08.13", "title": "Хасково: Молебен канон на Пресвета Богородица ще бъде отслужен в храм „Св. Арх Михаил”"}
{"url": "http://www.focus-news.net/news/2018/08/13/2555669/sofiya-zadrastvane-se-e-obrazuvalo-po-glaven-pat-e-79-mezhdu-selo-dragichevo-i-sofiya.html", "text": "Интензивен е трафикът по главен път Е-79 между Перник и София, образувало се е задръстване, което започва от село Драгичево и продължава до входа на София, съобщи  слушател на Радио \"Фокус\" . По думите му колите се движат бавно. Автомагистрала „Люлин“ е затворена за движение, което е предпоставка за затрудняване на трафика. Алтернативния маршрут е през селата Мало и Голямо Бучино.", "date": "2018.08.13", "title": "София: Задръстване се е образувало по главен път Е-79 между село Драгичево и София"}
{"url": "http://www.focus-news.net/news/2018/08/13/2555663/vratsa-dvama-mazhe-sa-postradali-pri-tezhkata-katastrofa-na-patya-mezhdu-selata-borovan-i-dobrolevo.html", "text": "Двама мъже са пострадали при тежката катастрофа на пътя между селата Борован и Добролево, при която вчера загинаха мъж и жена. Това съобщиха от  ОДМВР - Враца . Сигналът за инцидента е подаден около 14.20 часа вчера. Лек автомобил „Тойота Корола”, управляван от 56-годишен мъж от село Софрониево, блъснал насрещно движещ се лек автомобил „Хюндай Соната“, управляван от 56-годишен жител на град София.  \r\nПо страдали са водачът на „Тойтота“-та, който е тестван за алкохол, но пробата е отрицателна, както и 34-годишен мъж, пътувал в лек автомобил \"Хюндай\". Водачът на лекия автомобил „Хюндай“ е загинал, както и 56-годишна жена от лекия автомобил\" Тойота\". Образувано е досъдебно производство.", "date": "2018.08.13", "title": "Враца: Двама мъже са пострадали при тежката катастрофа на пътя между селата Борован и Добролево"}
{"url": "http://www.focus-news.net/news/2018/08/13/2555674/vitsepremierat-valeri-simeonov-dva-obekta-sa-zatvoreni-zaradi-silen-shum.html", "text": "Затворени са два обекта заради силен шум – „Какаов плаж“ на Слънчев бряг и заведение „Хедон“ на „Каваците“-  южно от Созопол. Това каза пред журналисти вицепремиерът Валери Симеонов по повод последните действия, свързани със спазването на Закона за защита от шума в околната среда, предаде репортер на  Радио \"Фокус\" - Бургас . Според Симеонов многократно разпоредбите на Регионалната здравна инспекция са нарушавани от въпросните заведения. Първите проверки са извършени още на 8 юни. На 11 и на 9 юни представители на заведенията са подписали заповеди с предписания. На 5 август след множество сигнали от РЗИ е направена нова проверка и са установени мероприятия с по няколко хиляди души в откритите площи на плажа и пред двете заведения. Разпоредено е да спрат звука, но те отказали. Затова на 10 август са им връчени заповеди за преустановяване експлоатацията на обектите. „Беше подготвен нов законопроект за изменение шума в околната среда. Предстои да се приемат окончателно новите изменения. Независимо от това, че нямаме нов закон, всички почиващи по курортите на България имат правото на здравословен начин на живот и на почивка. От 23.00 часа до 7.00 часа и по сега действащия Закон. По него се забранява озвучаването на открити площи. Съответно те действия на институциите, основни на Регионалните здравни инспекции са регламентирани с допълнителни наредби“, допълни Симеонов. По думите му мерките имат възпитателен характер. \r\nВеселина НИКОЛОВА", "date": "2018.08.13", "title": "Вицепремиерът Валери Симеонов: Два обекта са затворени заради силен шум"}
{"url": "http://www.focus-news.net/news/2018/08/13/2555662/ministar-krasimir-valchev-shte-glasuvame-blizo-20-mln-lv-dopalnitelni-sredstva-za-nauchni-izsledvaniya.html", "text": "Ще гласуваме близо 20 млн. лв. допълнителни средства за научни изследвания. Това каза министърът на образованието и науката Красимир Вълчев по време на брифинг след среща с представители на НИМХ и БАН в Министерски съвет, предаде репортер на  Агенция „Фокус“ . „Следващата сряда по време на заседанието на Министерски съвет ще гласуваме близо 20 млн. лв. допълнителни средства за научни изследвания. 18 млн. лв. от тях ще са за национални научни програми в различни сектори – в областта на медицината, на растениевъдството, на животновъдството, за подобряване качеството на въздуха и др. Те целят да подпомогнат научните изследвания и да ги обвържат с потребностите, които имат различните сектори, насочени са към основните предизвикателства. Целта е всички институти в даден сектор да се обединят и да кандидатстват“, обясни Вълчев. \r\nМинистърът уточни, че с около 1,5 млн. лв. ще бъдат увеличени стипендиите на докторантите и студентите за тази година. „Целта е да насочим повече средства към научните организациите и училищата, където има повече научна дейност. И по този начин да задържим повече млади хора в научната работа“, каза още той. \r\nЦветилена СИМЕОНОВА", "date": "2018.08.13", "title": "Министър Красимир Вълчев: Ще гласуваме близо 20 млн. лв. допълнителни средства за научни изследвания"}
{"url": "http://www.focus-news.net/news/2018/08/13/2555673/ministar-krasimir-valchev-mon-shte-izvarshi-zalozheniya-odit-v-nimh-za-da-nyama-useshtane-che-deystviyata-na-ban-imat-nakazatelno-otnoshenie.html", "text": "Одитът, който в момента е заложен в НИМХ, ще бъде извършен от страна на Министерството на образованието и науката, за да няма усещане, че действията на БАН имат наказателно отношение. Това каза министърът на образованието Красимир Вълчев по време на брифинг след среща в Министерски съвет, предаде репортер на  Агенция „Фокус“ . \r\nВълчев уточни, че се търси вариант за разширена самостоятелност и по-добра обвързаност с държавните институции, в чиито ресор са обществените задачи, които изпълнява НИМХ.  „Или говорим за извеждането извън структурата на БАН. През следващите 9 дни е много важно двете страни в режим на добро взаимодействие и в режим на диалог да намерят общо решение. Ние искаме да намерим общо решение – министър-председателят Бойко Борисов призова за това. Много важно е да няма усещане, че действията на ръководството на БАН имат наказателно отношение. В тази връзка взехме решение одитът, който в момента е заложен от БАН на НИМХ да бъде извършен от страна на МОН. Така че това беше едно от решенията, които взехме на днешната среща“, коментира министърът. \r\nЦветилена СИМЕОНОВА", "date": "2018.08.13", "title": "Mинистър Красимир Вълчев: МОН ще извърши заложения одит в НИМХ, за да няма усещане, че действията на БАН имат наказателно отношение"}
{"url": "http://www.focus-news.net/news/2018/08/13/2555675/valcho-cholakov-oblasten-upravitel-na-burgas-technost-izliza-ot-sadovete-na-potanal-korab-kray-sozopol-izvarsheno-e-zagrazhdane-za-da-ne-se-razprostrani.html", "text": "През последните 2-3 дни от съдовете на потънал кораб край Созопол излиза някаква течност. Не съм специалист и не мога да кажа точно каква е. Това съобщи за  Агенция „Фокус“  областният управител на Бургас Вълчо Чолаков. „Разливът е навътре в морето, на 7-8 км от брега“, обясни той. „По информация на Морска администрация корабът е потънал през 1921 година, като през годините е бил наблюдаван“, посочи Вълчо Чолаков. „От Морска администрация са реагирали още в петък. Извършили са заграждане с т.нар. бонове, така че да не допуснат разпространение на течността“, каза още областният управител. \r\n„Днес в Областната администрация ще проведем среща със специалисти, за да изкоментираме решаването на въпроса с теча от потъналия кораб край Созопол. Ще решим дали горивото от танкерите на потъналия кораб да се източи или да се приложи друг механизъм, който специалистите предложат“, обяви той. \r\nБиляна ИВАНОВА", "date": "2018.08.13", "title": "Вълчо Чолаков, областен управител на Бургас: Течност излиза от съдовете на потънал кораб край Созопол, извършено е заграждане, за да не се разпространи"}
{"url": "http://www.focus-news.net/news/2018/08/13/2555676/stara-zagora-vazstanoveno-e-dvizhenieto-po-pat-i-5-stara-zagora-dimitrovgrad-v-selo-sredets.html", "text": "Възстановено е движението по път I-5 Стара Загора - Димитровград в село Средец. Това съобщиха от пресцентъра на  Агенция „Пътна инфраструктура“ .", "date": "2018.08.13", "title": "Стара Загора: Възстановено е движението по път I-5 Стара Загора - Димитровград в село Средец"}
{"url": "http://www.focus-news.net/news/2018/08/13/2555677/zheni-mihaylova-kts-dvoretsa-kralitsa-mariya-e-obozhavala-italiya-i-dokazatelstvo-za-tova-e-postroeniyat-ot-neya-manastir.html", "text": "Кралица Мария е обожавала Италия и доказателство за това е построеният от нея манастир, който за съжаление не съществува в наши дни. Това каза директорът на Държавния културен институт - Културен център (ДКИ-КЦ) „Двореца“ в Балчик Жени Михайлова по повод организираните в Архитектурно-парковия комплекс Дни на италианската култура, предаде кореспондентът на  Радио „Фокус” – Варна . Този манастир е бил копие на манастира от остров Торчело. Жени Михайлова посочи, че италианският дух неизменно присъства в Архитектурно-парковия комплекс, защото румънската кралица Мария Единбург основно е заложила на венецианския стил. В самия дворец са вплетени различни стилове – старобългарски, венециански и арабски. Не един и два са артефактите в „Двореца“, пренесени от Флоренция, отбеляза Жени Михайлова. Става дума за трон от II век, за него се твърди, че е принадлежал на римски патриций, една невероятно красива майолика от порцелан и керамика. „За нас е много важно това приятелство между близки по душевност два народа – българския и италианския. Половината от архитектурата на „Двореца“ е в италиански стил и за нас е чест италиански артисти да бъдат представени точно в неговата атмосфера. По думите на зам.-министъра на културата Румен Димитров Културният център край морето в Балчик е едно от най-красивите и магични кътчета на България. „С изключително задоволство отбелязвам факта, че представянето на италианското изкуство у нас се превръща във важна част от културния ни календар и е явен знак за взаимната воля на двете страни за разширяване и задълбочаване на културното сътрудничество, което през последните години придобива нови измерения. Достатъчно е да спомена само фестивала на италианското кино в България, Дните на българското кино в Рим, Дните на Италия в Созопол, като доказателство за това, че традицията на партньорство между двете страни не е от вчера и има своето устойчиво бъдеще“, каза Румен Димитров.  \r\nЖулиета НИКОЛОВА", "date": "2018.08.13", "title": "Жени Михайлова, КЦ „Двореца“: Кралица Мария е обожавала Италия и доказателство за това е построеният от нея манастир"}
{"url": "http://www.focus-news.net/news/2018/08/13/2555672/sport-rafael-nadal-se-otkaza-ot-uchastie-v-turnira-v-sinsinati.html", "text": "Водачът в световната ранглиста Рафаел Надал се отказа от участие в турнира по тенис от сериите „Мастърс\" в американския град Синсинати, който започва днес и ще продължи до 19 август. 32-годишният испански тенисист аргументира решението си с проблеми с физическата си форма.  \r\nНадал бе потенциален съперник на Григор Димитрво в четвъртфиналите на турнира. Българинът е пети поставен в основната схема и ще започне участието си директно от втори кръг, където негов съперник ще бъде победителят от двубоя между Миша Зверев и Дамир Джумхур. При евентуален успех най-добрият български тенисист почти сигурно ще се играе срещу шампиона от „Уимбълдън\" Новак Джокович. \r\nТурнирът в Синсинати е подготовка за Откритото първенство на САЩ по тенис, което започва на 27 август в Ню Йорк.", "date": "2018.08.13", "title": "Спорт: Рафаел Надал се отказа от участие в турнира в Синсинати"}
{"url": "http://www.focus-news.net/news/2018/08/13/2555681/inzh-kostadin-varev-kmet-na-obshtina-belovo-rabotim-za-privlichane-na-investitsii-v-oblastta-na-turizma.html", "text": "Община Белово работи в посока привличане на инвестиции в областта туризма. Това каза за  Радио „Фокус” – Пазарджик  кметът на Общината инж. Костадин Варев. „Искаме да помогнем на частния бизнес – местни и външни инвеститори, да погледнат в посока развитието на туризма в района. Работим и за разширяване на възможностите да се представят значимите обекти на територията на общината. Имаме няколко такива обекта в Беловския край, където можем да развиваме туризъм. Такава е църквата „Свети Георги” в Голямо Белово, която е паметник на културата от национално значение, крепостта „Левке”. Важни нас са и археологическите проучвания, които са правени на ранновизантийската базилика „Свети Спас”, която също е паметник на културата с национално значение, но до нея трябва да бъде изграден подходящ път, по който да могат спокойно туристите да се движат с автомобилите си”, коментира Костадин Варев. \r\nВаня НИКОЛОВА", "date": "2018.08.13", "title": "Инж. Костадин Варев, кмет на Община Белово: Работим за привличане на инвестиции в областта на туризма"}
{"url": "http://www.focus-news.net/news/2018/08/13/2555678/pazardzhik-s-bogata-kulturna-programa-vav-velingrad-shte-bade-otbelyazana-70-godishninata-na-grada.html", "text": "С богата културна програма във Велинград ще бъде отбелязана 70-годишнината на града на 1 и 2 септември. Това съобщи за  Радио „Фокус“ - Пазарджик  Бояна Кирилова, специалист в Общината. Тя каза, че двата дни са посветени изцяло на 70 години от създаването на Велинград и 10 години от получаването на приза „Спа столица на Балканите” от IHRA. „В наситената програма са предвидени разнообразни по стил и направление мероприятия. Часовете преди обяд и в двата дни са посветени на децата. Водещ на сцената на площад „Н. Гяуров” ще бъде кака Лара. В съботната програма ще се включат: театър „Хенд” с постановката „Хитър Петър”, ръкотворци, клоуни и детски самодейни състави, а в неделната – детско шоу от „Химиците”. В обедните часове на 1 септември Ути Бъчваров  ще представи своето близо двучасово шоу за любителите на кулинарията с много изненади. От 11.00 часа на 1 септември е предвидено откриване на статуята – символ на Велинград, която ще бъде издигната на кръговото кръстовище на входа на града“, каза Кирилова и допълни, че официалната програма с водещи Ники Кънчев и Алекс Сърчаджиева ще започне от 17.30 часа. „В нея ще се включат местни самодейци, ПДОМС „Димитър Мечев”, шоуто на Деси Добрева с част от трупата на Нешка Робева, концерт на супергрупата „Легендите”, предвидено е огнено и лазерно шоу със заря. За младежите ще има Ди джей парти на открито на централния минерален плаж с участието на Гери Никол“, каза Кирилова. По думите ѝ любителите на фолклора ще се насладят на неделния обеден концерт на ансамбъл „Добруджа”. Кръгла маса на тема „Национална стратегия за опазване на минералните води” с основен организатор Български съюз по балнеология и спа туризъм ще събере експерти от различни министерства и туристическия бранш, за да обсъждат проблемите и перспективите за развитието на СПА туризма в България. \r\nРадослава МУРДЖЕВА", "date": "2018.08.13", "title": "Пазарджик: С богата културна програма във Велинград ще бъде отбелязана 70-годишнината на града"}
{"url": "http://www.focus-news.net/news/2018/08/13/2555680/dobrich-stotitsi-zhiteli-i-gosti-na-grada-se-sabraha-v-morskata-zona-na-kavarna-zaradi-tazgodishnoto-izdanie-na-bg-pop-rok-stsena.html", "text": "Стотици жители и гости на града се събраха в морската зона на Каварна заради тазгодишното издание на „БГ Поп Рок Сцена“. Това съобщиха от пресцентъра на  Община Каварна . „БГ Поп Рок Сцена“ се проведе в разгара на лятото като част от богатата културна програма на Общината. Първата вечер участие взеха Павел и Венци Венц‘, група „Jeremy”, Тита и Криско. Те изпълниха най-нашумелите си хитове, с които завладяха по-младата аудитория.  \r\nВтората вечер на сцената се качиха Михаела Филева и група „Контрол“, а гвоздеят на „БГ Поп Рок Сцена“ беше група „Легендите“. Формацията представи живата история на българския рок под наслова „Песните, които всички обичаме“. Стотици жители и гости на града се събраха в морската зона за да послушат и пеят златните хитове на рока.", "date": "2018.08.13", "title": "Добрич: Стотици жители и гости на града се събраха в морската зона на Каварна заради тазгодишното издание на „БГ Поп Рок Сцена“"}
{"url": "http://www.focus-news.net/news/2018/08/13/2555682/prof-mihail-konstantinov-momentalna-reaktsiya-sled-antibalgarskata-postapka-na-makedonskiya-premier-zoran-zaev-lipsvashe-kakto-ot-strana-na-premiera-boyko-borisov-taka-i-na-prezidenta-rumen-radev.html", "text": "Моментална реакция след антибългарската постъпка на македонския премиер Зоран Заев липсваше както от страна на премиера Бойко Борисов, така и на президента Румен Радев. Това каза за дневния информационен блок на  Радио „Фокус“  политическият анализатор проф. Михаил Константинов. Той уточни, че основните политически сили се обвиняват за неща, за които самите те могат да бъдат обвинени, в случая бавната реакция по такъв важен външнополитически въпрос. По-бързи действия от страна на президента са необходими и по въпроса за българската армия, коментира политическият анализатор.  \r\n„Аз не виждам през последните 25 години някой да е направил нещо особено полезно за българската армия. Всички правителства през тези години могат да бъдат обвинени в неглижиране на проблемите в армията ни. А която държава няма армия, ще се наложи да храни чужда армия – това е една стара мисъл на Наполеон. Прав е президентът Румен Радев, че трябва да се действа по-интензивно, но това трябваше да се направи още от предишните правителства. Каквото било – било, дано сега с общи усилия институциите в България обърнат нужното внимание на армията, за да я подготвят за съответните заплахи. Цялата политическа класа трябва да е обединена в лицето на тези опасности: няма управляващи и опозиция, няма ГЕРБ и БСП – трябва да има само национален интерес“, коментира проф. Михаил Константинов. Той обясни, че ако Гърция и Турция се „сбият“, както често е било в миналото, България ще стане основен фактор на южния фланг на НАТО и отговорностите ѝ многократно ще нараснат. Възможно е Турция да замрази членството си в Алианса, прогнозира анализаторът. Проф. Константинов допълни, че тези опасности са съвсем близо и е време българската армия да бъде подготвена за тях.", "date": "2018.08.13", "title": "Проф. Михаил Константинов: Моментална реакция след антибългарската постъпка на македонския премиер Зоран Заев липсваше както от страна на премиера Бойко Борисов, така и на президента Румен Радев"}
{"url": "http://www.focus-news.net/news/2018/08/13/2555679/akad-yulian-revalski-predlagame-ot-dogodina-byudzhetat-na-ban-da-se-pravi-po-razlichen-nachin-i-deynosti-kato-tazi-na-nimh-da-badat-finansirani-otdelno.html", "text": "Предлагаме от догодина бюджетът на БАН да се прави по различен начин и дейности като тази на НИМХ да бъдат финансирани отделно. Това каза председателят на БАН акад. Юлиан Ревалски по време на брифинг след среща в Министерски съвет, предаде репортер на  Агенция „Фокус“ . \r\n„Ако правителството желае да има хидрометеорологична служба, която да е на подчинение на Министерски съвет или на някое от министерствата, ще осъдим този въпрос с Министерски съвет и ще се постараем на базата на това, което съществува в НИМХ, да бъде изградена такава служба. Това механично изваждане на един институт преди 6-7 години беше предложено като вариант, който да разформирова БАН. И поради тази причина разглеждаме това като прецедент, който е насочен в тази посока – утре и друг институт ще пожелае същото“, каза още акад. Ревалски и посочи, че самата схема изглежда неприемлива за БАН.  \r\n„По отношение на бюджета – той се разпределя по следния начин: първо, от държавната субсидия се заделят средства за децентрализирани разходи, в това число и за оперативна дейност, където е тази на НИМХ – за тази година за тях има 1,3 млн. лв. След което останалата част се разпределя на два компонента със съотношение 80:20. Първите са за покриване на заплатите във всички институти по едни и същи критерии. А вторите 20% се разпределят по критерии, които се определят от Общото събрание. Тази година тези критерии трябваше да бъдат съгласувани с МОН – имаше такава процедура, те са разработени на базата на естествени научни критерии на Националната стратегия за научни изследвания“, каза още той и обясни, че тези критерии са типични за научната организация, каквото НИМХ не е.   \r\n„В НИМХ учените са около 1/7 на щат, което значи, че един институт като НИМХ е в непривилегировано отношение, когато се разпределят научни средства. Затова предложихме от следващата година бюджетът на БАН да се прави по различен начин – а именно такива дейности като на НИМХ да бъдат отделени на отделен ред и финансирани. Тоест, хората, които извършват оперативна дейност, да знаят, че парите им пристигат, гласувани са от Министерски съвет и Народно събрание и Общото събрание на БАН няма да ги преразпределя. Мисля, че в многобройните срещи, които имахме с представители на института, успях да ги убедя, че това е най-доброто решение – в тази си част бюджетът да бъде отделно“, обясни акад. Ривалски. \r\nЦветилена СИМЕОНОВА", "date": "2018.08.13", "title": "Акад. Юлиан Ревалски: Предлагаме от догодина бюджетът на БАН да се прави по различен начин и дейности като тази на НИМХ да бъдат финансирани отделно"}
{"url": "http://www.focus-news.net/news/2018/08/13/2555684/sliven-lek-avtomobil-e-izgoryal-pri-pozhar-na-avtomagistrala-trakiya-pri-km-246.html", "text": "Лек автомобил е изгорял при пожар на автомагистрала „Тракия“ при км 246. Това съобщиха от  ОДМВР - Сливен . Сигналът е подаден на 11 август около 11.40 часа в РСПБЗН - Нова Загора. Съобщено е за запален автомобил на 246 км от автомагистрала „Тракия“. Произшествието е ликвидирано в 12.40 часа. Унищожен е лек автомобил „БМВ“, собственост на 47-годишна жена от град Пловдив. Причината за пожара е техническа неизправност в двигателния отсек.", "date": "2018.08.13", "title": "Сливен: Лек автомобил е изгорял при пожар на автомагистрала „Тракия“ при км 246"}
{"url": "http://www.focus-news.net/news/2018/08/13/2555659/burgas-zam-predsedatelyat-na-obshtinskiya-savet-bencho-benchev-otlozhi-s-edin-den-yavyavaneto-si-v-okrazhniya-sledstven-otdel.html", "text": "Заместник-председателят на Общинския съвет в Бургас Бенчо Бенчев отложи с един ден явяването си в Окръжния следствен отдел. Това потвърди за  Радио „Фокус“ – Бургас  Йовита Григорова, говорител на Апелативен съд. „Привличането, което трябваше да се осъществи днес в Окръжен следствен отдел – Бургас, е отложено поради внесена молба на защитата на Бенчо Бенчев“, каза още Григорова. По думите ѝ в самата молба е уточнено, че адвокатът е служебно ангажиран. „Това означава, че на следващата редовна дата за призоваване, която е утре, отново ще бъде положено процесуално обслужване за привличане на лицето към наказателна отговорност“, допълни говорителят на Апелативен съд. По думите ѝ това ще се случи преди обяд. \r\nДеница ДИМИТРОВА", "date": "2018.08.13", "title": "Бургас: Зам.-председателят на Общинския съвет Бенчо Бенчев отложи с един ден явяването си в Окръжния следствен отдел"}
{"url": "http://www.focus-news.net/news/2018/08/13/2555685/prof-hristomir-branzov-nimh-ostanahme-malko-razocharovani-ot-tova-che-pravitelstvoto-nyama-po-kategorichna-pozitsiya-za-problema-s-ban.html", "text": "Останахме малко разочаровани от това, че правителството няма по-категорична позиция за проблема с БАН. Това каза директорът на НИМХ проф. Христомир Брънзов по време на брифинг след среща в Министерски съвет, предаде репортер на  Агенция „Фокус“ . Проф. Брънзов уточни, че НИМХ ще изпълни волята на правителството и ще преговаря още 10 дни с БАН. „Надявам се нещо ново да се случи, но не знам доколко е реалистична тази надежда. По отношение на аналога, който председателят на БАН даде с това, че преди десетина години отвън се искаше разделяне на Академията и изваждане на институти – в случая мисля, че ситуацията е коренно различна. Напротив, ние останахме с впечатление, че правителството не е особено охотно към извършване на такава дейност“, каза още той и посочи, че изваждането на НИМХ от БАН всъщност е желание на Института.  \r\n„А това, че можем да повлечем крак на други институти – не виждам защо трябва да е нещо лошо. В крайна сметка не сме крепостни селяни в някаква страна, която вече я няма отдавна. Така че нашата воля би трябвало да се приеме. Малко дори сме разочаровани от тази среща, защото очаквахме доста по-категорична позиция от страна на правителството“, коментира проф. Брънзов. \r\nЦветилена СИМЕОНОВА", "date": "2018.08.13", "title": "Проф. Христомир Брънзов, НИМХ: Останахме малко разочаровани от това, че правителството няма по-категорична позиция за проблема с БАН"}
{"url": "http://www.focus-news.net/news/2018/08/13/2555667/hristo-prodanov-bsp-gerb-si-imat-volya-v-parlamenta-da-krepi-statukvoto-a-nie-razpolagame-s-volya-za-promyana-na-modela-na-upravlenie-na-darzhavata.html", "text": "ГЕРБ си имат „Воля“ в парламента да крепи статуквото, а ние разполагаме с воля за промяна на модела на управление на държавата. Това каза народният представител от ПГ на „БСП за България“ и заместник-председател на Градския съвет на БСП – София Христо Проданов в интервю за  Агенция „Фокус“  за проекта на левицата „Визия за България“. Попитан дали БСП има експертизата да реализира „Визия за България“, Проданов отговори: „Едва ли някоя друга партия има по-голяма експертиза от БСП. Ние сме партия с почти 130-годишна история и традиции и най-важното симпатизантите и членовете ни са професионалисти в различните области“, каза Проданов. По думите му интересът към „Визия за България“ е сравнително висок и идва основно от хората, които искат промяна в системата, която в момента цари в България. „Те се обръщат към нас и към структурите ни за коментари и за предложения“, каза още Проданов.  \r\nДеница КИТАНОВА Пълния текст на интервюто четете в „Мнение”", "date": "2018.08.13", "title": "Христо Проданов, БСП: ГЕРБ си имат „Воля“ в парламента да крепи статуквото, а ние разполагаме с воля за промяна на модела на управление на държавата"}
{"url": "http://www.focus-news.net/news/2018/08/13/2555690/blagoevgrad-obshtina-petrich-organizira-kampaniya-za-sabirane-na-opasni-otpadatsi-ot-domakinstvata.html", "text": "Общината организира кампания за събиране на опасни отпадъци от домакинствата. Това съобщиха от пресцентъра на  Община Петрич . В тази връзка ще се създаде мобилен събирателен пункт за безвъзмездно предаване на опасни отпадъци в т.ч. живак и живакосъдържащи уреди (с изключение на луминесцентни лампи);лаково бояджийски материали (емулсии и лакови бои; политури и лакове; разтворители и разредители за боя; терпентин и др.), домакински препарати и химикали (почистващи препарати, белина, дезинфектанти, дезодоранти, киселини, основи, реактиви, пестициди и др.); мастила; фармацевтични продукти. Мобилният пункт ще работи на 30 август 2018 г. и на 31 октомври 2018 г. от 10.00 часа до 16.00 часа на паркинга на Община Петрич. Специални постери на кампанията ще бъдат окачени на възлови места за повече информация на гражданите. „Тази кампания е единственият законов начин, домакинствата да предадат опасните отпадъци, които се намират в домовете им”, уточни зам.-кмета по „ТСУ и обществен ред” Минка Салагьорова. Тя допълни, че Община Петрич има подписан договор с фирма „Ники метал” ЕООД, която разполага с площадка за разделно приемане на отпадъци – метал, стъкло, хартия, пластмаса и др. Гражданите могат да предават безвъзмездно такива отпадъци в посочената фирма. Договорът с фирмата е подписан в изпълнение на чл. 19, ал.3, т.11 от Закона за управление на отпадъците. Пълният списък на отпадъците, които могат да се предават ще бъде публикуван на сайта на Община Петрич. „С тази кампания се грижим не само за здравето на хората и опазването на околната среда, но да бъдат намалени и отчисленията, които ежемесечно Общината плаща за депониране на тези отпадъци”, обобщи Минка Салагьорова. Всички едрогабаритни отпадъци (дивани, гардероби, матраци, шкафове, легла и други обемисти домакински отпадъци) ще бъдат приемани на територията на Регионалното депо за неопасни и инертни отпадъци в местност Тумбите.", "date": "2018.08.13", "title": "Благоевград: Община Петрич организира кампания за събиране на опасни отпадъци от домакинствата"}
{"url": "http://www.focus-news.net/news/2018/08/13/2555686/veliko-tarnovo-regionalnata-zdravna-inspektsiya-provezhda-lyatna-anti-spin-kampaniya-na-teritoriyata-na-oblastta.html", "text": "Регионалната здравна инспекция провежда лятна анти СПИН кампания на територията на областта. През настоящата година инициативата не протича в плувните басейни от областта, каквато е традицията, но въпреки това експертите очакват сериозен интерес. Това каза за  Радио „Фокус“ – Велико Търново  д-р Ирина Млъзева, директор на Дирекция „Надзор на заразните болести“ при РЗИ. Тя уточни, че кампанията стартира днес в Горна Оряховица. Здравните експерти са в центъра на града със своя мобилен кабинет и ще останат там до 13.00 часа. Те правят безплатни изследвания и консултации за ХИВ/СПИН. „Утре сме в Павликени, на 15 август - в Полски Тръмбеш. Отново ще сме в парковете и часовете са същите“, коментира още д-р Млъзева. Лятната анти СПИН кампания се провежда в по-големите общини от областта, тъй като вероятността там да се включат повече хора, е по-голяма. \r\nЛуиза ТРАНЧЕВА", "date": "2018.08.13", "title": "Велико Търново: Регионалната здравна инспекция провежда лятна анти СПИН кампания на територията на областта"}
{"url": "http://www.focus-news.net/news/2018/08/13/2555668/nzz-rumanskata-voenna-prokuratura-prizova-grazhdanite-da-pomognat-v-razsledvaneto-na-bezreditsite.html", "text": "Румънската военна прокуратура призова всички граждани да помогнат за изясняване на безредиците на Площада на победата в Букурещ от петък вечер, когато се стигна до сблъсъци между правоприлагащите органи и протестиращите срещу политиката на правителството на премиера Виорика Дънчила, пише швейцарският ежедневник  Die Neue Zuercher Zeitung  в пореден материал, посветен на събитията в северната ни съседка.  \r\nВоенната прокуратура увери, че всички показания ще бъдат взети на сериозно, а на свидетелите ще бъде гарантирана защита. От редакцията коментират, че след насилието, упражнено от жандармерията при разпръскването на демонстрацията от петък, изглежда властите се опитват да възвърнат доверието на гражданите. \r\nОще в събота, вторият ден от новата вълна на протести срещу спорната реформа в съдебната система, правителство и силите за сигурност отхвърлиха категорично твърденията за прекомерна употреба на сила от страна на правоприлагащите органи. Данните обаче са красноречиви: над 450 пострадали, 70 от които бяха настанени в болница за оказване на необходимата медицинска помощ. Съобщено бе и за ареста на 33-ма души, заподозрени в умишлено ескалиране на напрежение. Управляващи и опозиция си размениха взаимни обвинения в използването на „провокатори“, припомня вестникът. Тереза Герова", "date": "2018.08.13", "title": "NZZ: Румънската военна прокуратура призова гражданите да помогнат в разследването на безредиците"}
{"url": "http://www.focus-news.net/news/2018/08/13/2555689/veliko-tarnovo-2-000-evro-i-zlatni-nakiti-sa-otkradnati-ot-zhilishte-v-selo-stambolovo.html", "text": "2 000 евро и златни накити са откраднати от жилище в село Стамболово. Това съобщиха от  Областна дирекция на МВР – Велико Търново . Взломната кражба се разследва от служители на полицейското управление в Павликени. Деянието е извършено в периода 10 - 11 август чрез взломяване на входна врата. На местопроизшествието е извършен оглед. По случая е започнато досъдебно производство.", "date": "2018.08.13", "title": "Велико Търново: 2 000 евро и златни накити са откраднати от жилище в село Стамболово"}
{"url": "http://www.focus-news.net/news/2018/08/13/2555688/varna-v-grada-se-provezhda-festival-na-meda-na-koyto-pchelari-ot-tsyalata-strana-predlagat-svoyata-produktsiya.html", "text": "В града се провежда фестивал на меда, на който пчелари от цялата страна предлагат своята продукция. Това каза в интервю за  Радио „Фокус“ - Варна  Атанас Каракашев, дългогодишен пчелар и председател на Областната пчеларска организация във Варна. Събитието е традиционно и се организира от Областната пчеларска организация. В изложението на входа на Морската градина участват производители на мед и пчелни продукти от всички райони на страната. Изложението е разположено по ларгото до Фестивалния и конгресен център във Варна. Атанас Каракашев отбеляза, че тази година броят на участниците във фестивала е рекорден, като своята продукция предлагат 20 пчелари. „Имаше желаещи да се включат във фестивала, които не успяха, тъй като местата са запълнени. Участниците са от различни градове – от Видин до Разград и Варна. Има представители и от Царево. Толкова много пчелари от различни градове на страната не е имало до този момент“, каза Атанас Каракашев. \r\nОсвен истинския български мед на изложението са представени и различни видове пчелни продукти като восъчни пити, пчелен прашец и мехлеми. Медът, събран от различни растения, се различава по аромата и вкуса си, коментират пчеларите. Лечебните и хранителните свойства на меда до голяма степен се определят от вида на медоносното растение, от което пчелите са събрали нектара и от условията, при които е съхраняван. Всички тези видове мед са представени на фестивал на меда, който във Варна се провежда три пъти в годината – през пролетта, лятото и есента. \r\nМарияна ВАЛЕНТИНОВА", "date": "2018.08.13", "title": "Варна: В града се провежда фестивал на меда, на който пчелари от цялата страна предлагат своята продукция"}
{"url": "http://www.focus-news.net/news/2018/08/13/2555691/blagoevgrad-mazh-e-zadarzhan-za-shofirane-s-306-promila-alkohol.html", "text": "Около 20.43 часа на 12 август на пътя между Симитли и село Железница 38-годишен мъж е управлявал лек автомобил „Фолксваген Голф“ с наличие на 3,06 промила алкохол в издишания въздух. Това съобщиха от  ОДМВР- Благоевград . Мъжът е задържан за 24 часа. Образувано е бързо производство за извършено престъпление по чл. 343Б, ал.1 от Наказателния кодекс.", "date": "2018.08.13", "title": "Благоевград: Мъж е задържан за шофиране с 3,06 промила алкохол"}
{"url": "http://www.focus-news.net/news/2018/08/13/2555687/ayatolah-ali-hameney-problemite-na-iran-sa-vatreshni-ne-vanshni.html", "text": "Върховният лидер на Иран аятолах Али Хаменей направи изявление, в което подчерта, че икономическите проблеми на страната са резултат от лошото управление, а не от американския натиск, предава  AFP . \r\n„Икономическите експерти и много длъжностни лица смятат, че причината за този проблем не е чужд, а вътрешен. Не че санкциите нямат въздействие, но основният фактор е как ще се справим с тях\", подчерта Хаменей в реч в Техеран, според съобщения, публикувани на официалната му страница в социалната мрежа „Туитър“.  Тереза Герова", "date": "2018.08.13", "title": "Аятолах Али Хаменей: Проблемите на Иран са вътрешни, не външни"}
{"url": "http://www.focus-news.net/news/2018/08/13/2555692/prof-mihail-konstantinov-svarzanostta-mezhdu-politikata-i-prestapnostta-osobeno-po-chernomorieto-kadeto-e-nay-vidna-tryabva-da-bade-prekratena.html", "text": "Свързаността между политиката и престъпността, особено по Черноморието, където е най-видна, трябва да бъде прекратена. Това каза в дневния информационен блок на  Радио „Фокус“  политическият анализатор проф. Михаил Константинов. Той допълни, че освен политиците са замесени органите на държавната администрация. Проф.Михаил Константинов коментира още, че президентът трябва да запази обективност и равноотдалеченост в заформилия се задочен спор между него и управляващите. „Господин Димитър Желязков е консултант в една фирма, в която изпълнителен директор е бившия шеф на полицията в Бургас, на който брат му е шеф на затворите. Отново същата обвързаност. Една от основните функции на българският президент е да бъде обединител на нацията. Това не значи, че той няма право да критикува отделни порочни практики, напротив, има пълното право, и даже бих казал и моралното задължение. Но президентът не трябва да оставя чувството, че е на страната на една от двете политически сили“, коментира още той. Политическият анализатор проф. Михаил Константинов каза още, че е комично да се търси вината в определена партия за създалата  се ситуация по отношение на Димитър Желязков, и уточни, че това е порочна практика, която трябва да бъде постепенно изоставена.", "date": "2018.08.13", "title": "Проф. Михаил Константинов: Свързаността между политиката и престъпността, особено по Черноморието, където е най-видна, трябва да бъде прекратена"}
{"url": "http://www.focus-news.net/news/2018/08/13/2555695/blagoevgrad-39-godishen-mazh-e-s-vremenna-opasnost-za-zhivota-sled-poboy-v-selo-yurukovo.html", "text": "39-годишен мъж е с временна опасност за живота след побой в село Юруково. Това съобщиха от  ОДМВР- Благоевград . Пострадалият е транспортиран за лечение в УМБАЛ „Св. Анна“ в София. Побоят му е нанесен на 11 август. За 24 часа е задържан 58-годишен мъж от селото.  Образувано е досъдебно производство. Работата по случая продължава.", "date": "2018.08.13", "title": "Благоевград: 39-годишен мъж е с временна опасност за живота след побой в село Юруково"}
{"url": "http://www.focus-news.net/news/2018/08/13/2555694/b92-sarbiya-aleksandar-vuchich-zapochva-diplomaticheska-ofanziva-predstoyat-sreshti-s-donald-tramp-vladimir-putin-i-emanyuel-makron.html", "text": "Сръбски официални представители стартират дипломатическа офанзива през септември, предава сръбското радио  B92 , като се позова на информация от електронното издание  Blic . \r\nИзданието съобщава за предстоящо посещение на  вицепрезидента на Индия Венкая Найдув Белград, позовавайки се на сведения от източници от висшите правителствени кръгове.   \r\nBlic пише и за планирана среща между сръбския президент Александър Вучич и руския му колега Владимир Путин. „Тази среща вече беше договорена, все още не е ясно дали двамата президенти ще се срещнат в Москва или във Владивосток\", подчерта източник на изданието.  \r\nОчаква се Вучич да пътува до Русия за консултации с Путин преди Общото събрание на ООН, насрочено за 24-28 септември, където сръбският президент ще се изкаже на една от сесиите. \r\nДържавният глава на западната ни съседка ще се срещне и с американския президент Доналд Тръмп по време на официалната част от сесията на Общото събрание на ООН и ще разговаря с представители от американската администрация, докато е в Ню Йорк. \r\nПреди тези сръбският президент ще посети отново Косово и ще говори с представители на сръбската общност в страната. Също така беше потвърдено, че той ще пътува до Китай, за да присъства на икономически форум, пише още Blic. \r\nДо края на годината френският президент Еманюел Макрон трябва да посети Сърбия, като за най-вероятната дата на визитата му се посочва периодът между 3 и 5 декември. Тереза Герова", "date": "2018.08.13", "title": "B92 (Сърбия): Александър Вучич започва дипломатическа офанзива – предстоят срещи с Доналд Тръмп, Владимир Путин и Еманюел Макрон"}
{"url": "http://www.focus-news.net/news/2018/08/13/2555683/otzvukat-ot-antipravitelstvenite-protesti-v-rumaniya-v-nemskiya-pechat-agentsiya-fokus.html", "text": "Протестите в Румъния срещу политиката на правителството на министър-председателя Виорика Дънчила получиха силен отзвук в пресата в Германия, Австрия и Швейцария, която постави акцент върху насилието, използвано от правоприлагащите органи срещу гражданите, и върху спорността на реформите в съдебната система, планирани от управляващите в Букурещ. \r\nВ пореден материал, посветен на събитията в северната ни съседка,  швейцарският ежедневник Die Neue Zuercher Zeitung  съобщи, че румънската военна прокуратура е призовала всички граждани да помогнат за изясняване на безредиците на Площада на победата в Букурещ от петък вечер, когато се стигна до сблъсъци между правоприлагащите органи и протестиращите срещу политиката на правителството на премиера Виорика Дънчила.  \r\nВоенната прокуратура увери, че всички показания ще бъдат взети на сериозно, а на свидетелите ще бъде гарантирана защита. От редакцията коментират, че след насилието, упражнено от жандармерията при разпръскването на демонстрацията от петък, изглежда властите се опитват да възвърнат доверието на гражданите. \r\nОще в събота, вторият ден от новата вълна на протести срещу спорната реформа в съдебната система, правителство и силите за сигурност отхвърлиха категорично твърденията за прекомерна употреба на сила от страна на правоприлагащите органи. Данните обаче са красноречиви: над 450 пострадали, 70 от които бяха настанени в болница за оказване на необходимата медицинска помощ. Съобщено бе и за ареста на 33-ма души, заподозрени в умишлено ескалиране на напрежение. Управляващи и опозиция си размениха взаимни обвинения в използването на „провокатори“, припомня вестникът. \r\nДруго полулярно немскоезично издание в страната –  Basler Zeitung , отдели специално внимание на инцидент, при който екип на водещата австрийска медия  ORF  бе нападнат от жандармерите, задействани за справяне с безредиците в Букурещ. \r\nВ Австрия, която понастоящем е председател на Съвета на Европейския съюз, събитията в Букурещ също са широко отразени.  „Протестите в Румъния срещу политиката на правителството на премиера Виорика Дънчила продължиха и в неделя вечер, но този път те не бяха белязани от нови прояви на насилие от страна на правоприлагащите органи“, подчертаха от редакцията на  австрийския национален ежедневник Der Standard  в пореден материал за събитията в северната ни съседка, които през последните дни са една от водещите теми на пресата в страната. \r\nВестникът базира материала си на свой читател, предавал информация директно от мястото на протеста – Площада на победата. Отбелязва се, че демонстрацията е проведена за трета поредна вечер, в която гражданите на Румъния са излезли по улиците с искане за незабавна оставка на министър-председателя Виорика Дънчила. „Няма да си тръгнем, докато ти не си тръгнеш“ е само едно от исканията, отправени от протестиращите в Букурещ.  \r\nИзданието привежда информация, съгласно която мнозина от участниците в демонстрацията в неделя вечер са имали видими следи от насилието, упражнено срещу тях от жандармерията в хода на протеста от петък вечер. В тази връзка голяма част от хората са носели значи и плакати с надпис „Не на насилието“. По-шеговитите представителки на нежния пол са били с банери, гласящи: „Сложила съм си спирала – моля, не използвайте сълзотворен газ“.  \r\nСлед петъчните безредици не бе съобщено за нови инциденти между протестиращи и полиция. Гневът на румънците обаче вече не е насочен само към правителството, но и към правоприлагащите органи. Те предупреждават: „Корумпираното правителство използва своя репресивен апарат срещу собствените си граждани, достатъчно значи достатъчно, няма да се откажем. Отидете си, преди някой да е загинал“.  \r\nDer Standard не пропуска да спомене, че след бурния протест в петък броят на задействаните за гарантиране на реда жандарми е бил видимо по-малък. Die Presse , друг водещ ежедневник в страната, публикува статия под заглавие: „Брюксел подкрепи протестиращите“, в която приведе позицията на Европейския съюз за случващото се в Румъния.  \r\nАнтиправителствените протести в Румъния обаче намериха най-широк отзвук в Германия, където на практика нито едно водещо издание не пропусна да коментира събитията в страната, която се присъедини към ЕС през 2007 г. \r\nВестник  Die Welt , един от най-авторитетните в страната, изведе на преден план притесненията на Брюксел относно това дали Румъния ще се справи с ротационното председателство на Съвета на ЕС, което ще поеме от началото на следващата година. Изданието цитира европейския комисар по правосъдието и равенство между половете Вера Йоурова, която разкритикува планираната в Румъния съдебна реформа. „Законопроектите на румънското правителство заплашват независимостта на съда и ограничават компетенциите на прокурорите. Нещо повече – те подкопават доверието на обществото в съдебната система“, предупреди чешкият политик в коментар за германския национален вестник. \r\nСпоред европейския комисар „би било много полезно, ако плановете на правителството (на Румъния) за провеждане на съдебната реформа бъдат преработени\". Йоурова припомни, че от началото на следващата година Румъния ще поеме ротационното председателство на Съвета на Европейския съюз. „От следващия януари Румъния ще бъде отговорна не само за собствената си страна, но и за цяла Европа, като председателства ЕС. Идеята е в страната да има доверие, включително по отношение на правосъдието“, предупреди еврокомисарят.  \r\nМеждувременно протестите в Букурещ и други големи градове на страната продължават. В неделя в центъра на столицата отново се събраха няколко хиляди души. Ден по-рано на Площада на победата протестираха повече от 15 хил. души.  \r\nНай-масовата демонстрация обаче бе в петък, когато протестите събраха между 80 хил. и 100 хил. души. Акции срещу политиката на правителството на премиера Виорика Дънчила се проведоха в Сибиу и Тимишоара.  \r\nВ столицата протестът започна спокойно, но завърши с намесата на жандармерията, която употреби водни оръдия и сълзотворен газ, за да разпръсне участниците. Пострадаха над 450 души, включително и представители на правоприлагащите органи. \r\nЗа събитията в Румъния може да бъдат прочетени статии в редица други германски вестници. Ето и някои от заглавията: Die Sueddeutsche Zeitung : „Румъния – протест след протест“; Der Spiegel : „Хиляди румънци отново протестират срещу правителството“; Die Zeit:  „Сблъсъци при протести в Румъния“, „Стотици ранени при сблъсъци с полицията“; Das Handelsblatt : „Румънският премиер е марионетка на властта“, „Европа не трябва да изоставя Румъния в борбата за демократичните ценности“. Тереза Герова", "date": "2018.08.13", "title": "Отзвукът от антиправителствените протести в Румъния в немския печат (Агенция „Фокус“)"}
{"url": "http://www.focus-news.net/news/2018/08/13/2555696/api-vazstanoveno-e-dvizhenieto-po-paten-vazel-neofit-rilski-na-avtomagistrala-hemus-v-posoka-varna.html", "text": "Възстановено е движението по пътен възел „Неофит Рилски“ на автомагистрала „Хемус“ в посока Варна. Това съобщиха от пресцентъра на  Агенция „Пътна инфраструктура“ .", "date": "2018.08.13", "title": "АПИ: Възстановено е движението по пътен възел „Неофит Рилски“ на автомагистрала „Хемус“ в посока Варна"}
{"url": "http://www.focus-news.net/news/2018/08/13/2555697/navarshvat-se-123-godini-ot-smartta-na-trayko-kitanchev-parviyat-predsedatel-na-makedonskiya-komitet-i-radetel-na-balgarshtinata.html", "text": "На 13 август се навършват 123 години от смъртта на Трайко Китанчев. Китанчев е писател, деец на македонското революционно движение, първи председател на Македонския комитет и радетел на българщината. Той е роден в село Подмочани, Ресенско, на 1 септември 1858 г. Учител е в Българската мъжка гимназия в Солун, в Пловдив, училищен инспектор в Търновско. Доброволец в Сръбско-българската война (1885). Китанчев е основен инициатор за обединяване на македонските дружества в България и е първият председател на Македонския комитет. Автор е на статии и други материали за националната идея. Прави първия превод на български език на „Дон Кихот“ на Сервантес.  \r\nКитанчев умира в София на 13 август 1895 г. Причината за смъртта му е неуспехът на Четническата акция, който той понася тежко.", "date": "2018.08.13", "title": "Навършват се 123 години от смъртта на Трайко Китанчев - първият председател на Македонския комитет и радетел на българщината"}
{"url": "http://www.focus-news.net/news/2018/08/13/2555693/vitsepremierat-valeri-simeonov-obshtinite-sozopol-i-nesebar-poveche-ot-polovin-godina-sa-bez-naredba-za-opazvaneto-na-obshtestveniya-red.html", "text": "В Общините Созопол и Несебър наредбите за опазването на обществения ред са отменени по съответното разпореждане на прокуратурата още в началото на тази година и повече от половин година не са приети нови. Това каза пред журналисти вицепремиерът Валери Симеонов, предаде репортер на  Радио „Фокус“ – Бургас . „Дали това е нарочно или случайно, не се наемам да коментирам. Имало е достатъчно време да приемат нови наредби, съгласно указанията, които са получили от Прокуратурата, но не са го направили. Освен шума, в тези наредби се регламентира и всяко едно нарушение на обществения ред.  По този начин се връзват ръцете полицаите да съблюдават за спазването им. Затова се наложи прилагането на една по-нова методика по отношение на спазването на Закона за шума. Надявам се час по-скоро Общинските съвети на Созопол и Несебър да си приемат наредбите“, каза още Симеонов.  \r\nВеселина НИКОЛОВА", "date": "2018.08.13", "title": "Вицепремиерът Валери Симеонов: Общините Созопол и Несебър повече от половин година са без наредба за опазването на обществения ред"}
{"url": "http://www.focus-news.net/news/2018/08/13/2555698/shumen-23-godishen-mazh-e-s-opasnost-za-zhivota-sled-kato-e-bil-namushkan-s-nozh-ot-17-godishniya-mu-brat.html", "text": "23-годишен мъж е с опасност за живота, след като е бил намушкан с нож по време на семеен скандал от 17-годишния му брат. Това съобщиха от  ОДМВР-Шумен . Сигнал за инцидента бил приет малко след 23.30 часа на 12 август. Малко преди това между двамата братя възникнал спор по време на който по-малкият нанесъл удар с нож в областта на корема на по-големия си брат. Пострадалият е откаран с екип на ЦСМП в МБАЛ-Шумен. Настанен бил за лечение в болничното заведение с опасност за живота. 17-годишният е задържан за срок до 24 часа в РУ-Шумен. За извършено престъпление по чл. 129 ал. 1 от НК е образувано досъдебно производство.", "date": "2018.08.13", "title": "Шумен: 23-годишен мъж е с опасност за живота, след като е бил намушкан с нож от 17-годишния му брат"}
{"url": "http://www.focus-news.net/news/2018/08/13/2555700/v-ministerstvoto-na-zdraveopazvaneto-byaha-otvoreni-7-te-oferti-za-dostavka-na-400-br-lineyki.html", "text": "В Министерстовото на здравеопазването бяха отворени 7 офертни предложения за обществена поръчка с предмет: „Доставка на 400 броя медицински превозни средства (линейки) с необходимото оборудване, във връзка с голям инвестиционен проект за модернизация на спешната медицинска помощ, по приоритетна ос 4 „Регионална здравна инфраструктура“ на Оперативна програма „Региони в растеж“ 2014-2020г.“, предаде репортер на   „Фокус“ . Подадените оферти са от фирмите: „Автомотор корпорация“ АД, „Омникар Ауто“ ООД, „Илина Кар Къмпани“ ЕООД, „София Франс Ауто“ АД, „Ауто Франс 3 000“ ООД, „Ауто Италия“ ЕАД, „Мото ПФОЕ“. Средствата по бюджета на проекта са над 163 млн. лв., като те са отпуснати по Оперативна програма „Региони в растеж\" 2014-2020. Предвиденият бюджет на обществената поръчка за всички обособени позиции е в размер на 48 671 650 лева без включен ДДС. Освен линейки обществената поръчка включва модернизация на 27 обекта от системата за спешна медицинска помощ в страната.  \r\nСрокът за изпълнение на обществената поръчка е 40 работни дни.  \r\nДаяна ДЮЛГЕРОВА", "date": "2018.08.13", "title": "В Министерството на здравеопазването бяха отворени 7-те оферти за доставка на 400 бр. линейки"}
{"url": "http://www.focus-news.net/news/2018/08/13/2555703/dobrich-aktrisata-stoyanka-mutafova-shte-poseti-kulturen-tsentar-dvoretsa-v-balchik.html", "text": "Госпожа „Стихийно бедствие” - актрисата Стоянка Мутафова, гостува на Културен център „Двореца“ в Балчик. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс край морето, предаде кореспондент на  Радио „Фокус” – Варна . Гранд дамата на българския театър Стоянка Мутафова ще представи автобиографичната си книга „Добър вечер, Столетие мое” пред балчишката публика днес от 19.00 часа в Каменна зала. Госпожа „Стихийно бедствие“ е родена с мисията да радва хората, а нейният талант да живее през вековете. Входът е свободен. \r\nЖулиета НИКОЛОВА", "date": "2018.08.13", "title": "Добрич: Актрисата Стоянка Мутафова ще посети Културен център „Двореца“ в Балчик"}
{"url": "http://www.focus-news.net/news/2018/08/13/2555699/atanas-karakashev-pchelar-v-rayonite-s-valezhi-se-otchitat-po-niski-dobivi-na-med.html", "text": "В районите с валежи се отчитат по-ниски добиви на мед. Това каза в интервю за  Радио „Фокус“ - Варна  Атанас Каракашев, дългогодишен пчелар и председател на Областната пчеларска организация във Варна. По думите му във Варненска област това не се наблюдава, но много от пчеларите в страната се оплакват от по-ниски добиви заради дъждовете тази година. Атанас Каракашев коментира, че към момента не се наблюдава сериозно увеличение на цените на меда, по-скъпо се предлагат специализираните видове мед – манов и акациев. Пчеларите търпят загуби и по отношение на пчелните семейства. Според Атанас Каракашев една от основните причини за ниските добиви на мед се дължи на високата смъртност на пчелите, породена от силните пестициди, с които се обработват някои зърнени култури. Химичните съединения вредят на насекомите и способстват за намаляване разнообразието на растенията, от които в миналото са събирали пчелен прашец. Това води до намаляване на имунитета и до лесна податливост на заболявания, както и до висока смъртност. \r\nМарияна ВАЛЕНТИНОВА", "date": "2018.08.13", "title": "Атанас Каракашев, пчелар: В районите с валежи се отчитат по-ниски добиви на мед"}
{"url": "http://www.focus-news.net/news/2018/08/13/2555701/blagoevgrad-3-400-broya-bali-seno-sa-izgoreli-pri-pozhara-v-selo-krupnik.html", "text": "3 400 броя бали сено и около 400 кв. м покривна конструкция са изгорели при пожара в село Крупник. Това съобщиха от  ОДМВР – Благоевград . Огънят е потушен от 2 екипа на Района служба „Пожарна безопасност и защита на населението“ – Благоевград. „Фокус“ припомня: \r\nСигналът за пожара в овчарници в село Крупник е подаден около 12.00 часа на 10 август. Кметът на селото Иванка Чакалска каза, че огнената стихия е била голяма, а гасенето ѝ е отнело часове. Планува се да бъде организирана кампания за набиране на средства, в помощ на семейството. Причините за пожара са в процес на установяване.", "date": "2018.08.13", "title": "Благоевград: 3 400 броя бали сено са изгорели при пожара в село Крупник"}
{"url": "http://www.focus-news.net/news/2018/08/13/2555704/shumen-54-godishen-mazh-e-zaginal-na-myasto-sled-kato-e-bil-blasnat-ot-lek-avtomobil-na-patya-mezhdu-novi-pazar-i-shumen.html", "text": "54-годишен мъж е загинал на място, след като е бил блъснат от лек автомобил по пътя между Нови пазар и Шумен. Това съобщиха от  ОДМВР-Шумен . Инцидентът е станал около 21.40 часа на 12 август по пътя Русе-Шумен-Варна. Автомобилът е бил управляван от 30-годишна жена с инициали Р.И. от Шумен. Колата се е движила от Нови пазар в посока Шумен, когато близо до „Хан Омуртаг“ ударила мъж, внезапно пресичал пътното платно от ляво на дясно.  \r\n54-годишния жител на село Косово е починал на място. Не е отчетено наличие на алкохол в кръвта наводача. Извършен е оглед, образувано е досъдебно производство.", "date": "2018.08.13", "title": "Шумен: 54-годишен мъж е загинал на място, след като е бил блъснат от лек автомобил на пътя между Нови пазар и Шумен"}
{"url": "http://www.focus-news.net/news/2018/08/13/2555705/gd-granichna-politsiya-intenziven-e-trafikat-na-vsichki-granichni-kontrolno-propuskatelni-punktove-na-balgaro-gratskata-granitsa.html", "text": "Интензивен е трафикът на всички гранични контролно-пропускателни пунктове на българо-гръцката граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 12.00 часа. На българо-румънската граница на ГКПП „Дунав мост“ и на ГКПП „Дунав мост 2“ трафикът е интензивен за товарни автомобили на изход. На ГКПП „Дуранкулак“ и на ГКПП „Кардам“ е интензивен за леки автомобили. На българо-сръбската, българо-македонската и българо-турската граница трафикът е нормален на всички гранични контролно-пропускателни пунктове.", "date": "2018.08.13", "title": "ГД „Гранична полиция“: Интензивен е трафикът на всички гранични контролно-пропускателни пунктове на българо-гръцката граница"}
{"url": "http://www.focus-news.net/news/2018/08/13/2555702/sport-grigor-dimitrov-se-kontuzi-po-vreme-na-trenirovka-v-sinsinati-nyama-informatsiya-dali-shte-se-otkazhe-ot-uchastie-v-turnira.html", "text": "Григор Димитров изкълчи глезена си по време на тренировка в Синсинати, която го принуди да напусне веднага корта. Към настоящия момент няма информация дали травмата е сериозна и дали българинът ще се откаже от участие в турнира от сериите „Мастърс“.  \r\nДимитров трябва да започне защитата на титлата в Синсинати с двубой срещу победителя от мача между Дамир Джумхур или Миша Зверев. Българинът е пети поставен в основната схема и ще се включи в надпреварата директно от втори кръг.", "date": "2018.08.13", "title": "Спорт: Григор Димитров се контузи по време на тренировка в Синсинати, няма информация дали ще се откаже от участие в турнира"}
{"url": "http://www.focus-news.net/news/2018/08/13/2555706/tass-posolstvoto-na-ruskata-federatsiya-v-sasht-otreche-tvardeniyata-za-rusko-vliyanie-varhu-protestite-v-sharlatsvil.html", "text": "Посолството на Руската федерация в САЩ определи като „неоснователни инсинуации“ твърденията за следата на Москва в протестите на расова основа в Шарлътсвил, щата Вирджиния, от преди година, предава  ТАСС . \r\nТвърденията на някои американски политици, че в сблъсъците на расовата и социална основа в Шарлътсвил от преди една година има руската следа, представляват неоснователни инсинуации. Това се посочва в позиция на посолството, цитирана от агенцията. \r\n„Въпросът е има ли поне един факт в подкрепа на тези инсинуации. Такъв няма, така като няма доказателства за други, по-малко абсурдни обвинения срещу Москва за намеса във вътрешните работи на САЩ\", се казва в разпространения текст. \r\nИзявлението на руското посолство е в отговор на думите на конгресмена от Републиканската партия Томас Гарет, който зави в събота, че според ФБР в протестите в Шарлътсвил има влияние на Москва. „Като се има предвид безотговорното поведение на американските политици, няма да се учудим, ако за организираните във Вашингтон протести на 12 август 2018 г., по повод годишнината от (сблъсъците) в Шарлътсвил, също обвинят Русия. Тъй като прехвърлянето на отговорност върху други е много по-лесно, отколкото решаването на собствените вътрешни проблеми“, се казва още в позицията руското посолство в САЩ. \r\nВ неделя пред Белия дом се проведе разрешена от властите акция на неонацисти. Предвиждаше се в нея да вземат участие 400 души, но тя събра едва 25 човека. Пристигането им във Вашингтон предизвика обществено недоволство.  Едновременно с протеста  на неонацистите имаше и демонстрации на техни противници, броят на участниците в тях достигна няколко хиляди души.", "date": "2018.08.13", "title": "ТАСС: Посолството на Руската федерация в САЩ отрече твърденията за руско влияние върху протестите в Шарлътсвил"}
{"url": "http://www.focus-news.net/news/2018/08/13/2555708/shumen-31-godishen-mazh-e-zaginal-sled-katastrofa-v-s-venets.html", "text": "31-годишен мъж е загинал след катастрофа в с. Венец. Това съобщиха от  ОДМВР-Шумен . Сигналът за катастрофа, станала малко преди изхода на село Венец в посока Шумен, е приет малко след 23.00 часа снощи. На място са изпратени екипи на полиция и спешна помощ. Изяснено е, че водачът на лек автомобил Ауди А4 с шуменска регистрация Е.Х. (31г.) от Венец е навлязъл в лентата за насрещно движение и блъснал движещия се лек автомобил Ауди „А6 Авант“ с немски регистрационен номер с водач Р.Р./18г./ от село Наум.  \r\n31-годишният Е.Х. е приет в МБАЛ-Шумен с опасност за живота - с множество травми по цялото тяло и вътрешен кръвоизлив. Тази сутрин мъжът е починал в болничното заведение. По случая е образувано досъдебно производство.", "date": "2018.08.13", "title": "Шумен: 31-годишен мъж е загинал след катастрофа в с. Венец"}
{"url": "http://www.focus-news.net/news/2018/08/13/2555709/sofiya-dvama-dushi-sa-zadarzhani-za-nanasyane-na-poboy-nad-obshtinski-sluzhitel-v-borovets.html", "text": "Двама души са задържани за нанасяне на побой над общински служител в Боровец. Това съобщиха от  ОДМВР - София . Сигналът за нападението е подаден около 16.40 часа на 11 август. Общински служител сигнализирал в полицейския участък в Боровец за упражнено спрямо него физическо насилие и нанесен побой от двама мъже, отказали да заплатят такса за престой на автомобил на общински паркинг в курорта. Изпратените на място полицейски служители установили и задържали извършителите - 24-годишен пловдивчанин и 26-годишен от Банкя. На местопроизшествието е извършен оглед и по случая е образувано досъдебно производство, работата по пълното документиране на което продължава.", "date": "2018.08.13", "title": "София: Двама души са задържани за нанасяне на побой над общински служител в Боровец"}
{"url": "http://www.focus-news.net/news/2018/08/13/2555710/shumen-26-godishen-mazh-e-otkril-vzrivni-izdeliya-pri-pochistvane-na-pomeshtenie-na-mezhdustalbishtno-prostranstvo-v-nasledstven-imot.html", "text": "26-годишен мъж е открил взривни изделия при почистване на помещение на междустълбищно пространство на наследствен имот. Това съобщиха от  ОДМВР-Шумен . Сигналът е подаден на 10 август в РУ-Шумен. В блокът, намиращ се в ж.к. „Херсон“, е пратен полицейски екип, който е обезопасил мястото. Потърсено е съдействие от екип на СОБТ. След оглед от помещението са намерени и иззети седем броя артилерийски гръм и кутия с 11 предмета с продълговата форма с възпламенители. Образувано е досъдебно производство за престъпление по чл. 339 ал. 1 от НК.", "date": "2018.08.13", "title": "Шумен: 26-годишен мъж е открил взривни изделия при почистване на помещение на междустълбищно пространство в наследствен имот"}
{"url": "http://www.focus-news.net/news/2018/08/13/2555707/albena-georgieva-oblasten-upravitel-na-vidin-industrialnata-zona-na-grada-e-izklyuchitelno-atraktivna-i-mnogo-kompanii-ot-tsentralna-evropa-shte-se-nasochvat-kam-neya.html", "text": "Видинската Индустриална зона е изключително атрактивна и перспективна – доста компании от Централна Европа ще се насочват към нея. Това каза в предаването „Чудесата на Северозапада“ на  Радио \"Фокус\"  Албена Георгиева, областен управител на Видин. Тя посочи, че Индустриална зона – Видин редом с възможностите за пътен и железопътен транспорт, може да се използва и река Дунав – една изключително атрактивна транспортна връзка. „Искам да припомня и още нещо положително, което се случи миналата година – беше променен статутът на Свободната безмитна зона на „Индустриална“. По този начин се създават условия за развитие, тъй като вече се дава възможност да се продават на потенциални инвеститори терените, които попадат в обхвата на зоната, което преди промяната на статута не беше възможно да се случва“, каза Албена Георгиева. Тя допълни, че през миналата година се подписа и меморандум за сътрудничество между Община Видин и „Национална компания Индустриални зони“. „Така че имаме държавната подкрепа и уверение, че към Видин ще бъдат насочвани потенциални инвеститори“, заяви видинският областен управител. \r\nАнна ЛОЗАНОВА", "date": "2018.08.13", "title": "Албена Георгиева, областен управител на Видин: Индустриалната зона на града е изключително атрактивна и много компании от Централна Европа ще се насочват към нея"}
{"url": "http://www.focus-news.net/news/2018/08/13/2555711/varna-narodna-astronomicheska-observatoriya-otchita-golyam-interes-kam-bezplatnite-zanimaniya-za-uchenitsi-prez-lyatnata-vakantsiya.html", "text": "Народна астрономическа обсерватория отчита голям интерес към безплатните занимания за ученици през лятната ваканция. Безплатните занимания за ученици в обсерваторията продължават и през август. Това каза в интервю за  Радио „Фокус“ – Варна  Свежина Димитрова, директор на ЦПЛР - Народна астрономическа обсерватория и планетариум „Николай Коперник“ във Варна. „Предвиждахме две групи през юни и през юли, но поради огромния интерес от страна на родители и ученици през август организираме още две групи – от 20 до 24 август и от 27 до 31 август. Групите са за ученици от 5 до 8 клас, като заниманията отново ще бъдат в часовете от 10.00 до 12.00 часа. Радваме се, че има толкова много желаещи млади хора да се занимават с тази наука и родители, които ги водят през лятото в планетариума. Всички деца са невероятно щастливи и си тръгват оттук с много положителни емоции, а част от тях стават кръжочници през годината“, добави Свежина Димитрова. Тя каза още, че в момента се провежда 48-та школа по астрономия „Бели Брези“ – 2018 година, като в националната лагер-школа участват едни от най-изявените астрономи в средното образование. „Варненската група е една от най-големите. 10 деца от Варна участват в националната лагер-школа. Техен ръководител е Ева Божурова, която е и обучител по програмата. Тя много активно обучава ученици да наблюдават метеори, променливи звезди, а след това и да обработват данните“, посочи Свежина Димитрова. Тя каза още, че за наблюдение на метеорния поток Персеиди, който е невероятно красив и много активен, в Аврен е имало две наблюдателни групи, които ще изпратят данните на международната метеорна организация, на която обсерваторията във Варна е член. \r\nМарияна ВАЛЕНТИНОВА", "date": "2018.08.13", "title": "Варна: Народна астрономическа обсерватория отчита голям интерес към безплатните занимания за ученици през лятната ваканция"}
{"url": "http://www.focus-news.net/news/2018/08/13/2555715/predstaviteli-na-bsp-shte-se-sreshtnat-s-natsionalniya-savet-na-trudovo-proizvoditelnite-kooperatsii-v-balgariya-na-14-avgust.html", "text": "На 14 август 2018 г. представители на БСП ще се срещнат с Националния съвет на Трудово-производителните кооперации в България. Това съобщиха от пресцентъра на  НС на БСП . Срещата ще се състои в 14.30 часа в централата на ТПК на бул. „Дондуков\" 11, ет. 5. На нея те ще обсъдят проекта „Визия за България”, предложен от БСП. След срещата ще има изявление.", "date": "2018.08.13", "title": "Представители на БСП ще се срещнат с Националния съвет на Трудово-производителните кооперации в България на 14 август"}
{"url": "http://www.focus-news.net/news/2018/08/13/2555716/pregled-na-mezhdunarodnite-novini-do-13-chasa-agentsiya-fokus.html", "text": "Централната банка на Турция обяви редица мерки за укрепване на турската лира, обещавайки да осигури „цялата ликвидност\", необходима на банките в страната, съобщава вестник  Hurriyet . \r\nВ изявление, разпространено в сутрешните часове на деня, институцията обяви, че увеличава обезпеченията за лимити на депозитите за лизингови сделки между заемодателите от 7,2 милиарда евро на 20 милиарда евро.  \r\nСъобщено бе, че съотношенията на лимитите на резервите се намаляват с 250 базисни пункта за всички падежни срокове. „Централната банка ще следи внимателно пазарните дълбочинни и ценови формирования и ще предприеме всички необходими мерки за поддържане на финансова стабилност, ако сметне за необходимо\", се казва в изявлението на банката. \r\nТози ход бе обявен, след като по-рано турският министър на финансите Берат Албайрак заяви, че от 13 август ще влезе в сила нов план за укрепване на лирата. \r\n***  Министърът на външните работи на Турция Мевлют Чавушоглу подчерта, че страната му вече е направила необходимото, за да нормализира отношенията си със САЩ, предава  Sputnik . \r\n„Подкрепяме дипломацията и преговорите, но не е възможно да приемем налагането на допълнителни мита“, подчерта Чавушоглу, коментирайки решението на американския президент да удвои тарифите за внос на стомана и алуминий от Турция.  \r\nПървият дипломат на Анкара бе категоричен, че САЩ трябва да разберат, че няма да постигнат положителни резултати като отправят заплахи към Турция. Същевременно Чавушоглу призова Вашингтон да „остане лоялен към връзките, основаващи се на традиционното приятелство и съюза в НАТО“.  \r\nПо-рано турският президент Реджеп Тайип Ердоган също отбеляза, че решението на американския президент Доналд Тръмп да удвои тарифите за внос на металите е в противоречие с правилата на Световната търговска организация (СТО). \r\nОтношенията между Вашингтон и Анкара се обтегнаха във връзка със случая с американския пастор Андрю Брънсън, арестуван през 2016 г. след неуспешния опит за държавен преврат, и обвинен по-късно от турските власти в тероризъм и шпионаж. В края на юли тази година той бе освободен от затвора и поставен под домашен арест. САЩ са убедени, че задържането му е неоснователно и незаконно, в отговор на което наложи санкции на Турция. В отговор Анкара обеща да замрази активите на американски представители в Турция. \r\n***  Върховният лидер на Иран аятолах Али Хаменей направи изявление, в което подчерта, че икономическите проблеми на страната са резултат от лошото управление, а не от американския натиск, предава  AFP . \r\n„Икономическите експерти и много длъжностни лица смятат, че причината за този проблем не е чужд, а вътрешен. Не че санкциите нямат въздействие, но основният фактор е как ще се справим с тях\", подчерта Хаменей в реч в Техеран, според съобщения, публикувани на официалната му страница в социалната мрежа „Туитър“. \r\n***  Европейският комисар по правосъдието и равенство между половете Вера Йоурова разкритикува планираната в Румъния съдебна реформа. „Законопроектите на румънското правителство заплашват независимостта на съда и ограничават компетенциите на прокурорите. Нещо повече – те подкопават доверието на обществото в съдебната система“, предупреди чешкият политик в коментар за германския национален ежедневник  Die Welt . \r\nСпоред европейския комисар „би било много полезно, ако плановете на правителството (на Румъния) за провеждане на съдебната реформа бъдат преработени\". Йоурова припомни, че от началото на следващата година Румъния ще поеме ротационното председателство на Съвета на Европейския съюз. „От следващия януари Румъния ще бъде отговорна не само за собствената си страна, но и за цяла Европа, като председателства ЕС. Идеята е в страната да има доверие, включително по отношение на правосъдието“, предупреди еврокомисарят.  \r\nМеждувременно протестите в Букурещ и други големи градове на страната продължават. В неделя в центъра на столицата отново се събраха няколко хиляди души. Ден по-рано на Площада на победата протестираха повече от 15 хил. души.  \r\nНай-масовата демонстрация обаче бе в петък, когато протестите събраха между 80 хил. и 100 хил. души. Акции срещу политиката на правителството на премиера Виорика Дънчила се проведоха в Сибиу и Тимишоара.  \r\nВ столицата протестът започна спокойно, но завърши с намесата на жандармерията, която употреби водни оръдия и сълзотворен газ, за да разпръсне участниците. Пострадаха над 450 души, включително и представители на правоприлагащите органи. \r\n***  Румънската военна прокуратура призова всички граждани да помогнат за изясняване на безредиците на Площада на победата в Букурещ от петък вечер, когато се стигна до сблъсъци между правоприлагащите органи и протестиращите срещу политиката на правителството на премиера Виорика Дънчила, пише швейцарският ежедневник  Die Neue Zuercher Zeitung  в пореден материал, посветен на събитията в северната ни съседка.  \r\nВоенната прокуратура увери, че всички показания ще бъдат взети на сериозно, а на свидетелите ще бъде гарантирана защита. От редакцията коментират, че след насилието, упражнено от жандармерията при разпръскването на демонстрацията от петък, изглежда властите се опитват да възвърнат доверието на гражданите. \r\nОще в събота, вторият ден от новата вълна на протести срещу спорната реформа в съдебната система, правителство и силите за сигурност отхвърлиха категорично твърденията за прекомерна употреба на сила от страна на правоприлагащите органи. Данните обаче са красноречиви: над 450 пострадали, 70 от които бяха настанени в болница за оказване на необходимата медицинска помощ. Съобщено бе и за ареста на 33-ма души, заподозрени в умишлено ескалиране на напрежение. Управляващи и опозиция си размениха взаимни обвинения в използването на „провокатори“, припомня вестникът. \r\n***  Продължават усилията на пожарникарите да се справят с пожара на остров Евбея, който избухна в следобедните часове на неделя в близост до населените места Контодеспоти и Ставрос , съобщава електронното издание на гръцкия вестник  Kathimerini . \r\nМестният кмет Йоргос Псатас изрази увереност, че огънят ще бъде локализиран в най-скоро време, като поясни, че за потушаването му са задействани самолети и хеликоптери. На свой ред от противопожарната служба подчертаха, че очакват до обедните часове стихията да бъде овладяна.  \r\nЖителите на двете села бяха евакуирани в неделя, когато горският пожар се разрасна заради силните ветрове. В хотели бяха настанени около 140 души, останалите евакуирани намериха подслон при приятели и роднини. \r\nСъгласно разпространената информация, огънят е пламнал в борова гора. Островът е разположен в близост до гръцката столица Атина. \r\n***  Правителството на Косово отхвърли възможността да бъдат предоставени изпълнителни правомощия на Общността на сръбските общини, предава телевизионният канал  RTK Live . \r\nНационалният координатор за държавни реформи Бесник Тахири подчерта, че всички институции в Косово трябва да се съобразяват с постановленията на Конституционния съд, правителството на Прщина ще гарантира, че Общността на сръбските общини няма да има изпълнителни правомощия.  \r\nПроектостатутът за създаване на Общността на сръбските общини се очаква да бъде обсъден на следващата среща на високо ниво между президента на Косово Хашим Тачи и неговият сръбски колега Александър Вучич. \r\nПо-рано Мая Кочиянчич, говорител на Върховния представител на ЕС по външната политика Федерика Могерини, заяви пред базирания в Прищина ежедневник Zeri, че Общността е една от темите, които се очаква да бъдат обсъждани по време на следващата среща на върха в Брюксел. \r\n***  Лидерите на Северна и Южна Корея ще проведат следващата си среща на високо равнище през септември в Пхенян, предава  AFP , като се позовава на агенция Yonhap, която обаче не разкрива източниците на информацията. \r\nПредставители на двете страни на Корейския полуостров проведоха преговори в демилитаризираната зона. Агенцията подчертава, че пътуването на южнокорейския президент Мун Дже-ин до Пхенян ще бъде първото по рода си.  \r\nПо-рано стана ясно, че се подготвя трета среща на върха между Северна и Южна Корея. Разговорите, които се проведоха в северната част на демилитаризираната зона, бяха предложени от Пхенян миналата седмица. \"Ще направим преглед на цялостния напредък в осъществяването на Декларацията от Панминджон и ще обсъдим следващите стъпки\", заяви пред репортери министърът на обединението Чо Мьонг-йон, който ръководи делегацията на Юга. \r\n\"Бяха обменени гледни точки и по отношение на есенната среща на върха, договорена в декларацията\", добави той. \r\nСближаването между двете страни, което започна тази година, проправи пътя за среща между Ким Чен-ун и президента на САЩ Доналд Тръмп в Сингапур през юни. \r\nТрансграничният обмен между двете Кореи значително се е увеличил оттогава, като съседите планират следващата седмица да организират обединения за семейства, разделени след войната - за първи път от три години насам. \r\n***", "date": "2018.08.13", "title": "Преглед на международните новини до 13 часа  (Агенция „Фокус“)"}
{"url": "http://www.focus-news.net/news/2018/08/13/2555719/shumen-nezakonno-pritezhavani-orazhiya-sa-izzeti-ot-chasten-imot-na-49-godishen-mazh-v-selo-kapitan-petko.html", "text": "Незаконно притежавани оръжия са иззети от частен имот на 49-годишен мъж в село Капитан Петко. Това съобщиха от  ОДМВР-Шумен . На 12 август около 10.00 часа в полицейското управление в Шумен бил получен сигнал, че 49-годишен жител в село Капитан Петко притежава незаконно оръжие. Предприето било претърсване в дома му на ул. „Победа“, по време на което са намерени и иззети две оръжия с вид на пушки, едното от които с монтирана оптика. За тях Е.А. (49г.) не притежавал надлежно разрешително. Оръжията били иззети. За извършено престъпление по чл. 339 ал. 1 от НК е образувано досъдебно производство.", "date": "2018.08.13", "title": "Шумен: Незаконно притежавани оръжия са иззети от частен имот на 49-годишен мъж в село Капитан Петко"}
{"url": "http://www.focus-news.net/news/2018/08/13/2555717/api-vremenno-shte-bade-ogranicheno-dvizhenieto-po-pat-iii-866-v-rayona-na-shiroka-laka-na-14-avgust-za-provezhdaneto-na-tarzhestvena-zarya.html", "text": "От 21.00 часа до 21.30 часа на 14 август се ограничава движението по път III-866 Смолян – Стойките – Широка лъка (от км 32+150 до км 35+350) в района на Широка лъка за провеждането на тържествена заря-проверка в памет на загиналите воини от селото. Това съобщиха от пресцентъра на  Агенция „Пътна инфраструктура“ . \r\nНеобходимо е шофьорите да спазват пътната сигнализация и указанията на регулировчиците. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.", "date": "2018.08.13", "title": "АПИ: Временно ще бъде ограничено движението по път III-866 в района на Широка лъка на 14 август за провеждането на тържествена заря"}
{"url": "http://www.focus-news.net/news/2018/08/13/2555713/tass-vladimir-putin-i-hasan-ruhani-obsadiha-povedenieto-na-sasht-na-mezhdunarodnata-stsena.html", "text": "Президентът на Руската федерация Владимир Путин и иранският му колега Хасан Рухани са обсъдили действията на Вашингтон на международната сцена, ситуацията в Сирия и двустранните отношения по време на среща в рамките на Каспийската среща на върха на 12 август, съобщава  ТАСС  като се позова на думите на говорителя на руския държавен глава Дмитрий Песков. \r\n\"Бяха обсъдени ситуацията, свързана с действията на Вашингтон, двустранните отношения между Русия и Иран, засегнат бе и въпросът за Сирия - широк кръг от теми бяха на дневен ред\", обясни Песков.", "date": "2018.08.13", "title": "ТАСС: Владимир Путин и Хасан Рухани обсъдиха поведението на САЩ на международната сцена"}
{"url": "http://www.focus-news.net/news/2018/08/13/2555721/ministerstvo-na-pravosadieto-ochakva-stanovishta-po-pravilata-za-konvoynata-deynost-na-glavna-direktsiya-izpalnenie-na-nakazaniyata.html", "text": "Работната група, създадена със заповед на главния директор на Главна дирекция „Изпълнение на наказанията“ (ГДИН) за изготвяне на Правилата за условията и реда за осъществяване на конвойна дейност от служителите на ГДИН, приключи своята дейност на 10 август 2018 г. Това съобщиха от пресцентъра на  Министерството на правосъдието . Още същия ден проектът на Правилата е изпратен за становища до Върховна касационна прокуратура, Върховен касационен съд и Върховен административен съд. \r\nСлед получаването на компетентните становища, Правилата ще бъдат утвърдени от министъра на правосъдието.", "date": "2018.08.13", "title": "Министерство на правосъдието очаква становища по Правилата за конвойната дейност на Главна дирекция „Изпълнение на наказанията“"}
{"url": "http://www.focus-news.net/news/2018/08/13/2555722/tasnim-iran-predstavi-novo-pokolenie-balistichna-raketa.html", "text": "Министерството на отбраната на Иран представи ново поколение балистична ракета, базирана на модела „Фатех“, предава информационната агенция  Tasnim , като пояснява, че снарядът е неуловим за радарите и може да порази цели с прецизна точност.  \r\nВ рамките на церемония в Техеран  министърът на отбраната на Иран Амир Хатами представи новото поколение ракети „Фатех\", уверявайки, че ведомството е в състояние да задоволи практическите нужди на Въоръжените сили, като превърне идеите в продукти – при това в кратък период от време. \r\nМинистърът поясни, че новото поколение ракета е изцяло проектирана от местни експерти и вече е преминала през успешни изпитания. Масовото й производство ще помогне на Иран да направи важни стъпки за повишаване на отбранителните си способности, допълни още Хатами. \r\nТой увери, че Въоръжени сили на Иран никога няма да се откажат от плановете си за насърчаване на ракетната индустрия и за подобряване на възможностите за производство на ракети ракети в страната. \r\nОтхвърляйки чуждата намеса в иранската отбранителна сфера и опитите за ограничаване на ракетните сили на Иран, Хатами бе категоричен, че Техеран никога няма да позволи на външните фактори да се намесват във вътрешните проблеми на страната.  \r\nПрез октомври 2017 г. върховният лидер на Иран – аятолах Али Хаменей, също отхвърли идеята за преговори за иранската отбранителна мощ, подчертавайки, че страната ще продължи да изпълнява плановете си за увеличаване на силата си и надграждане на отбранителните й способности. „Както вече няколко пъти уверихме и уверяваме отново, способностите и мощта на отбраната на страната не са обект на преговори и договаряне\", бяха думите, изречени тогава от Хаменей.   Тереза Герова", "date": "2018.08.13", "title": "Tasnim: Иран представи ново поколение балистична ракета"}
{"url": "http://www.focus-news.net/news/2018/08/13/2555718/hristo-prodanov-bsp-visokata-dobavena-stoynost-e-predimstvoto-na-zelenata-ikonomika-koyato-predlagame-vav-viziya-za-balgariya.html", "text": "Високата добавена стойност е предимството на зелената икономика, която предлагаме във „Визия за България“. Това каза народният представител от ПГ на „БСП за България“ и заместник-председател на Градския съвет на БСП – София Христо Проданов в интервю за  Агенция „Фокус“  за проекта на левицата „Визия за България“. „Всичко свързано с климата и природните дадености на България е голяма предпоставка за развитие на зелената икономика. Най-общо предлагаме опазване на околната среда, възобновяемите енергийни източници, биоземеделието и всичко, което е свързано с управление на природните ресурси като води, чистотата на въздуха и т.н.“, каза Проданов. Народният представител коментира, че ненапразно ЕК е приела план за развитие на зелената икономика в целия ЕС. По отношение на туризма, народният представител от ПГ на „БСП за България“ обясни, че в момента секторът в България се развива доста бурно. „Искам да подчертая, че това не е благодарение на усилията на правителството, а по-скоро на тези нискобюджетни компании, които започнаха да пускат полети към по-големите градове в България“, коментира Проданов. Той обясни, че в сферата на туризма във „Визия за България“ БСП предлага държавата отново да заеме функциите, които са й определени. „Какво имам предвид? Защо един човек отива на туристическо посещение? Първо, за да използва природните дадености и ресурси на дестинацията или да разгледа природните забележителности. Ролята на държавата според нас е да поддържа и създава инфраструктура до всичките природни ресурси и забележителности, които има в страната. Човек, който е дошъл от чужбина, трябва да има нормален път и условия за посещение на дадена туристическа дестинация“, обясни Христо Проданов.  \r\nДеница КИТАНОВА Пълния текст на интервюто четете в „Мнение”", "date": "2018.08.13", "title": "Христо Проданов, БСП: Високата добавена стойност е предимството на зелената икономика, която предлагаме във „Визия за България“"}
{"url": "http://www.focus-news.net/news/2018/08/13/2555714/d-r-georgi-pazderov-rzi-burgas-shte-prilagame-tsyala-sila-na-zakona-za-shuma.html", "text": "Направени са множество проверки и множество констатации по сигнали за нарушения на обществения ред. Това каза пред журналисти Георги Паздеров, директор на Регионалната здравна инспекция – Бургас, предаде репортер на  Радио „Фокус“ – Бургас . Паздеров добави, че от началото на летния туристически сезон 2018 г. в РЗИ – Бургас са постъпили множество сигнали, препратени от Министерски съвет, от Министерство на здравеопазването, от телефон 112 през ОДМВР, както и от самите общини за нарушаване на нощната тишина, на обществения ред и озвучаване на открити площи след 23.00 часа. „До днес са издадени 84 протоколи с предписания, издадени са 6 броя актове за налагане на административно нарушение и са издадени 22 заповеди за спиране на озвучаването след 23.00 часа. В това число са и двете заповеди за спиране изцяло на дейността“, каза още Паздеров. Според него вече са изпратени писма до кметовете на общините, където са констатирани тези нарушения, за да предприемат незабавни мерки и да отстранят установените от РЗИ – Бургас нарушения. „Оттук нататък наистина ще прилагаме закона в цялата му сила и ще търсим отговорност от всички, които имат ангажименти към този Закон“, допълни Паздеров. \r\nВеселина НИКОЛОВА", "date": "2018.08.13", "title": "Д-р Георги Паздеров, РЗИ – Бургас: Ще прилагаме цяла сила на Закона за шума"}
{"url": "http://www.focus-news.net/news/2018/08/13/2555723/burgas-v-oblastnata-administratsiya-shte-se-provede-brifing-vav-vrazka-s-konstatiranoto-iztichane-na-mazut-ot-potanaliya-prez-1921-g-korab.html", "text": "В 14.00 часа в Областна администрация - Бургас ще се проведе брифинг във връзка със ситуацията с констатираното изтичане на мазут от потъналия през 1921 г. кораб. Това съобщиха от пресцентъра на  Областната администрация . В брифинга участие ще вземат министърът на транспорта Ивайло Московски, министърът на околната среда и водите Нено Димов, областният управител Вълчо Чолаков и кметовете на Бургас и Созопол - Димитър Николов и Панайот Рейзи.", "date": "2018.08.13", "title": "Бургас: В Областната администрация ще се проведе брифинг във връзка с констатираното изтичане на мазут от потъналия през 1921 г. кораб"}
{"url": "http://www.focus-news.net/news/2018/08/13/2555724/ivan-totev-kmet-na-plovdiv-stroitelstvoto-na-zoologicheskata-gradina-se-vazstanovyava-no-za-akt-16-se-ochakva-da-priklyuchi-okonchatelno-deloto-s-ekolozite.html", "text": "Строителството на зоологическата градина се възстановява, утре ще се проведе разговор с надзорна фирма и изпълнителя за окончателното довършване на обекта до акт 15. Това съобщи пред журналисти днес кметът на Пловдив Иван Тотев, предаде репортер на  Радио „Фокус” - Пловдив . Тотев добави, че след това зоопаркът няма да отвори докато не приключи делото с природозащитниците, което е обжалвано. „Надяваме се по най-бързия начин да излезе и решението на последна инстанция“, каза още кметът. Според него това дело няма как да бъде спечелено от другата страна. Спорът се води от гражданско сдружение срещу становището на РИОСВ, че за разширението на зоокъта в Пловдив не се налага да се прави оценка за въздействие върху околната среда. \r\nКметът допълни, че има да се свършат още съвсем малко неща, тъй като зоопаркът е почти готов. Общината има предварителни договори за животни, които ще бъдат доставени в Пловдив. За над 50% от животните има предварителна уговорка с различни зоопаркове в страната. За останалите обитатели ще бъдат обявени обществени поръчки с кратки срокове. \r\nЦветана ТОНЧЕВА", "date": "2018.08.13", "title": "Иван Тотев, кмет на Пловдив: Строителството на зоологическата градина се възстановява, но за Акт 16 се очаква да приключи окончателно делото с еколозите"}
{"url": "http://www.focus-news.net/news/2018/08/13/2555720/dobrich-prodalzhavat-initsiativite-po-proekta-myastoto-s-partnyor-obshtina-grad-dobrich.html", "text": "Продължават инициативите по проекта „Мястото“ с партньор Община град Добрич. Това съобщи Илияна Христова от Сдружение „Еко Добруджа”, което осъществява проекта на местно ниво в добруджанския град, предаде кореспондентът на  Радио „Фокус” – Варна . За втора година Добрич има шанса да преобрази градската си среда и да даде живот на забравени места в четири жилищни  квартала. Те са ЖК „Иглика“, ЖК „Дружба“, ЖК „Добротица“ и ЖК „Балик“. Вече е приключил и вторият етап по проекта, в който е представена конкретна визия за всяко едно място, като са анализирани положителните и отрицателни страни по местата, съответно възможностите и заплахите. Доброволците от четирите жилищни квартала в Добрич споделят своята готовност за работа и физическо облагородяване по местата. Същинската работа на терен е в ход. Отправен е апел към всички граждани, които милеят за своя град да се включат в инициативата, за да изглежда Добрич красив, съвременен и привлекателен както за своите жители, така и за гости и туристи. Всички съкварталци и граждани на Добрич са добре дошли да се включат в проекта, който е израз на промяната в един широк план – в мисленето и нагласата на хората, а от там и в самата им среда на обитаване. В първото издание на проекта беше облагородено спортното игрище между три училища. Мястото бе наречено „Ябълката“ с красива лятна сцена и автобус-библиотека с помощта на доброволци от „Черноморски център за развитие” и партньори ЧЕГ „Леонардо да Винчи” и Община град Добрич. И към момента мястото „Ябълката” продължава да се преобразява, за да се превърне в мечтана зона за гражданите в свободното им време. \r\nЖулиета НИКОЛОВА", "date": "2018.08.13", "title": "Добрич: Продължават инициативите по проекта „Мястото“ с партньор Община град Добрич"}
{"url": "http://www.focus-news.net/news/2018/08/13/2555712/mevlyut-chavushoglu-turtsiya-napravi-dostatachno-za-da-normalizira-otnosheniyata-si-sas-sasht.html", "text": "Министърът на външните работи на Турция Мевлют Чавушоглу подчерта, че страната му вече е направила необходимото, за да нормализира отношенията си със САЩ, предава  Sputnik . \r\n„Подкрепяме дипломацията и преговорите, но не е възможно да приемем налагането на допълнителни мита“, подчерта Чавушоглу, коментирайки решението на американския президент да удвои тарифите за внос на стомана и алуминий от Турция.  \r\nПървият дипломат на Анкара бе категоричен, че САЩ трябва да разберат, че няма да постигнат положителни резултати като отправят заплахи към Турция. Същевременно Чавушоглу призова Вашингтон да „остане лоялен към връзките, основаващи се на традиционното приятелство и съюза в НАТО“.  \r\nПо-рано турският президент Реджеп Тайип Ердоган също отбеляза, че решението на американския президент Доналд Тръмп да удвои тарифите за внос на металите е в противоречие с правилата на Световната търговска организация (СТО). \r\nОтношенията между Вашингтон и Анкара се обтегнаха във връзка със случая с американския пастор Андрю Брънсън, арестуван през 2016 г. след неуспешния опит за държавен преврат, и обвинен по-късно от турските власти в тероризъм и шпионаж. В края на юли тази година той бе освободен от затвора и поставен под домашен арест. САЩ са убедени, че задържането му е неоснователно и незаконно, в отговор на което наложи санкции на Турция. В отговор Анкара обеща да замрази активите на американски представители в Турция. Тереза Герова", "date": "2018.08.13", "title": "Мевлют Чавушоглу: Турция направи достатъчно, за да нормализира отношенията си със САЩ"}
{"url": "http://www.focus-news.net/news/2018/08/13/2555728/varna-v-umbal-sv-marina-e-izvarshena-parvata-v-stranata-laparoskopska-operatsiya-na-bebe-za-otstranyavane-na-babrek-s-vroden-tumor.html", "text": "В УМБАЛ „Св. Марина“ във Варна беше извършена първата в страната лапароскопска операция на бебе за отстраняване на бъбрек с вроден тумор. Това съобщиха от пресцентъра на  УМБАЛ „Св. Марина“ - Варна . Минути след приключване на операцията по отстраняване на бъбрека с вроден тумор и излизане от упойка, единадесет месечният Славе е готов да пълзи. Щадящата за бебето операция извършва доц. д-р Деян Анакиевски от Клиниката по урология в УМБАЛ „Св. Марина“ – Варна. Това е първият случай у нас, при който интервенцията се прави не по обичайния начин с класическа отворена операция, а лапароскопски – през три 5 мм отвори на кожата и един 3 см разрез в областта на слабините, от където се изважда увредения по рождение ляв бъбрек. \r\n11-месечният Славе е от Македония. При раждането му е установена туморна формация на горният полюс на левият бъбрек. Първоначално след ехографските прегледи е дадена диагнозата „хематом“, а пациентът е оставен за наблюдение. На контролния преглед три месеца по-късно се установява, че образуванието е увеличило размерите си.  След направен ядрено-магнитен резонанс и последваща биопсия се установява наличието на вродения тумор (конгенитален мезобластен нефром – класически тип). Родителите са изключително разтревожени от факта, че при подобно образувание се налага отстраняване на целия бъбрек. Правят консултации и с други лекари в Германия, Турция, Сърбия и Франция, където им бива предложена класическа отворена операция за отстраняване на бъбрека. След няколкомесечно търсене и лутане родителите на Славе решават да направят операцията в България във Варненската университетска болница и да се доверят на доц. д-р Анакиевски. \r\nМалкият пациент е приет на 24 юли в Отделението по детска онкология на варненската университетска болница за предоперативна подготовка. „До момента съм правил множество лапароскопии, но само на възрастни пациенти“, посочи доц. Анакиевски. „Основното предизвикателство пред нас беше да приложим най-подходящата анестезия за детето“, каза още той. Операцията продължава 60 мин. Следоперативният период протече гладко в Детската реанимация. На третия ден 11-месечният пациент е изписан от болницата. Хистопатологията потвърждава диагнозата – конвенционален мезобластен нефром, който вече е отстранен не с голям 10-12 см. разрез, а чрез няколко малки отвора, а малкият Славе може да расте здрав и да има нормална бъбречна функция. \r\n„Тук не е важен отделният човек, важен е екипът. Това е екипна работа“, добави доц. Анакиевски. „А нашият екип в университетската болница е пълен. Разполагаме с абсолютно всички условия и специалисти да посрещнем здравните нужди на малките пациенти като се започне от предклиничната подготовка, през оперативното лечение и се стигне до следоперативната реанимация“, каза още той. По думите му е напълно възможно и уместно да се правят и други урологични интервенции по този максимално щадящ за малките деца начин, като вродено стеснение на легенчето, вродено стеснение между легенчето и уретера, пластики на пикочния мехур при рефлукс и др. \r\nКонгенитален мезобластен нефром е най-честият доброкачествен тумор при новородени, отговарящ  приблизително на около 3% от всички бъбречни тумори при деца. Най-често се диагностицира в първите три месеца от раждането (90% са диагностицирани до първата си година). По-често се засягат момчетата, за разлика от момичетата (2:1). Познати са три състояния на този вид тумор - класически(конвенционален), целуларен и смесен вариант. При цялостно оперативно отстраняване на тумора резултатите по литературни данни обичайно са отлични.", "date": "2018.08.13", "title": "Варна: В УМБАЛ „Св. Марина“ е извършена първата в страната лапароскопска операция на бебе за отстраняване на бъбрек с вроден тумор"}
{"url": "http://www.focus-news.net/news/2018/08/13/2555726/plovdiv-otkriha-nov-bileten-tsentar-do-sgradata-na-obshtinata.html", "text": "Откриха новия билетен център в Пловдив, близо до сградата на общината, предаде репортер на  Радио „Фокус” - Пловдив . Центърът е възпроизведен по архивна снимка в стил Виенски павилион. Инвестицията е за близо 20 000 лева. От Общината се надяват тя да се възвърне за не повече от 6 месеца. Още два билетни центъра ще заработят в Пловдив в същия стил. Те ще са разположени в Тютюневия град, Цар-Симеоновата градина и пред НБ „Иван Вазов“. Днес за по-малко от 20 минути от центъра бяха продадени 16 билета. \r\nЦветана ТОНЧЕВА", "date": "2018.08.13", "title": "Пловдив: Откриха нов билетен център до сградата на Общината"}
{"url": "http://www.focus-news.net/news/2018/08/13/2555731/lovech-chetirima-mazhe-ot-selo-stolat-sa-zadarzhani-za-otvlichane-na-19-godishno-momiche.html", "text": "Четирима мъже от севлиевското село Столът на възраст 24, 29, 30 и 36 години са задържани в РУ - Троян за отвличане на 19-годишно момиче. Това съобщиха от пресцентъра на  МВР . Те са установени благодарение и на подаден навременен сигнал от граждани. По първоначална информация, на 9 август около 20.00 часа мъжете насила качили в лек автомобил 19-годишната бивша съпруга на 29-годишния мъж. Това станало на пътя Троян - с. Кърнаре. Действията им били забелязани от преминаващи, които незабавно са сигнализирали в полицията. Последвали незабавни издирвателни действия, в рамките на които полицейските служители засекли автомобила. При спирането му били задържани и участниците в престъпното деяние. По случая е образувано досъдебно производство. Трима от мъжете са привлечени в качеството на обвиняеми за извършено престъпление по чл. 143, ал.1 вр. чл. 20, ал. 2 от НК. Работата по случая продължава.", "date": "2018.08.13", "title": "Ловеч: Четирима мъже от село Столът са задържани за отвличане на 19-годишно момиче"}
{"url": "http://www.focus-news.net/news/2018/08/13/2555730/pazardzhik-nay-golyamoto-zhelanie-na-zhitelite-na-dabravite-e-da-se-obnovi-vodoprovodat-v-seloto.html", "text": "Най-голямото желание на жителите на Дъбравите е да се обнови водопроводът в селото. Това каза за  Радио „Фокус“ – Пазарджик  кметът на населеното място Мария Цоклинова. Според нея  водопроводът е много стар и особено през лятото авариите са чести. „Имаме проект от преди 6-7 години, който е готов, но не е одобрен за финансиране. Необходими са средства, за да може да го подменим“, уточни Цоклинова. Тя каза също, че с общи усилия поддържат чистотата в селото, а също и доброто състояние на зелените площи. „Грижим се за парка, косим тревата, поливаме. Имаме и успешно реализиран проект за екопътека, а също и проект за изграждането на детска площадка“, коментира Цоклинова. Според нея недостигът на средства за малките населени места е факт, който води до допълнителното им обезлюдяване. \r\nВаня НИКОЛОВА", "date": "2018.08.13", "title": "Пазарджик: Най-голямото желание на жителите на Дъбравите е да се обнови водопроводът в селото"}
{"url": "http://www.focus-news.net/news/2018/08/13/2555729/sofiya-416-litra-nelegalno-gorivo-sa-izzeti-pri-spetsializirana-politseyska-operatsiya-v-selo-osikovska-lakavitsa.html", "text": "416 литра нелегално гориво са иззети при специализирана полицейска операция в село Осиковска Лакавица. Полицейските действия са осъществени на 11 август от служители на РУ - Правец. Операцията е насочена към производството, държането и разпространението на горива на обслужваната територия. В хода ѝ е извършена проверка на частен адрес в село Осиковска Лакавица. Открити и иззети са общо 416 литра жълтеникава течност с мирис на петролен продукт, разлята в множество пластмасови туби и бутилки с различна вместимост. След взети проби за лабораторен анализ, установеното количество е иззето по надлежния ред от митническите инспектори. Обитателят на адреса е задържан с полицейска заповед за срок до 24 часа. Работата по случая продължава под наблюдението на районната прокуратура в Ботевград.", "date": "2018.08.13", "title": "София: 416 литра нелегално гориво са иззети при специализирана полицейска операция в село Осиковска Лакавица"}
{"url": "http://www.focus-news.net/news/2018/08/13/2555732/varna-dve-ot-postradalite-zheni-pri-katastrofata-na-avtomagistrala-hemus-ostavat-za-lechenie-v-bolnitsa-sastoyanieto-im-e-stabilno.html", "text": "Две от пострадалите жени при катастрофата на автомагистрала „Хемус“ остават за лечение в болнично заведение, състоянието им е стабилно. Това съобщиха за  Радио „Фокус“ – Варна  от ОДМВР – Варна. Пострадалите жени, които са на 45 и 58 години, са пътували в лекия автомобил, който е застигнал и блъснал микробус на разклона между селата Неофит Рилски и Габърница по магистрала „Хемус“ в района на Провадия. Те са настанени в болница „Света Анна“ във Варна, като едната е със счупена пубисна кост, а другата пострадала е със съмнения за счупен прешлен на гръбначен стълб. Третата пострадала, която е на 18-годишна възраст и също е пътувала в лекия автомобил, е освободена за домашно лечение след оказана ѝ медицинска помощ. 68-годишният водач на лекия автомобил е без наранявания, допълниха от полицията. Движението по автомагистрала „Хемус“ при пътен възел „Неофит Рилски“ в посока Варна към момента се осъществява в без ограничения. От полицията призовават шофьорите да се движат с повишено внимание и съобразена скорост по пътищата на страната. \r\nМарияна ВАЛЕНТИНОВА", "date": "2018.08.13", "title": "Варна: Две от пострадалите жени при катастрофата на автомагистрала „Хемус“ остават за лечение в болница, състоянието им е стабилно"}
{"url": "http://www.focus-news.net/news/2018/08/13/2555727/kathimerini-gratskite-vlasti-arestuvaha-19-godishen-mazh-za-trafik-na-nelegalni-migranti.html", "text": "Гръцките власти арестуваха 19-годишен гражданин на Египет за трафик на нелегални мигранти, съобщава електронното издание на гръцкия вестник  Kathimerini , като уточнява, че мъжът е задържан в неделя на магистрала „Егнатия“ в северната част на страната след полицейско преследване.  \r\nПри последвалата проверка полицейските служители са открили шестима иракчани, които не са имали необходимите документи за влизане на територията на Гърция. Уточнява се, че мигрантите са платили на друго лице, за да преминат турско-гръцката граница.  \r\nОчаква се задържаният да се обърне към съда. Тереза Герова", "date": "2018.08.13", "title": "Kathimerini: Гръцките власти арестуваха 19-годишен мъж за трафик на нелегални мигранти"}
{"url": "http://www.focus-news.net/news/2018/08/13/2555725/dmitriy-peskov-v-kremal-schitat-za-nevazmozhno-da-se-govori-za-finansova-pomosht-za-turtsiya.html", "text": "Според Кремъл хипотетичните разсъждения за възможното отпускане на финансова помощ за Турция от страна на Русия са невъзможни. Това увери пред журналисти Дмитрий Песков, говорител на държавни глава на Руската федерация Владимир Путин, предава  РИА Новости . \r\n„Наясно сте, че това не е ситуация, в която са възможни подобни хипотетични разсъждения“, подчерта Песков в отговор на въпрос дали Русия разполага с достатъчно ресурси, за да помогне на Турция, в случай че страната се обърне към нея за помощ. \r\nПесков допълни, че в рамките на последната си среща, която президентите на двете страни – Владимир Путин и Реджеп Тайип Ердоган – проведоха в ЮАР, не са обсъждали въпроса за оказване на помощ на Турция с оглед влошената икономическа ситуация в страната. \r\n„Никакви такива молби не са постъпвали. Винаги се обсъждат конкретни, по-големи проекти, които са на дневен ред“, поясни говорителят на Кремъл.  Тереза Герова", "date": "2018.08.13", "title": "Дмитрий Песков: В Кремъл считат за невъзможно да се говори за финансова помощ за Турция"}
{"url": "http://www.focus-news.net/news/2018/08/13/2555733/sport-kontuziyata-na-zhorzhinyo-mozhe-da-se-okazhe-seriozna.html", "text": "Контузията на Жоржиньо може да се окаже много сериозна, съобщават на официалната страница на ЦСКА. \r\nВ разпространения текст се уточнява, че след срещата с отбора на Славия на футболиста са направени обстойни прегледи, които са показали съмнения за скъсани връзки на десния му глезен. Жоржиньо бе заменен принудително в 52-та минута на двубоя. Заради получената травма нападателят на ЦСКА ще пропусне следващите срещи.  \r\nВ четвъртък ЦСКА гостува Копенхаген в среща реванш от третия квалификационен кръг на Лига Европа. В следващия кръг от Първа лига ЦСКА ще бъде гост на Лудогорец. Мачът ще се играе в Разград на 19 август от 21:00 часа.", "date": "2018.08.13", "title": "Спорт: Контузията на Жоржиньо може да се окаже сериозна"}
{"url": "http://www.focus-news.net/news/2018/08/13/2555736/blagoevgrad-nad-17-000-kasa-kontrabandni-tsigari-sa-izzeti-ot-dve-zhilishta-obitavani-ot-60-godishen-mazh.html", "text": "Над 17 000 къса контрабандни цигари са иззели полицаи от Първо РУ в града. Акцизната стока е открита в жилища, обитавани от 60-годишен мъж. Това съобщиха от пресцентъра на  МВР . В първото били открити около 13 200 къса цигари, без задължителен бандеролен знак, и шест туби с вместимост около 10 литра, съдържащи прозрачна течност с мирис на спирт. При проверка на другото жилище са иззети още 4 480 къса цигари, без задължителен бандеролен знак. Мъжът е задържан с полицейска мярка за 24 часа. По случая е образувано досъдебно производство.", "date": "2018.08.13", "title": "Благоевград: Над 17 000 къса контрабандни цигари са иззети от две жилища, обитавани от 60-годишен мъж"}
{"url": "http://www.focus-news.net/news/2018/08/13/2555734/veliko-tarnovo-studenti-po-psihologiya-v-prestizhni-britanski-universiteti-shte-provedat-uchebniya-si-stazh-v-grada.html", "text": "Петнадесет студенти от няколко държави, следващи психология в престижни британски университети, избраха Велико Търново за провеждане на своя учебен стаж. Това съобщиха от пресцентъра на  Община Велико Търново . Практиката на младите хора ще продължи месец и ще премине в социалните услуги за деца и младежи, разкрити на територията на общината. Студентите ще посетят центрове за настаняване от семеен тип, ще се срещнат с малчуганите и младите хора, ще обменят опит с експертите и социалистите, както и с работещите по места екипи. \r\nИнициативата е на българската студентка в Лондонския университет Мирела Великова и се провежда за втора поредна година с подкрепата на Община Велико Търново.  \r\nГрупата вече пристигна в града, а по-рано днес студентите и Мирела Великова бяха посрещнати от зам.-кмета по хуманитарни дейности Ганчо Карабаджаков и от директора на дирекция „Социални дейности и здравеопазване“ Росица Димитрова. В работната среща участваха социални експерти и работещи в сферата специалисти. \r\nЗаместник-кметът Ганчо Карабаджаков разказа на гостите за славната история на Велико Търново и утвърждаването му в съвремието като един от проспериращите български градове, като средище на образованието и духовността, фестивален град и център на културния туризъм в Югоизточна Европа. \r\nРосица Димитрова представи пред младите хора видовете социални услуги на територията на Старата столица и общината, с последователната политика на местната власт в тази сфера. Тя посочи, че студентите ще се запознаят от първа ръка с работата на центровете от семеен тип за настаняване на деца и младежи.", "date": "2018.08.13", "title": "Велико Търново: Студенти по психология в престижни британски университети ще проведат учебния си стаж в града"}
{"url": "http://www.focus-news.net/news/2018/08/13/2555735/sofiya-politsiyata-v-botevgrad-razsledva-sluchay-na-ubito-kuche-v-zemlishteto-na-selo-bozhenitsa.html", "text": "Полицията в Ботевград разследва случай на убито куче в землището на село Боженица. Това съобщиха от  ОДМВР - София . Сигналът е подаден на 12 август около 8.00 часа в РУ - Ботевград. Местопроизшествието е посетено от дежурна оперативна група. Извършен е оглед в присъствието на ветеринарен лекар. Установено е, че смъртта на животното е вследствие на масивен кръвоизлив в областта на гръдния кош, причинена от прободна рана. По случая е образувано досъдебно производство.", "date": "2018.08.13", "title": "София: Полицията в Ботевград разследва случай на убито куче в землището на село Боженица"}
{"url": "http://www.focus-news.net/news/2018/08/13/2555740/plovdiv-stotitsi-zhiteli-na-karlovo-i-sasedni-obshtini-protestiraha-sreshtu-zakrivaneto-na-ag-otdelenieto-v-obshtinskata-bolnitsa.html", "text": "Стотици жители на Карлово и съседни общини протестираха срещу закриването на АГ отделението в общинската болница. Това съобщиха от пресцентъра на  Общината . \r\n„В момента ние протестираме срещу неправомерните и злонамерни действия на Районната здравноосигурителна каса (РЗОК) в Пловдив, която без правно основание отказа да подпише договор за 12 акушеро-гинекологични пътеки. Тези дванадесет пътеки са не само за 50-те хиляди жители на Карловска община, но и за жителите на Сопотска, част от Пирдопска, Хисарска и Павелбанска община. Районът е около сто хиляди. Неподписването на този договор лишава болницата от месечни приходи от около 70 хил. лв. и още по-важно, лишава сто хилядно население от помощ по тези 12 пътеки“, каза кметът на община Карлово д-р Емил Кабаиванов, който оглави справедливия протест на гражданите. Той съобщи, че Болницата в Карлово е оспорила заповедта на РЗОК за спиране на клиничните пътеки и Пловдивският административен е  спрял изпълнението й. От юридическа гледна точка, след като заповедта на директора не действа, АГ отделението работи и ще продължи да работи. „Ние ще продължим да се борим“, каза още кметът и покани новия управител на Националната здравноосигурителна каса (НЗОК) д-р Дечев, да посети РЗОК – Пловдив и да дойде в Карлово, за да види как работят, а министъра на финансите и министъра на здравеопазването, да направят сметки, как с 6 мил лв годишно, подпомагат 70 общински болници в България. „Целта на общинското здравеопазване не е да се конкурира с частното, с университетските и окръжните болници. Целта на общинското здравеопазване е да осигури бърза, най-ефективна, най-евтина и най-близка до хората здравна помощ….Общинското здравеопазване е здравеопазване, което трябва да поеме първо и второ ниво на компетентност, допълни д-р Кабаиванов. „Болницата в Карлово е създадена с дарение на братята Евлогий и Христо Георгиеви, като градска, общинска болница, принадлежаща на целия град и тя ще остане да функционира като такава… Ние сме корави хора, битката ще я водим до край. Ще я спечелим, защото става въпрос за здравеопазване, за нужди на хората“, каза в заключение кметът и изрази подкрепата към протеста, която са изказали новия председател на БЛС д-р Маджаров, кметове от цяла България, лекари, управители на общински болници. \r\n„Няма да позволя да не се раждат бебета в Карлово. Ще направя всичко възможно, за да запазя тази дейност в карловската болница. Това решение на РЗОК е абсолютно противозаконно. И ще го оспорвам, докато съм управител на общинската болница.“, това заяви управителят на болницата д-р Христо Пелев. Той цитира чл. 260 от договора между Българския лекарски съюз и НЗОК, според който един анестезиолог, плюс още половин щат, могат да извършват дейността в АГ отделение. В общинската болница има 4 анестезиолога, един на цял щат и трима на половин. Той благодари за подкрепата на общината, на кмета, на председателя и на целия Общинския съвет, на цялото гражданство.  \r\nНа протеста присъства председателят на Сдружението на общинските болници в България д-р Тотев, който заяви: „Изразявам категоричната подкрепа на Управителния съвет на сдружението към справедливите искания на лекарите от АГ отделението и управителя на болницата. Чест прави на всички вас, че общинското ръководство стои начело на тази борба. В Конституцията е записано, че от всички права на хората, само за правото на здравеопазване е поставено условието достъпно. Това е причината всички ние днес да се съберем тук и да протестираме справедливо“.", "date": "2018.08.13", "title": "Пловдив: Стотици жители на Карлово и съседни общини протестираха срещу закриването на АГ отделението в общинската болница"}
{"url": "http://www.focus-news.net/news/2018/08/13/2555737/d-r-irina-mlazeva-rzi-veliko-tarnovo-iznesenite-anti-spin-kampanii-imat-golyama-polza-za-preventsiyata-na-obshtestvoto.html", "text": "Изнесените анти СПИН кампании имат голяма полза за превенцията на обществото. За това свидетелства и сериозният интерес към тях от страна на жителите на областта. Това каза пред  Радио „Фокус“ – Велико Търново  д-р Ирина Млъзева, директор на Дирекция „Надзор на заразните болести“ при Регионалната здравна инспекция. Тя коментира, че в предходните години в лятната изнесена кампания са се включвали по над 50 човека. „По време на инициативите ние рекламираме и нашия кабинет за безплатно и анонимно изследване и консултиране за ХИВ/СПИН, който се намира в РЗИ“, каза още д-р Млъзева. Тя припомни, че в предходни години кампанията е протичала предимно по плувните басейни. Причината сега да не е в подобни комплекси е, че лятото е малко по-студено и се очаква да има повече хора в центровете на градовете. Д-р Млъзева добави, че експертите дават и други здравни съвети на хората, но насочеността на инициативата е предимно към превенция от ХИВ. \r\nЛуиза ТРАНЧЕВА", "date": "2018.08.13", "title": "Д-р Ирина Млъзева, РЗИ - Велико Търново: Изнесените анти СПИН кампании имат голяма полза за превенцията на обществото"}
{"url": "http://www.focus-news.net/news/2018/08/13/2555744/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в община Петрич. През последните дни температурите значително се повишиха, а лято отново напомни, че е тук и че е време за отдих и почивка. Ако тази година сте планували една по-различна ваканция, но все още не сте избрали дестинация, то препоръчваме Ви да пътувате до Петрич – дестинация, която не е за един ден. Има много панорами, на които човек да се наслади. За да Ви представим Петрич като туристическа дестинация, днес сме поканили заместник-кметът на Общината Илияна Попова. Говорейки за туризъм в Петрич, няма как да пропуснем и Историческия музей в града. Какво показват разчетите по отношение посещението на туристите – отговорът на този въпрос ще имате възможността да чуете във втората част от предаването. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2018.08.13", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/08/13/2555739/gd-granichna-politsiya-intenziven-e-trafikat-na-balgaro-gratskata-i-balgaro-rumanskata-granitsa.html", "text": "Интензивен е трафикът на българо-гръцката и българо-румънската граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-гръцката граница трафикът е интензивен на всички гранични контролно-пропускателни пунктове. На българо-румънската граница на ГКПП „Дунав мост“ и на ГКПП „Дунав мост 2“ трафикът е интензивен за товарни автомобили на изход. На ГКПП „Дуранкулак“ и на ГКПП „Кардам“ е интензивен за леки автомобили. На българо-сръбската, българо-македонската и българо-турската граница е нормален на всички гранични контролно-пропускателни пунктове", "date": "2018.08.13", "title": "ГД „Гранична полиция“: Интензивен е трафикът на българо-гръцката и българо-румънската граница"}
{"url": "http://www.focus-news.net/news/2018/08/13/2555742/vitsepremierat-valeri-simeonov-kogato-obshtinskite-vlasti-sa-si-na-myasto-nyama-signali-za-narushenie-na-obshtestveniya-red-takava-e-obshtina-pomorie.html", "text": "Когато Общинските власти са си на място, няма сигнали за нарушение на обществения ред, такава е например Община Поморие. Това каза пред журналист вицепремиерът Валери Симеонов, предаде репортер на  Радио „Фокус“ – Бургас . „Там още в началото на сезона ръководството на Общината събра хотелиерите и ги предупреди. Аз присъствах на тази среща. А Община като Созопол генерира някъде около над 70% от сигналите“, каза още Симеонов. По думите му кметът на Созопол Панайот Рейзи е издавал удължени работни времена. „Той гази закона и аз съм го дал на Прокуратурата за това, че е дал разрешение за работа – категоризация на обекти, които не са разрешени юридически (нямат разрешение за строеж), нямат разрешение за въвеждане в експлоатация, но Община Созопол им е дала разрешение за работа“, допълни Симеонов. \r\nВеселина НИКОЛОВА", "date": "2018.08.13", "title": "Вицепремиерът Валери Симеонов: Когато Общинските власти са си на място, няма сигнали за нарушение на обществения ред, такава е Община Поморие"}
{"url": "http://www.focus-news.net/news/2018/08/13/2555745/burgas-kmetat-dimitar-nikolov-predlaga-terenite-na-bivshiya-gum-da-stanat-gradski-ploshtad.html", "text": "Община Бургас ще се опита да сложи край на дългогодишния съдебен лабиринт с терените на площад „Тройката“ - бившият ГУМ, като отреди цялото пространство за градски площад. Чрез смяната на предназначението на имота ще се стопират заявените инвестиционни намерения за изграждането на голям търговски център. Това предложение направи в докладна записка кметът на Бургас Димитър Николов, съобщиха от пресцентъра на  Общината .  \r\nСагата с „язвата“ в топ центъра на Бургас започва през далечната 1989 г., когато теренът е отреден за „Универмаг, базар и комплексно обществено обслужване“. Оттогава започват и съдебните дела по отношение на продажбата на право на строеж във връзка с ликвидацията на бившето дружество с общинско участие „НАР МАГ“ ООД. През 2003 г. ликвидаторът на „НАР МАГ“ ООД продава правото на строеж върху терена на частното дружество „ГИР 2“ ЕООД, към настоящия момент „Мариета“ ЕООД. През 2008 г. Община Бургас предявява самостоятелни претенции върху собствеността на терена, вследствие на което към настоящия момент е собственик на близо 11 дка. Останалите 638 кв. м. са собственост на четири търговски дружества. Обявените от тях инвестиционни интереси включват изграждането на голям търговски център. Община Бургас счита, че това не отговаря на обществените нужди и че целият терен трябва да бъде отреден за голям градски площад с озеленяване, кътове за отдих и пространства за култура.  \r\nАко Общинският съвет подкрепи това предложение, Община Бургас ще започне да проектира и впоследствие да инвестира в облагородяването на запустелия терен и превръщането му в място за събития и отдих. По този начин ще се ускори решаването на този дългогодишен проблем за града и ще се сложи край на лабиринта от съдебни дела. В момента делото по делба е едва в първа фаза, а следващата - може да продължи на три инстанции. Това означава още дълги години тази централна част да бъде без каквато и да е перспектива за благоустройство. \r\nВ предложението си до местния парламент кметът на Бургас се аргументира с необходимостта да се оформи цялостно обществено пространство от над 25 дка, което да свързва Културния дом на нефтохимика, Съдебната палата, къщата на Хаджипетрови /паметник на културата/, площад „Баба Ганка“, училище Кирил и Методий“, пешеходните зони в центъра на града, до бул. „Стефан Стамболов“. Отварянето на пространството и реализирането в него на зони за почивка, за събития и озеленяване ще създаде подходяща градска среда.  Теренът ще бъде отреден за публична общинска собственост за изграждане на обект с първостепенно значение, което ще направи невъзможно застрояването му с търговски сгради и смяна на предназначението му в бъдеще.", "date": "2018.08.13", "title": "Бургас: Кметът Димитър Николов предлага терените на бившия ГУМ да станат градски площад"}
{"url": "http://www.focus-news.net/news/2018/08/13/2555746/varna-astronomicheskata-observatoriya-v-grada-shte-bade-domakin-na-natsionalna-nauchna-konferentsiya-na-sayuza-na-astronomite-v-balgariya.html", "text": "Обсерваторията във Варна ще бъде домакин на национална научна конференция на Съюза на астрономите в България. Това каза в интервю за  Радио „Фокус“ – Варна  Свежина Димитрова, директор на ЦПЛР - Народна астрономическа обсерватория и планетариум „Николай Коперник“ във Варна. Тя отбеляза, че събитието ще се състои в началото на месец септември, като във форума ще се включат професионални астрономи от цялата страна, които ще гостуват в планетариума във Варна. \r\nСвежина Димитрова посочи, че новата учебна година ще бъде открита традиционно в началото на октомври, като тогава ще бъде представено и разпределението на учениците, записани в кръжоците на обсерваторията, както и седмичното разписание на групите. \r\nЗаписването на ученици в кръжоците на обсерваторията във Варна за новата учебна 2018/19 година продължава и към момента. Заниманията по астрономия са предназначени за ученици от училищата в община Варна от 5 до 12 клас. В тях учениците ще могат да се запознаят със звездното небе, небесните обекти и явления, да се включат в групите за наблюдения и наблюдателните експедиции, да работят по национални и международни конкурси, проекти и програми, да се обучават за участие в олимпиади и да участват в други мероприятия, организирани от обсерваторията. Кръжоците са безплатни и се провеждат през учебната година веднъж седмично по два учебни часа, разпределени в групи, в зависимост от възрастта и нивото на знания на учениците, както и във време, съобразено със смените им в училище. \r\nМарияна ВАЛЕНТИНОВА", "date": "2018.08.13", "title": "Варна: Астрономическата обсерватория в града ще бъде домакин на национална научна конференция на Съюза на астрономите в България"}
{"url": "http://www.focus-news.net/news/2018/08/13/2555743/makfaks-makedoniya-gorskiyat-pozhar-v-evbeya-e-ovladyan.html", "text": "Пожарът, който избухна в следобедните часове на неделя в борова гора на гръцкия остров Евбея, е овладян, предава македонската информационна агенция  „Макфакс“ . \r\nЗаради стихията местните власти обявиха извънредно положение и разпоредиха евакуацията на две населени места – Кондодеспоти и Ставрос. В хотели бяха настанени около 140 души, останалите евакуирани намериха подслон при приятели и роднини. \r\nПо-рано местният кмет Йоргос Псатас изрази увереност, че огънят ще бъде локализиран в най-скоро време. На свой ред от противопожарната служба подчертаха, че очакват до обедните часове стихията да бъде овладяна.  \r\nЗа потушаване на пожара бяха задействани повече от 50 пожарникари, самолети и хеликоптери, но усилията им бяха допълнително затруднени от силния вятър. Около 60 доброволеца също подпомогнаха противопожарните служби. Тереза Герова", "date": "2018.08.13", "title": "„Макфакс“ (Македония): Горският пожар в Евбея е овладян"}
{"url": "http://www.focus-news.net/news/2018/08/13/2555749/zam-predsedatelyat-na-gerb-tsvetan-tsvetanov-shte-uchastva-v-otkrivaneto-na-osnovno-remontiraniya-pat-veliko-tarnovo-gorna-oryahovitsa-prez-arbanasi-na-14-avgust.html", "text": "Председателят на Парламентарната група на ГЕРБ и зам.-председател на партията Цветан Цветанов, заедно с регионалния министър Николай Нанков и кметовете на Велико Търново и Горна Оряховица, ще участва във вторник (14 август) в откриването на ремонтирания третокласен път между Горна Оряховица и Арбанаси. Това съобщиха от пресцентъра на  ПП ГЕРБ . \r\nС приключването на втория етап от ремонтите завършва цялостното обновяване на натовареното шосе между Велико Търново и Горна Оряховица, през архитектурния резерват. Финансирането е осигурено от бюджета на Министерството на регионалното развитие и благоустройството, като пълна рехабилитация на трасето се осъществява за първи път от повече от 40 години. Извършено е цялостно преасфалтиране, оформено е пътно отводняване, а където теренът позволява пътят е и разширен.  \r\nДвижението през ремонтираната отсечка ще бъде пуснато след 14.30 ч.  \r\nПо-късно в Горна Оряховица Цветан Цветанов и министър Нанков ще участват в официалното откриване на ул. \"Иван Момчилов\", реконструирана със средства по Оперативна програма „Региони в растеж“.", "date": "2018.08.13", "title": "Зам.-председателят на ГЕРБ Цветан Цветанов ще участва в откриването на основно ремонтирания път Велико Търново – Горна Оряховица през Арбанаси на 14 август"}
{"url": "http://www.focus-news.net/news/2018/08/13/2555741/anadolu-agency-strukturata-na-turskata-ikonomika-e-solidna-uveri-ibrahim-kalan.html", "text": "Говорителят на турския президент Реджеп Тайип Ердоган Ибрахим Калън подчерта, че правителството е предприело необходимите стъпки за стабилността на страната и призова гражданите да не обръщат внимание на спекулациите за състоянието на икономиката, предаде държавната информационна агенция  Anadolu Agency. \r\n„Структурата на турската икономика е солидна, не трябва да се обръща внимание на подвеждащи новини и действия“, написа Калън в профила си в социалната мрежа „Туитър“. \r\nКалън добави, че Министерство на финансите, Централната банка, Агенцията за регулиране и надзор на банките, Съветът за капиталови пазари и други институции предприемат необходимите стъпки за финансова стабилност на страната. „Турция ще излезе по-силна от този процес\", увери говорителят на турския президент. \r\nДумите му идват в отговор на решението на  американския президент Доналд Тръмп да повиши митата върху вноса на алуминий и стомана от Турция съответно  на 20% и 50%. \r\nТурция и САЩ  са в напрегнати отношения, които се влошиха, след като  Вашингтон наложи санкции на вътрешния министър Сюлейман Сойлу и министъра на правосъдието Абдуллах Гюл заради отказа на турската държава да освободи американския пастор Андрю Брънсън.", "date": "2018.08.13", "title": "Anadolu Agency: Структурата на турската икономика е солидна, увери Ибрахим Калън"}
{"url": "http://www.focus-news.net/news/2018/08/13/2555751/blagoevgrad-dneven-tsentar-zornitsa-i-zashtitenoto-zhilishte-za-litsa-s-psihichni-razstroystva-shte-badat-gazifitsirani-za-predstoyashtiya-otoplitelen-sezon.html", "text": "Дневен център за пълнолетни лица с увреждания „Зорница“ и Защитено жилище за лица с психични разстройства ще бъдат газифицирани за предстоящия отоплителен сезон. Това съобщиха от пресцентъра на  Община Благоевград . С реализирането на дейностите значително ще се подобри жизнената среда в двете социални заведения, а разходите за отопление ще намалеят. Средствата са от Инвестиционната програма на Община Благоевград. \r\nТова са поредните сгради, предназначени за социални услуги, които са газифицирани в Благоевград. Сред вече газифицираните са Дневен център за деца с увреждания, Дневен център за стари хора, Дом за стари хора в квартал „Струмско, Обществена трапезария, Център за ранно детско развитие, както и Домашен социален патронаж в квартал „Еленово“.", "date": "2018.08.13", "title": "Благоевград: Дневен център „Зорница“ и Защитеното жилище за лица с психични разстройства ще бъдат газифицирани за предстоящия отоплителен сезон"}
{"url": "http://www.focus-news.net/news/2018/08/13/2555750/zam-ministar-georg-georgiev-osnovniyat-simvol-veruyu-na-bsp-e-ne-me-gleday-kakvo-pravya-slushay-me-kakvo-ti-govorya.html", "text": "Основният „символ-верую” на БСП е „Не ме гледай какво правя, слушай ме какво ти говоря”. Това написа зам.-министърът на външните работи Георг Георгиев в профила си в социалната мрежа  „Фейсбук”  във връзка с писмото на лидера на БСП Корнелия Нинова до председателя на ЕП Антонио Таяни, в което тя го призовава да се разграничи от думите на евродепутата Ангелд Джамбазки, че всички в БСП са за разстрел и да осъди езика на омразата. \r\n„Напоследък все повече се чудя дали в „Алтернативната програма за оправяне на държавата и на всичкото”, някъде не е поместен и основният „символ-верую” на авторите, а именно „Не ме гледай какво правя, слушай ме какво ти говоря”?! \r\nНа фона на любезните слова на няколко народни представители - Валери Жаблянов: „Народният съд е необходимо правосъдие” и Крум Зарков: „...крояхме планове как да мъчим нечий дядо!”, в тържествена комбинация с китки пред паметниците на Г. Димитров и Т. Живков, под акомпанимента на фанфарите по случай 9 септември, лидерката на претърпялата метаморфозите на времето опозиция, Корнелия Нинова, написала гневно писмо срещу „езика на омразата”..., пише Георг Георгиев. \r\n„Тук държа да подчертая следното - съвременната политическа култура изисква да решаваме споровете си мирно и интелигентно, без каквато и да е нотка, дори на шега, за насилие или физическа разправа”, пише още зам.-министърът.  \r\nНякак лицемерни и гротескни ми идват тези призиви от устите на хора, които умишлено и без капка срам носят на реверите си безумните примери, които описах по-горе. И не, тук не говорим за нещо някога от миналото, а за съвсем пресни случаи в условията на „отнелата ни много демокрация”, добави още Георгиев.", "date": "2018.08.13", "title": "Зам.-министър Георг Георгиев: Основният „символ-верую” на БСП е „Не ме гледай какво правя, слушай ме какво ти говоря”"}
{"url": "http://www.focus-news.net/news/2018/08/13/2555738/ayatolah-ali-hameney-nyama-da-ima-nito-voyna-nito-pregovori-sas-sasht.html", "text": "Върховният лидер на Иран аятолах Али Хаменей увери, че няма да има война със САЩ, но подчерта, че няма да бъдат водени и преговори, предава  AFP . \r\n„Очевидно, американските представили говорят по наш адрес. Освен санкциите, те говорят за война и преговори. Позволете ми да кажа няколко думи на народа в това отношение. Няма да има нито война, нито преговори със САЩ“, подчерта Хаменей в реч в Техеран. Съответното изявление е публикувано на официалната му страница в социалната мрежа „Туитър“.  \r\nВ същата реч върховният лидер на Иран отбеляза, че икономическите проблеми на страната са резултат от лошото управление, а не от американския натиск.„Икономическите експерти и много длъжностни лица смятат, че причината за този проблем не е чужд, а вътрешен. Не че санкциите нямат въздействие, но основният фактор е как ще се справим с тях\", подчерта Хаменей в реч в Техеран, според съобщения, публикувани на официалната му страница в социалната мрежа „Туитър“.  Тереза Герова", "date": "2018.08.13", "title": "Аятолах Али Хаменей: Няма да има нито война, нито преговори със САЩ"}
{"url": "http://www.focus-news.net/news/2018/08/13/2555755/tsvetelina-dimitrova-ia-borba-s-gradushkite-komandniyat-punkt-za-protivogradova-zashtita-v-haskovska-oblast-e-gotov.html", "text": "Командният пункт за противоградова защита в Хасковска област е готов. Това каза Цветелина Димитрова, началник отдел „Оперативна дейност“ към Изпълнителна агенция „Борба с градушките“ в интервю за  Агенция „Фокус“  за противоградовата защита. „В момента защитаваната територия обхваща областите Видин, Монтана, Враца и западната част на Плевенска област. Съответно в Южна България, в  Горнотракийската низина: Пазарджик, Пловдив, Стара Загора и Сливен“, обясни Димитрова. „Командният пункт в Хасковска област е напълно готов и изграден. Извършва се строителството на ракетните площадки в Подбалканската долина и Хасковска област и на командният пункт в село Тъжа. Догодина ще започнат да работят и тези два нови полигони“, допълни тя. \r\nЦветелина Димитрова уточни, че от началото на лятото са изстреляни 12 298 противоградни ракети. „Провели сме в защитаваната територия и 280 въздействия. Обработени са над 1200 градоопасни облачни клетки“, каза Димитрова. По думите й към момента Агенцията разполага с 4310 ракети. „Имаме уверението на  Министерството на земеделието при недостиг на  ракетите, ще бъдат осигурени още“, каза още тя.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.13", "title": "Цветелина Димитрова, ИА „Борба с градушките“: Командният пункт за противоградова защита в Хасковска област е готов"}
{"url": "http://www.focus-news.net/news/2018/08/13/2555756/kyustendil-mazh-e-ustanoven-da-shofira-s-308-promila-alkohol-v-selo-dzherman.html", "text": "В село Джерман пътните полицаи са установили зад волана на 30-годишен водач с 3.08 промила алкохол. Това съобщиха от  ОДМВР – Кюстендил . Срещу мъжа е започнато досъдебно производство Районно управление на МВР - Дупница.", "date": "2018.08.13", "title": "Кюстендил: Мъж е установен да шофира с 3.08 промила алкохол в село Джерман"}
{"url": "http://www.focus-news.net/news/2018/08/13/2555747/tsvetelina-dimitrova-ia-borba-s-gradushkite-do-momenta-postradala-nay-mnogo-ot-gradushka-e-oblast-stara-zagora.html", "text": "В неделя и понеделник се очаква лабилизиране на атмосферата – до момента пострадала най-много от  градушка е област Стара Загора. Това каза Цветелина Димитрова, началник отдел „Оперативна дейност“ към Изпълнителна агенция „Борба с градушките“ в интервю за  Агенция „Фокус“  за противоградовата защита. По думите й докрая на  тази седмица не се очакват процеси. „Неделя и понеделник се очаква лабилизиране на атмосферата. Към момента не мога да кажа дали ще се развият градови процеси. Поради тази причина нашите  радари работят в 24-часов режим. Извършва се непрекъснато наблюдение на атмосферата над България“, увери Димитрова. Тя обърна внимание, че нито една противоградова защита в света не гарантира 100% защита и успеваемост.  „Към момента имаме поражения в защитаваната територия. Най-големи са пораженията в област Стара Загора“, обясни Димитрова. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.13", "title": "Цветелина Димитрова, ИА „Борба с градушките“: До момента пострадала най-много от градушка е област Стара Загора"}
{"url": "http://www.focus-news.net/news/2018/08/13/2555754/neboysha-stefanovich-vitsepremier-i-vatreshen-ministar-na-sarbiya-iskaneto-za-arest-na-aleksandar-vuchich-e-priziv-za-prevrat.html", "text": "Вицепремиерът и министър на вътрешните работи на Сърбия Небойша Стефанович предупреди, че искането на опозицията за ареста на президента Александър Вучич представлява „призив за преврат\", предава скопската електронна медия  A1 On . \r\n„Не искам да се меся в работата на прокуратурата и съдилищата. Но тук ясно се разпознава престъпление и призив за разрушаване на конституционния ред и законите. Ако тук не разпознаят такова дело, не знам къде ще го разпознаят“, заяви Стефанович пред телевизия Pink, която скопската медия цитира. Според Стефанович, обръщението към полицията и военните да арестуват Вучич е „призив за преврат и кръвопролития, с който се вреди на Сърбия\". \r\nВътрешният министър на западната ни съседка обвини лидерите на обединената опозиционна коалиция „Алианс за Сърбия“ - Драган Джилас, Вук Йеремич и Бошко Обрадович, че са  „октопод, който иска да се върне на власт\", но който не може да разчита на подкрепата на избирателите, затова вижда своя шанс в насилственото сваляне на правителството. \r\nПоводът за реакцията на Стефанович бе публикация в социалната мрежа „Туитър“ на лидера на опозиционната партия „Двери“ Бошко Обрадович, чрез която призова сръбската армия и полицията да арестуват Вучич заради изявлението му за демаркация на границата с албанците.  Тереза Герова", "date": "2018.08.13", "title": "Небойша Стефанович, вицепремиер и вътрешен министър на Сърбия: Искането за арест на Александър Вучич е призив за преврат"}
{"url": "http://www.focus-news.net/news/2018/08/13/2555753/dimcho-karaivanov-kmet-na-selo-malo-konare-prioritet-na-zhitelite-na-malo-konare-e-proizvodstvoto-na-zarneni-kulturi.html", "text": "Приоритет на жителите на село Мало Конаре, община Пазарджик, е производството на зърнени култури, като слънчоглед, ориз и царевица, каза за  Радио „Фокус“-Пазарджик  Димчо Караиванов, кмет на населеното място. По думите му се отглеждат такива култури, които могат да бъдат култивирани с помощта на машини, защото работната ръка в това време е недостига и много малко от младежите в селото се занимават със селскостопански труд. „Голямо поражение са нанесли и дъждовете на зеленчуци и плодове в селото. Домати и краставици са с изключително нисък добив, както и всеизвестната малоконарска диня, а от друга страна и предлаганата ниска изкупна цена обезверява земеделците и ги подтиква към заниманието с друг вид  земеделска култура“, посочи Караиванов. \r\nРадослава МУРДЖЕВА", "date": "2018.08.13", "title": "Димчо Караиванов, кмет на село Мало Конаре: Приоритет на жителите на Мало Конаре е производството на зърнени култури"}
{"url": "http://www.focus-news.net/news/2018/08/13/2555757/sport-dimitar-kuzmanov-se-klasira-za-vtoriya-krag-na-turnira-v-meerbush.html", "text": "Димитър Кузманов се класира за втория кръг на турнира по тенис на червени кортове от сериите „Чалънджър“ в германския град Меербуш. На старта Кузманов победи с 6:3, 6:0 Глеб Сахаров от Франция в двубой, продължил 54 минути. \r\nВъв втория кръг българинът ще играе срещу победителя от мача между третия поставен в основната схема Алексей Ватутин от Русия и Максим Жанвие от Франция.", "date": "2018.08.13", "title": "Спорт: Димитър Кузманов се класира за втория кръг на турнира в Меербуш"}
{"url": "http://www.focus-news.net/news/2018/08/13/2555752/prof-hristomir-branzov-edinstvenata-alternativa-pred-nimh-e-izlizane-ot-strukturite-na-ban-v-akademiyata-nyama-volya-za-promyana-v-upravlenskiya-model.html", "text": "Воля в БАН за промяна в начина на управление и механизмите за отделяне на средства няма, затова и единствената алтернатива пред НИМХ е да излезе от структурите ѝ. Това каза за дневния информационен блок на  Радио „Фокус“  директорът на НИМХ проф. Христомир Брънзов, като уточни, че това преформулира проблема в нещо повече от просто финансов. Според него идеята за отделно финансиране връща института 20 години назад, тъй като разделя НИМХ на научна и оперативна дейност. Той обясни, че това е неприемливо след дългогодишните усилия между тези дейности да се изгради симбиоза. „Проблемът вече дори не е чисто финансов. Ние сме наясно, че човек не трябва да се бори срещу следствията, а срещу причините и затова е важно те да бъдат идентифицирани. От НИМХ мисля, че колективно успяхме добре да ги идентифицираме, да преценим до колко генетично те са свързани с начина на структуриране и управление на БАН и могат ли да бъдат променени. Така стигнахме до категоричния извод, че не може при този начин на управление на БАН и средствата й да очакваме нещо различно от това, което се случи тази година“, обясни проф. Брънзов, като допълни, че само нещо невероятно и непредвидено може да реши проблемите на НИМХ в предвидения от премиера срок до следващата седмица. Той сподели, че все пак не е оптимист за каквито и да било кардинални промени в обявения срок, но НИМХ ще подходи добронамерено към предстоящите разговори с БАН. След август-септември, докогато достигат средствата за функциониране на института, той отново ще бъде в очакване на помощ, коментира още директорът на НИМХ.", "date": "2018.08.13", "title": "Проф. Христомир Брънзов: Единствената алтернатива пред НИМХ е излизане от структурите на БАН, в Академията няма воля за промяна в управленския модел"}
{"url": "http://www.focus-news.net/news/2018/08/13/2555760/premierat-boyko-borisov-provede-sreshta-s-glavniya-izpalnitelen-direktor-na-svetovnata-banka-kristalina-georgieva.html", "text": "Министър-председателят Бойко Борисов проведе днес среща в Министерския съвет с главния изпълнителен директор на Световната банка Кристалина Георгиева. Това съобщиха от  правителствената информационна служба . По време на срещата г-жа Георгиева представи на премиера новоназначения постоянен представител на Световната банка за България, Чешката република и Словакия Фабрицио Дзарконе, който пристигна в България на 1 август, за да поеме новия пост.", "date": "2018.08.13", "title": "Премиерът Бойко Борисов проведе среща с главния изпълнителен директор на Световната банка Кристалина Георгиева"}
{"url": "http://www.focus-news.net/news/2018/08/13/2555763/varna-gazov-pistolet-s-postaven-v-tsevta-boen-patron-e-izzet-pri-proverka-na-lek-avtomobil-v-zhk-vazrazhdane.html", "text": "Газов пистолет с поставен в цевта боен патрон е иззет при проверка на лек автомобил в жк. „Възраждане“. Това съобщиха от  ОДМВР - Варна . Проверката е извършена на 11 август около 00.50 часа пред жилищен блок в жк. „Възраждане“. В автомобила е имало 4 лица с инициали К. К. (на 36 г.), О. Н. (на 33 г.) и Д. Х. (на 21 г.) и Й. С. (на 31 г.). При проверката на лекия автомобил е намерен и иззет газов пистолет с поставен в цевта боен патрон, 6 броя патрони в пълнителя, а в отделна кутийка са намерени още 3 броя бойни патрони. Установено е, че газовото оръжие и боеприпасите са собственост на К. К., лицата са задържани за срок до 24 часа, оръжието и боеприпасите са иззети, случаят е докладван на прокурор при ВРП, образувано е досъдебно производство. След отпадане на основанието за задържане лицата са освободени.", "date": "2018.08.13", "title": "Варна: Газов пистолет с поставен в цевта боен патрон е иззет при проверка на лек автомобил в жк. „Възраждане“"}
{"url": "http://www.focus-news.net/news/2018/08/13/2555761/kyustendil-trima-mazhe-sa-zadarzhani-za-napadenie-nad-upravitel-na-pluven-kompleks-v-grada.html", "text": "Трима мъже на 41, 42 и 43 години, са задържани вчера с полицейска заповед в ареста на Районно упор – Кюстендил за хулиганска проява. Това съобщиха от  ОДМВР – Кюстендил . Мъжете нападнали управителя на плувен комплекс в града, защото не били допуснати в комплекса. Нанесли му наранявания в областта на главата. Сигналът за инцидента е постъпил чрез телефон 112 около 15.00 ч. вчера. На задържаните са съставени актове по УБДХ, работата по случая продължава, уведомен е дежурен прокурор.", "date": "2018.08.13", "title": "Кюстендил: Трима мъже са задържани за нападение над управител на плувен комплекс в града"}
{"url": "http://www.focus-news.net/news/2018/08/13/2555762/mkd-makedoniya-protsesat-sreshtu-obvinyaemite-za-karvaviya-chetvartak-shte-bade-vazobnoven-na-22-avgust.html", "text": "Обвиняемите по делото за щурмуването на македонския парламент на 27 април 2016 г. ще бъдат призовани отново в съдебната зала следващата сряда, 22 август, съобщава скопското електронно издание  МКД . \r\nОт редакцията припомнят, че обвинени за „кървавия четвъртък“ са 30 души, сред които бившият вътрешен министър и директор на Бюрото за обществена сигурност към МВР на Македония Митко Чавков, както и петима депутати от опозиционната ВМРО-ДПМНЕ.  \r\nСъгласно обвинителния акт, заподозрените са обвинени в терористична заплаха за конституционния ред и сигурността. \r\nПрокуратурата е установила, че обвиняемите са възнамерявали да застрашат конституционния ред в страната, като възпрепятстват избора на председател на парламента. Те са уличени също в излагане на риск на живота на депутати, журналисти, длъжностни лица и други служители в парламента. \r\nСпоред прокурора по делото обвиняемите са действали съгласувано с цел осуетяване на по-нататъшното функциониране на парламентарното мнозинство и на Събранието на Република Македония. \r\nКакто е посочено в обвинителния акт, едно лице чрез телефонно обаждане в 14:30 часа местно време (15:30 часа българско време) е обявил началото на акцията. Предварително се е знаело, че сградата на парламента не е достатъчно добре защитена от полицията.  Тереза Герова", "date": "2018.08.13", "title": "МКД (Македония): Процесът срещу обвиняемите за „кървавия четвъртък“ ще бъде възобновен на 22 август"}
{"url": "http://www.focus-news.net/news/2018/08/13/2555764/pazardzhik-zhiveeshtite-v-selo-gelemenovo-i-na-dve-ulitsi-v-oblastniya-tsentar-sa-bez-voda-zaradi-avariya-na-glaven-vodoprovod.html", "text": "Поради авария на главен водопровод е нарушено водоподаването в село Гелеменово и на улиците „Стефан Караджа“ и „Клокотница“ в град Пазарджик, съобщиха за  Радио „Фокус“ – Пазарджик  от ВиК-Пазарджик. Екипи на дружеството работят за възстановяване на нормалното водоподаване, което се очаква да се случи в 16.00 часа. \r\nВаня НИКОЛОВА", "date": "2018.08.13", "title": "Пазарджик: Живеещите в село Гелеменово и на две улици в областния център са без вода заради авария на главен водопровод"}
{"url": "http://www.focus-news.net/news/2018/08/13/2555758/panayot-reyzi-kmet-na-obshtina-sozopol-udalzhavaneto-na-rabotnoto-vreme-nyama-nishto-obshto-sas-zakona-za-shuma.html", "text": "Удължаването на работното време няма нищо общо със Закона за шума. Това каза пред журналисти кметът на Община Созопол Панайот Рейзи по повод думите на вицепрезидента Валери Симеонов, че Община Созопол няма действаща Наредба за опазване на обществения ред, а той издава разрешения за удължено работно време, предаде репортер на  Радио „Фокус“ – Бургас . „Аз работно време не мога да ограничавам. Човекът си подава документи, че иска да работи 24 часа и аз му позволявам. Има закон, който казва, че до 23.30 часа е разрешено озвучаване, така че всякакви спекули в тази посока не са резонни“, обясни Рейзи. По думите му Община Созопол няма действаща Наредба за опазване на обществения ред, защото е получила решението за спирането на своята от Прокуратура през юли. „Аз трябва да я подготвя. Чакахме доста време промяна в Закона за шума, а такава в момента няма. Освен това, когато се прави една Наредба, тя трябва да се качи и да стои поне един месец на сайта на Общината, за да може да реагира някой, който има някакви претенции. След това влиза на сесия. Няма как да има нова Наредба, след като решението на Прокуратурата се е случило в края юли, а сега е средата на август“, каза още кметът на Созопол. По думите му той не може да предприема никакви мерки срещу констатирани нарушители, след като Наредбата, с която контролира нещата, е спряна и единственият орган, който може да предприема такива е Регионалната здравна инспекция. \r\nВеселина НИКОЛОВА", "date": "2018.08.13", "title": "Панайот Рейзи, кмет на Община Созопол: Удължаването на работното време няма нищо общо със Закона за шума"}
{"url": "http://www.focus-news.net/news/2018/08/13/2555748/spetsializiranata-prokuratura-povdigna-obvineniya-na-obshtinskiya-savetnik-ot-nesebar-peyko-yankov-za-uchastie-v-organiziranata-prestapna-grupa-rakovodena-ot-dimitar-zhelyazkov.html", "text": "Специализираната прокуратура повдигна обвинения на общинския съветник от Несебър Пейко Янков - участник в организирана престъпна група за рекет, телесни повреди, разпространение на наркотици. Това съобщиха от пресцентъра на  Прокуратура на Република България . \r\nСпециализираната прокуратура е внесла в Специализирания наказателен съд искане за постоянна мярка за неотклонение „Задържане под стража“, мярката ще бъде разгледана на 15 август.", "date": "2018.08.13", "title": "Специализираната прокуратура повдигна обвинения на общинския съветник от Несебър Пейко Янков за участие в организираната престъпна група, ръководена от Димитър Желязков"}
{"url": "http://www.focus-news.net/news/2018/08/13/2555765/meditsinskiyat-elit-na-evropa-se-sabira-na-deveti-mezhdunaroden-kongres-v-bosna-i-hertsegovina.html", "text": "Между 6 и 9 септември т.г., за девети пореден път Югоизточно-европейският медицински форум (ЮЕМФ) ще събере лекарския елит на Европа на международен конгрес в Босна, Херцеговина и Република Сръбска. Това съобщиха от  Югоизточно-европейския медицински форум . \r\nВ годините форумите на ЮЕМФ се утвърдиха, като значими международни събития, на които се представя високата експертиза на медицинската гилдия, обсъждат се теми свързани със социално-значимите заболявания характерни за югоизточния регион на Европа, актуални въпроси  в областта на здравеопазването, етика и морални принципи в лекарската професия.  \r\nТази година форума се фокусира в приоритетни за Европа теми като репродуктивното здраве, сърдечно-съдовите заболявания, онкология, диабет, детска хирургия, неврология и психиатрия, и други масови незаразни болести и спешни състояния.  \r\nПредстоящият конгрес е сред най-големите форуми за здраве в Европа и платформа, която събира на едно място европейския лекарски елит. Сред гости ще бъдат представители на над 20 медицински асоциации от Европа - Д-р Йошитаке Йококура - президент на Световна медицинска асоциация, Д-р Бернард Майе - вицепрезидент на Постоянния Комитет на Европейските лекари, представители на Министерство на здравеопазването, лекарски камери и съюзи, директори и мениджъри на здравни заведения, представители на академичната и научна общност и др. Българското участие във форума ще бъде силно застъпено - над 150 видни лекари и специалисти, доайени на кардио и детската хирургия, ръководството на Българския Лекарски Съюз, представители на лечебни заведения и други.", "date": "2018.08.13", "title": "Медицинският елит на Европа се събира на Девети международен конгрес в Босна и Херцеговина"}
{"url": "http://www.focus-news.net/news/2018/08/13/2555767/plovdiv-v-grada-shte-se-provede-informatsionna-sreshta-po-tri-evropeyski-programi-na-14-avgust.html", "text": "Информационна среща по програмите „Европа за гражданите“, „Творческа Европа“ и „Предприемачество в сферата на културата, културното наследство и културното сътрудничество“ ще се състои на 14 август. Това съобщиха за  Радио „Фокус“ - Пловдив  от Областния информационен център. Срещата ще се проведе в Дома на културата „Борис Христов“ от 9.30 часа. От 10.00 часа до 10.30 часа ще се състои инициативата отворени покани за представяне на проектни предложения по програма „Европа за гражданите“. От 10.30 часа до 11.00 часа ще бъдат представени основните приоритети по програмата „Творческа Европа“. От 11.00 часа до 11.30 часа ще бъде представена програмата „Предприемачество в сферата на културата, културното наследство и културното сътрудничество“, след което присъстващите ще могат да задават въпроси. \r\nМария РУСЕВА", "date": "2018.08.13", "title": "Пловдив: В града ще се проведе информационна среща по три европейски програми на 14 август"}
{"url": "http://www.focus-news.net/news/2018/08/13/2555766/evalin-farkas-chlen-na-atlanticheskiya-savet-dogovorat-mezhdu-makedoniya-i-gartsiya-e-otgovor-sreshtu-vladimir-putin.html", "text": "Бившият заместник-министър на отбраната на САЩ и настоящ член на Атлантическия съвет Евълин Фаркас приветства договора за името, постигнат между Македония и Гърция през месец юни, като подчерта, че той може да се разглежда като отговор на двете страни срещу руския президент Владимир Путин, предава информационната агенция  „Макфакс“ . \r\nВ рамките на панелна дискусия Фаркас предупреди, че ако референдумът за името пропадне, това би било в ущърб на демокрацията и върховенството на закона. „Македония и Гърция трябва да решат кое е добро за Македония, а не Кремъл“, подчерта Фаркас, като препоръча на Скопие да продължи борбата срещу корупцията и путинизма. Тереза Герова", "date": "2018.08.13", "title": "Евълин Фаркас, член на Атлантическия съвет: Договорът между Македония и Гърция е отговор срещу Владимир Путин"}
{"url": "http://www.focus-news.net/news/2018/08/13/2555770/d-r-emil-kabaivanov-kmet-na-karlovo-iskam-da-uspokoya-horata-shte-prodalzhat-da-se-razhdat-potomtsi-na-apostola-v-karlovo-i-to-dalgi-godini-napred.html", "text": "Искам да успокоя хората - ще продължат да се раждат потомци на Апостола в Карлово и то дълги години напред. Това каза за  Агенция „Фокус“  кметът на Община Карлово д-р Емил Кабаиванов. Според него е имало смисъл протестът на стотици жители на Карлово и съседни общини срещу закриването на АГ отделението в общинската болница. „Да не избързвам да кажа, че 100 % проблемът е решен, но вървим натам“, каза д-р Кабаиванов  . \r\nПо думите му карловската болница обслужва не само жителите на Карловска община, които са около 60 хил., но и още 40-хилядно население от съседните общини. „Деца ще продължат да се раждат в АГ отделението. Първо, спечелихме на първа инстанция делото срещу отказа на директора на РЗОК – Пловдив да сключи договор по 12 АГ пътеки. Второ, защото д-р Дечо Дечев, новият управител на НЗОК, реагира още днес. Заедно с управителя на болницата намерихме решение, което да реши юридическия спор между Районната каса в Пловдив и Общинската болница“, каза д-р Кабаиванов.  \r\nДеница КИТАНОВА", "date": "2018.08.13", "title": "Д-р Емил Кабаиванов, кмет на Карлово:  Искам да успокоя хората - ще продължат да се раждат потомци на Апостола в Карлово и то дълги години напред"}
{"url": "http://www.focus-news.net/news/2018/08/13/2555772/dimitriy-peskov-vladimir-putin-vse-oshte-ne-e-dal-ukazaniya-za-novi-kontramerki-v-otgovor-na-zapadnite-sanktsii.html", "text": "Президентът на Руската федерация Владимир Путин все още не е дал разпореждане за подготовка на нов пакет ответни мерки в отговор на обявените от Вашингтон санкции заради предполагаемата роля на Москва в случая „Скрипал“, предава  ТАСС.  \r\n„Що се касае до такива указания, то - разбира се, още не ги е дал, но това е, защото въвеждането на  нови санкции беше обявено, имаше информация, че се подготвя подобен пакет или може би даже е подготвен, но те още не са въведени“, заяви Песков в отговор на въпрос кога и какви ответни действия ще предприеме Москва.   \r\nГоворителят на Кремъл подчерта, че „без да имаме информация какви са поредните рестрикции на Вашингтон, би било некоректно да говорим за какъвто и да е било отговор. Песков обаче напомни, че най-често в подобни ситуации основополагащ е реципрочният принцип. \r\nПо-рано Държавният департамент на САЩ обяви, че от 22 август САЩ ще въведат нови санкции срещу Русия заради предполагаемото й участие в отравянето на бившия офицер от Главното разузнавателно управление (ГРУ) Сергей Скрипал и дъщеря му Юлия в британския град Солсбъри.", "date": "2018.08.13", "title": "Димитрий Песков: Владимир Путин все още не е дал указания за нови контрамерки в отговор на западните санкции"}
{"url": "http://www.focus-news.net/news/2018/08/13/2555773/mvr-gdbop-sprya-saytove-za-targoviya-s-falshivi-stoki.html", "text": "На 9 август антимафиоти от специализирания отдел „Киберпрестъпност“ при Главна дирекция „Борба с организираната престъпност“ (ГДБОП), съвместно със свои колеги от Бургас, преустановиха функционирането на интернет сайтовете www.chantichki.com и www.chantichki.bg. Чрез тях е извършвана инкриминирана по чл. 172б от НК дейност - осъществяване на търговска дейност на територията на страната на стоки, обект на изключително право на защитени търговски марки. Това съобщиха от пресцентъра на  МВР . \r\nИзяснено е, че разпространението на фалшивите стоки чрез интернет сайтовете е ставало успоредно и с продажби чрез магазини и фирми на територията на к. к. Слънчев бряг.  \r\nПри процесуално-следствените действия от търговските обекти и от частни адреси е иззето голямо количество стоки, за които няма сключен договор с притежателите на изключителното търговско право на защитените марки. Конфискувани са над 600 артикула, носещи отличителните белези на световни търговски марки: „Louis Vuitton“, „Michael Kors“, „Guess“, „Disney“, „Puma“, „HUGO BOSS“, „Nike“, „Adidas“ и други.  \r\nДействията на ГДБОП са резултат от прилагането на стратегията за противодействия на престъпленията, свързани с нарушаване правата на интелектуална собственост, авторско право и сродни права. В резултат през май 2018 г. България беше извадена от т.нар. „черен списък - 301“ за защита на интелектуалната собственост на Търговския департамент на САЩ.", "date": "2018.08.13", "title": "МВР: ГДБОП спря сайтове за търговия с фалшиви стоки"}
{"url": "http://www.focus-news.net/news/2018/08/13/2555769/valcho-cholakov-oblasten-upravitel-na-burgas-nyama-opasnost-za-ekologiyata-i-plazhuvashtite-zaradi-razliva-na-mazut-ot-potanaliya-korab-kray-sozopol.html", "text": "Няма опасност за екологията и плажуващите, заради разлива на мазут от потъналия кораб край Созопол. Това каза по време на брифинг Вълчо Чолаков, областен управител на Бургас, предаде репортер на  Радио „Фокус“ – Бургас . По думите му сигналът е получен в петък. Морска администрация моментално е взела необходимите мерки. „Изследвана е на място ситуацията, поставени са бонови заграждения. Към настоящия момент ситуацията е овладяна. Няма опасност нито за екологията, нито за плажуващите“, посочи още Чолаков. \r\n„По разпореждане на премиера Бойко Борисов с министър Димов се присъединихме към организираната оперативна среща на кмета и областния управител на Бургас“, заяви министърът на транспорта Ивайло Московски. По думите му целта на брифинга е да бъде предоставена информация за това какво е направено до момента, какво се прави и какво предстои да бъде направено. „На първо място се присъединявам към думите на областния управител. Трябва абсолютно всички към момента да бъдат спокойни, защото дори минималния разлив, който е допуснат, предполагам, от бурята, силните подводни течения, това е почти 100-годишен плавателен съд, който е потънал, е компрометиран, получихме доста подробни данни, включително и от господата, които са подали сигнал, тъй като те практикуват водолазен спорт“, каза още министър Московски. \r\nТой уточни, че съответно има много подробна информация относно разположението на самите танкове за гориво. От резервоарите, където се съхранява мазутът, към момента има частични разливи, които вече са оградени, което не позволява разпространението на тези разливи. Ивайло Московски посочи също, че и днес ще бъде направен оглед, като включително ще бъде пуснат и дрон да заснеме цялата обстановка на мястото. \r\n„Включително как Морска администрация е постоянно на разположение и се намира в акваторията, където е потънал корабът. Обсъдихме на оперативното заседание вариант да бъда направена и втора редица от ограждения, които да не позволяват по никакъв начин разпространение на този разлив. За момента е минимален и доста ограничен“, допълни министър на транспорта. \r\nДеница ДИМИТРОВА", "date": "2018.08.13", "title": "Вълчо Чолаков, областен управител на Бургас: Няма опасност за екологията и плажуващите заради разлива на мазут от потъналия кораб край Созопол"}
{"url": "http://www.focus-news.net/news/2018/08/13/2555759/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“-Пловдив  ще говорим отново за бедствието в Садовско и за последствията от него. До каква степен са отстранени те ще ни каже зам.-кметът на Садово Петър Георгиев.  \r\nДнес ще отидем и до садовското село Кочево. Традиционният събор на селото е на 28 август, когато хората от Кочево почитат Успение на Пресвета Богородица по стар стил. Как се подготвят за празника там ще ни разкаже кметът на селото Павел Павлов. \r\nЩе разговаряме и с директора на Селскостопанската гимназия в Садово Димитър Йорданов, който ще ни каже какъв прием се очаква тази година там, колко са разкритите паралелки и ще се запълнят ли те. \r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2018.08.13", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/08/13/2555775/d-r-andrey-kuzmanov-mikrobiolog-hora-s-retsidivirashti-infektsii-osobeno-polovo-predavani-tryabva-da-vnimavat-s-vlizaneto-v-po-malki-vodoemi.html", "text": "Хора с рецидивиращи инфекции, особено полово-предавани, трябва да внимават с влизането в по-малки водоеми. Морето не е опасно за бременните жени, стига бременността да протича нормално. Това каза микробиологът от Първа САГБАЛ „Света София“ д-р Андрей Кузманов в интервю за  Агенция „Фокус“ . „Препоръчвам хора, които имат рецидивиращи инфекции, особено полово-предавани и гинекологични, да внимават с влизането в по-малки водоеми като басейни и джакузита. Когато системата е затворена и влизат много хора, ако филтрирането на водата не е добро или няма подходящия дезинфектант, е възможно да се получи инфекция“, заяви той. „Дори може да се стигне до заразяване с полово-предавана инфекция; да се стигне до гъбично заболяване; да се стигне до бактериална вагиноза. В редки случаи може да се прояви и паразитното полово заболяване трихомониаза, както и някои от вътреклетъчните инфекции. Ако видим, че хигиената не отговаря на нашите изисквания, по-добре да пропуснем къпането на такива места“, допълни още д-р Кузманов.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.13", "title": "Д-р Андрей Кузманов, микробиолог: Хора с рецидивиращи инфекции, особено полово-предавани, трябва да внимават с влизането в по-малки водоеми"}
{"url": "http://www.focus-news.net/news/2018/08/13/2555776/veliko-tarnovo-svetovnata-kupa-po-voleybol-shte-bade-predstavena-v-grada-na-20-avgust.html", "text": "Световната купа по волейбол пристига във Велико Търново на 20 август. Това съобщиха от пресцентъра на  Община Велико Търново . Трофеят, който ще бъде връчен по време на предстоящото през септември в България и Италия Световно първенство по волейбол за мъже, ще бъде изложен предварително в няколко български града. Велико Търново става част от „Трофи Тур“, а купата ще бъде представена в парк „Марно поле“ на 20 август (понеделник), от 18.00 до 19.00 ч. Всеки фен на волейбола ще може да се докосне до отличието.  \r\nИнициативата е на Международната федерация по волейбол, Българската федерация по волейбол и се провежда с подкрепата на Община Велико Търново. На входа на парк „Марно поле“ откъм зелената арка ще бъде обособен специален щанд. Там ще бъде изложен ценният трофей и ще бъде популяризирано както предстоящото Световно първенство по волейбол за мъже, така и участието на българския национален отбор. \r\nНадпреварата ще се проведе в България и Италия от 9 до 30 септември. България ще домакинства няколко етапа на първенството – в Русе, Варна и София.", "date": "2018.08.13", "title": "Велико Търново: Световната купа по волейбол ще бъде представена в града на 20 август"}
{"url": "http://www.focus-news.net/news/2018/08/13/2555778/faz-nad-300-dushi-sa-postradali-pri-srutvane-na-darven-most-v-ispaniya.html", "text": "Над 300 души са пострадали при срутване на дървен мост в пристанищния град Виго в Северозападна Испания, съобщва германският национален ежедневник  Die Frankfurter Allgemeine Zeitung . \r\nСъгласно разпространената информация, пострадалите – общо 310 на брой, са били посетители на популярен фестивал. Петима от ранените са в тежко състояние, поясниха властите в региона Галисия.  \r\nМостът се е сринал под тежестта на масата хора – предимно младежи. В резултат мнозина от посетителите на фестивала са паднали във водите. Пожарната служба е претърсила мястото на инцидента с термични камери, но не са намерени други пострадали.  \r\nПричината за колапса на конструкцията все още е неясна.  Тереза Герова", "date": "2018.08.13", "title": "FAZ: Над 300 души са пострадали при срутване на дървен мост в Испания"}
{"url": "http://www.focus-news.net/news/2018/08/13/2555774/d-r-emil-kabaivanov-kmet-na-karlovo-ako-iskame-da-imame-obshtinsko-zdraveopazvane-za-2019-g-za-nego-tryabvat-pone-25-30-mln-lv.html", "text": "Ако искаме да имаме общинско здравеопазване, за 2019 г. за него трябват  поне 25-30 млн. лв. Това каза за  Агенция „Фокус“  кметът на Община Карлово д-р Емил Кабаиванов. Той поясни, че един конкретен проблем, а именно запазването на АГ отделението на Общинската болница, е изкарало хората на протест, но голямото предизвикателство е дали ще има общинско здравеопазване. По думите му това трябва да бъде решено на ниво Национално сдружение на общините в Република България (НСОРБ), Министерство на здравеопазването и Министерство на финансите. „Да го решим сега, докрая на годината, за да може да имаме следващата година по-голяма сигурност и стабилност за общинските болници. Без такава те са обречени на неясноти, нестабилност и като цяло това ще отрази негативно върху достъпността до здравеопазване на всички български граждани и то на най-уязвимите“, поясни д-р Кабаиванов.  \r\nТой посочи, че пред общинското здравеопазване и болниците, които съществуват в 70 общини, стоят важни въпроси като липсата на помощ от държавата. Кметът на Карлово коментира, че под помощ има предвид – подкрепа. „Каква подкрепа могат да бъдат отпусканите 6 млн. годишно от Министерство на здравеопазването за подкрепа на общинското здравеопазване? При положение, че тези болници осигуряват медицинска помощ първо и второ ниво на около 2,5  млн. български граждани, не е нормално Министерство на здравеопазването и Министерство на финансите да стои безучастно и да казва, че щом болниците са общински, да си ги издържат общините. Да, но населението на България не се дели на общинско и държавно. Всички боледуват и имат нужда от здравна помощ. Надявам се на новия управител на НЗОК и на това министърът на здравеопазването г-н Кирил Ананиев и на финансите г-н Владислав Горанов най-сетне да разберат, че без около поне 25-30 млн. лв. годишно субсидиране на общинските болници, общинското здравеопазване е обречено на загиване, а без него ще се разруши цялата система на здравеопазването в България. Колкото и проблемна да е тя, все пак в момента функционира“, коментира кметът на Карлово. Той поясни, че министърът на здравеопазването е поел ангажимент септември месец да отпусне още 4 млн. лв. към тези 6, за да станат 10. \r\nД-р Кабаиванов посочи, че общинските болници осигуряват най-бързата и евтината за хората и здравеопазването здравна грижа.  \r\nДеница КИТАНОВА", "date": "2018.08.13", "title": "Д-р Емил Кабаиванов, кмет на Карлово: Ако искаме да имаме общинско здравеопазване, за 2019 г. за него трябват поне 25-30 млн. лв."}
{"url": "http://www.focus-news.net/news/2018/08/13/2555777/d-r-ivan-tsarov-regionalen-istoricheski-muzey-veliko-tarnovo-imanyarite-tarsyat-barzata-pechalba-no-ne-si-davat-smetka-che-unishtozhavat-beztsenni-kulturni-plastove.html", "text": "Иманярите търсят бърза печалба, но това което не разбират е, че унищожават безценни културни пластове. Това каза за  Радио „Фокус“ – Велико Търново  д-р Иван Църов, директор на Регионалния исторически музей във Велико Търново. „Там, където са живели хора през годините, където е имало живот, се получават натрупвания, които ние в археологията наричаме културен палст. Когато правим разкопки, както черупката на сварено яйце се обелва, ние обелваме пласт след пласт, коментираме и по този начин разбираме как са живели древните. Докато иманярите изваждат монетите, нарушават културните пластове, които са безценни, и никога повече дадено селище, сграда или гробница, няма да бъдат такива каквито са ги оставили древните. Това е нещото, което иманярите не разбират“, коментира Иван Църов.  \r\nТой допълни, че с усъвършенстването на техниката става все по-лесно разрушаването на обекти с вековна история. „В наши дни разполагаме с такава земекопна техника, с която се разрушават могили, съществували от 25-30 века. Само за час фадромата я разрива. В повечето случаи нищо не се открива, защото голяма част от могилите нямат богати погребения“, каза още д-р Църов. Освен това той посочи, че българският пазар на антики е ограничен и вероятно иманярите се ориентират основно към износ на откритите артефакти. \r\nМария НЕДЕВА", "date": "2018.08.13", "title": "Д-р Иван Църов, Регионален исторически музей - Велико Търново: Иманярите търсят бързата печалба, но не си дават сметка, че унищожават безценни културни пластове"}
{"url": "http://www.focus-news.net/news/2018/08/13/2555779/mosv-vzeti-sa-probi-ot-tvardata-fraktsiya-na-samoto-myasto-na-razliva-na-mazut-kray-sozopol-i-ot-morskata-voda-v-neposredstvena-blizost.html", "text": "Ситуацията с изпускане на гориво в района на Созопол е овладяна, няма опасност нито за екологията, нито за туристите. Това заявиха министрите на околната среда и водите Нено Димов и на транспорта, информационните технологии и съобщенията Ивайло Московски на брифинг след заседание на Оперативния щаб към Областната администрация в Бургас, в което те участваха по разпореждане на премиера Бойко Борисов, съобщиха от пресцентъра на  Министерството на околната среда и водите . Двамата министри увериха, че мерките са навременни и продължават и към момента. „Няма никаква опасност за околната среда и туристическия сезон“, подчерта министър Димов. Той съобщи, че вчера са взети проби от ИА „Морска администрация“ от твърдата фракция на самото място на разлива. Днес те са изпратени в лаборатория на Изпълнителна агенция по околна среда (ИАОС) в Плевен, която има необходимото оборудване и апаратура, за да направи анализ на веществото. „Около 5-7 дни е технологичното време за получаване на резултатите“, обясни министър Димов. Днес са взети проби от Басейнова дирекция „Черноморски район“  (БДЧР) от морската вода в непосредствена близост и до разлива, и от тази на морския бряг, за да се види какво е качеството на водата непосредствено извън ограждението на разлива и до морския плаж, каза министър Димов. „Проверяват се извънредно и плажовете, като на този етап не е установено не е установено замърсяване. Концесионерите са инструктирани да почистват и да сигнализират, в случай, че открият замърсявания.  Ще продължим да взимаме регулярно проби, за да държим всички в течение за чистотата на морето в региона“, увери министър Димов. \r\nМинистър Московски информира, че той и  министър Димов са участвали в срещата по изрично разпореждане на премиера Бойко Борисов. „Всички към момента трябва да бъдат спокойни, тъй като дори минималният разлив е ограден“ добави министър Московски. По думите му, 100-годишният плавателен съд е компрометиран вероятно от бурята и силните подводни течения.  „Днес ще бъде пуснат и дрон, за да огледа мястото на замърсяването, освен това катерът на Изпълнителна агенция „Морска администрация“ е непрекъснато на разположение. Огражденията са с технология, която не позволява разпространение на разлива, заяви още Ивайло Московски.  Неговото мнение беше, че трябва да се вземат мерки мазутът в стария подводен съд да бъде източен. „Имаме на разположение кораб на Европейската агенция за морска безопасност EMSA, който ще бъде използван да събере това, което е изтекло от резервоарите. Още днес ще има преговори с две компании на територията на България, които имат оборудване и биха могли да предложат варианти за източване на мазута в плавателния съд“, добави министър Московски.", "date": "2018.08.13", "title": "МОСВ: Взети са проби от твърдата фракция на самото място на разлива на мазут край Созопол и от морската вода в непосредствена близост"}
{"url": "http://www.focus-news.net/news/2018/08/13/2555781/d-r-andrey-kuzmanov-mikrobiolog-moyat-savet-e-pri-bremennost-da-se-izbyagvat-publichnite-baseyni.html", "text": "По-добре е при бременност да се избягват публичните басейни. Това каза микробиологът от Първа САГБАЛ „Света София“ д-р Андрей Кузманов в интервю за  Агенция „Фокус“ . „В малки басейни и джакузита, моят съвет е бременните да не прекаляват с престоя там. Ако е вкъщи – окей – има необходимата хигиена. Когато е обществено мястото, моят съвет е бременната да не влиза и да не рискува. Първо, даденият дезинфектант в басейна или джакузито може да причини алергия на влагалището на бременната. Второ – наличието на някаква хипотетична инфекция може да усложни бременността. Трудна е терапията в такава ситуация – антибиотици не се препоръчват, особено през първия триместър, тъй като крият рискове за бебето“, каза още той. \r\n„Морето не е опасно за бременните жени, стига бременността да протича нормално и да няма история по това време с рецидивиращи инфекции или появили се такива. В солената вода трудно би могло да се стигне до инфекция“, заяви д-р Кузманов. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.13", "title": "Д-р Андрей Кузманов, микробиолог: Моят съвет е при бременност да се избягват публичните басейни"}
{"url": "http://www.focus-news.net/news/2018/08/13/2555780/mvr-6298-narusheniya-na-skorostnite-rezhimi-sa-konstatirani-prez-pochivnite-dni-v-ramkite-na-operatsiyata-za-kontrol-po-osnovnite-patni-napravleniya.html", "text": "6636 моторни превозни средства и 7535 водачи и пътници в коли са проверени през събота и неделя по време на полицейската операция за контрол на пътищата. Това съобщиха от пресцентъра на  МВР . От полицейските служители са издадени 3974 фиша и 1024 акта за установени административни нарушения. В рамките на операцията през двата почивни дни са констатирани 6298 нарушения на скоростните режими. На 245 водачи са издадени заповеди за принудителни административни мерки, а на 78 са отнети свидетелствата за управление на МПС поради неплатени глоби. На място полицейските служители са връчили 462 електронни фиша.  \r\nНай-голям брой МПС са проверени на територията на ОДМВР-Враца – 825, и ОДМВР-Пловдив – 739, а най-много хора: от екипите във Варна – 1241, и Велико Търново – 1102.  \r\nНай-много нарушения за скорост са засечени на територията на ОДМВР- Велико Търново – 519, и на територията на ОДМВР-Бургас - 485.", "date": "2018.08.13", "title": "МВР: 6298 нарушения на скоростните режими са констатирани през почивните дни в рамките на операцията за контрол по основните пътни направления"}
{"url": "http://www.focus-news.net/news/2018/08/13/2555768/d-r-andrey-kuzmanov-mikrobiolog-v-moreto-trudno-chovek-mozhe-da-se-zarazi-s-venericheska-bolest.html", "text": "В морето трудно човек може да се зарази с венерическа болест. Това каза микробиологът от Първа САГБАЛ „Света София“ д-р Андрей Кузманов в интервю за  Агенция „Фокус“ . „Черно и Средиземно море са достатъчно солени, така че с патогенни полово-предавани бактерии трудно става проблем. Солеността на водата ни предпазва от това. Морето не е опасно за полово-предавани инфекции. Опасен е сезонът и настроението, с което тръгваме да почиваме. Съветвам да се въздържаме от безразборни контакти и да употребяваме кондом при полов акт задължително“, каза още д-р Кузманов. „Къпането в малки водни басейни, където не се поддържа хигиена и където няма контрол може да доведе до сериозни проблеми. Могат до доведат до гастроинтестинални проблеми, до заболявания на пикочно-половата система, до заболявания на гениталната система при жената. Могат да се появят кожни инфекции, ако водоемът е замърсен. Може да се появи и конюнктивит“, заяви още той.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.13", "title": "Д-р Андрей Кузманов, микробиолог: В морето трудно човек може да се зарази с венерическа болест"}
{"url": "http://www.focus-news.net/news/2018/08/13/2555784/plovdiv-ne-raboti-svetofarat-na-krastovishteto-na-bul-tsar-boris-treti-obedinitel-i-shesti-septemvri-obrazuvali-sa-se-ogromni-zadrastvaniya.html", "text": "Не работи светофарът на кръстовището на бул. „Цар Борис Трети Обединител“ и „Шести септември“ в Пловдив, предаде репортер на  Радио „Фокус“-Пловдив . По тази причина са се образували огромни задръствания. \r\nТрафикът в града е натоварен. \r\nЦветана ТОНЧЕВА", "date": "2018.08.13", "title": "Пловдив: Не работи светофарът на кръстовището на бул. „Цар Борис Трети Обединител“ и „Шести септември“, образували са се огромни задръствания"}
{"url": "http://www.focus-news.net/news/2018/08/13/2555787/agentsiya-po-vpisvaniyata-rabotata-na-targovskiya-registar-i-registar-na-yuridicheskite-litsa-s-nestopanska-tsel-se-vazobnovyava-poetapno.html", "text": "Работата на Търговския регистър и регистър на юридическите лица с нестопанска цел ще бъде възобновена поетапно до пълно отстраняване на техническите причини за преустановения достъп. Това съобщиха от пресцентъра на  Агенцията по вписванията . Справки за актуално състояние на фирмите ще могат да бъдат извършвани от 15 август, сряда. Поетапно ще бъде възстановяван достъпът до останалите функционалности на регистъра. Агенцията по вписванията гарантира, че за времето на нарушаване на достъпа до регистрите, действия спрямо данните в тях не са извършвани и възможности за злоупотреби не съществуват. \r\nВсички останали регистри на Агенция по вписванията работят с пълните си функционалности. По повод постъпили запитвания, от Агенцията по вписванията уточняват, че причините за проблема са изцяло технически и не са резултат от злонамерена външна намеса. IT експерти на агенцията и на ангажираната с поддръжката фирма, съвместно с други държавни ведомства, продължават да работят в непрекъснат режим в изпълнение на Плана за действие за възстановяване на регистъра в пълната му работоспособност.", "date": "2018.08.13", "title": "Агенция по вписванията: Работата на Търговския регистър и регистър на юридическите лица с нестопанска цел се възобновява поетапно"}
{"url": "http://www.focus-news.net/news/2018/08/13/2555786/stara-zagora-v-investitsionnata-programa-na-obshtina-kazanlak-za-2018-godina-sa-predvideni-22-000-lv-za-infrastrukturni-proekti-v-selo-ovoshtnik.html", "text": "С прожекция на български игрален филм от 21.00 часа тази вечер ще бъде поставено началото на поредицата от събития, с които ще бъде отбелязан празникът на село Овощник, община Казанлък, каза за  Радио „Фокус“  на селото кметът Иван Колев.  \r\nТой поясни, че проявите продължават от 19.30 часа на 14 август, когато в салона на местното читалище ще бъде представен комедиен спектакъл в изпълнение на Младежка театрална студия. На 15 август, сряда, в храм „Успение Богородично“, от 09.00 часа ще бъде отслужена празнична литургия, а от 19.00 часа в читалището ще се състои концерт на Основно училище „Д-р Петър Берон“ – село Овощник. На следващия ден, 16 август, от 20.30 часа на площад „Иван Абаджиев“ ще се проведе хоротека с участието на сестри Диневи. В петък, 17 август, в селото ще се състои и Младежко парти под звездите. \r\nКулминацията на празниците е празничният събор на Овощник в съботния ден - 18 август. За 10.00 часа сутринта са предвидени две детски прояви - Детско шоу и Зумба за деца. \r\nОт 12.00 часа в двора на кметството ще бъде осветен обреден курбан. Поредицата от празнични събития ще приключи с концерт на оркестър „Стара Загора“. \r\nСело Овощник има близо 1 600 жители. Бюджтът на кметството е 16 000 лв. В Инвестиционната програма на Община Казанлък за 2018 година са предвидени 22 000 лв. за изпълнение на инфраструктурни проекти в Овощник.  \r\nСлавяна ГАЙДАРОВА", "date": "2018.08.13", "title": "Стара Загора: В Инвестиционната програма на Община Казанлък за 2018 година са предвидени 22 000 лв. за инфраструктурни проекти в село Овощник"}
{"url": "http://www.focus-news.net/news/2018/08/13/2555785/makfaks-makedoniya-cherna-gora-shte-poluchi-dva-novi-amerikanski-helikoptera.html", "text": "Черна гора очаква предаването на два нови американски хеликоптера „Бел 412 ЕП“, предава македонската информационна агенция  „Макфакс“ . \r\nСъгласно разпространената от Министерството на отбраната на Черна гора информация, същият модел хеликоптер е предаден на Подгорица през месец април, а останалите два са били доставени на части в Прага, където ще бъдат сглобени. \r\n„Трите хеликоптера, единият от които е използван, а другите два са нови, са значителна инвестиция в модернизацията на армията на Черна гора“, подчертаха от военното ведомство в Подгорица. . Тереза Герова", "date": "2018.08.13", "title": "„Макфакс“ (Македония): Черна гора ще получи два нови американски хеликоптера"}
{"url": "http://www.focus-news.net/news/2018/08/13/2555788/reuters-angela-merkel-i-vladimir-putin-shte-obsadyat-siriya-ukrayna-i-energetikata-v-sabota-kray-berlin.html", "text": "Германският канцлер Ангела Меркел и руският президент Владимир Путин ще обсъдят войната в Сирия, конфликта в Украйна и газопровода „Северен поток 2“, когато се срещнат в събота в близост до Берлин, заяви говорителят на германското правителство Щефан Зайберт, предава  Reuters . \r\nДвамата, които се срещнаха за последно през май, ще направят изявления пред медиите преди да започнат разговорите си в двореца Месеберг, намиращ 65 километра северно от Берлин, заяви Зайберт, като добави, че Путин и Меркел няма да отговарят на въпроси. \r\n„Очаква се, че разговорите ще бъдат фокусирани около двустранните отношения и със сигурност за ситуацията в Сирия и Източна Украйна и енергетиката“, заяви той в понеделник. \r\nПо думите на Зайберт, Европейския съюз води преговори с Русия, за да осигури ролята на Украйна в доходоносния транзит на газ към Европа, след като бъде завършен „Северен поток 2“. \r\nАмериканската агенция припомня, че министърът на външните работи на Германия Хайко Маас се срещне с руския си колега Сергей Лавров в Берлин миналия месец, като в руската делегация е присъствал и началника на Генералния щаб на руските въоръжени сили Валерий Герасимов. \r\nПревод и редакция:", "date": "2018.08.13", "title": "Reuters: Ангела Меркел и Владимир Путин ще обсъдят Сирия, Украйна и енергетиката в събота край Берлин"}
{"url": "http://www.focus-news.net/news/2018/08/13/2555789/burgas-predsedatelyat-na-postoyannata-komisiya-po-turizam-v-obshtinskiya-savet-zhivko-tabakov-poiska-speshno-prenapisvane-na-naredbata-za-premestvaemite-obekti-v-grada.html", "text": "Общинският съветник и председател на Постоянната комисия по туризъм в Общински съвет – Бургас Живко Табаков поиска спешно пренаписване на наредбата за преместваемите обекти в Бургас. Това съобщиха от  пресцентъра на Живко Табаков . \r\nНаредбата в сегашната й формулировка не само че не се възприема, но и създава възможности за корупционни практики, усещане за непрозрачност и пристрастни оценки от страна на Комисията, разглеждаща постъпилите заявления, твърди общинският съветник. \r\nОбщинският съветник от ДБГ Живко Табаков поиска създаване на временна комисия, която да работи върху цялостното пренаписване на Наредбата за преместваемите обекти за търговски и други обслужващи дейности и елементи на градското обзавеждане на територията на община Бургас. В докладна записка до Общински съвет-Бургас Табаков предлага в комисията да вземат участие съветници от абсолютно всички политически сили, 2 – ма представители на НПО-та и 4 – ма представители на общинска администрация с необходимата квалификация. Те ще имат два месеца от влизане в сила на настоящото решение, за да изработят проекта за Наредба. \r\n„Считам за нужно и спешно изготвянето на нова Наредба с активното участие на представителите на дребния и средния бизнес в Бургас, каквото желание те нееднократно са заявявали. Коректно е да се отбележи, че на няколко пъти се правиха опити за сближаване на позициите на страните по казуса, но без реален краен резултат”, пише в докладната Табаков. \r\nТой припомня, че от Асоциацията за защита на малкия и среден бизнес заведоха дело в Бургаския административен съд срещу два от текстовете на Наредбата, приети в началото на годината на сесия на Общински съвет. Те са свързани със състава на Комисията, разглеждащ подадените заявления за издаване на разрешителни за поставяне на сезонни обекти, и критериите, по които се отдават обектите. \r\n„Тези действия от страна на бизнеса дават ясен сигнал, че Наредбата в сегашната й формулировка не само че не се възприема, но и създава възможности за корупционни практики, усещане за непрозрачност и пристрастни оценки от страна на Комисията, разглеждаща постъпилите заявления”, мотивира се още общинският съветник. \r\nПрез месец април Живко Табаков внесе промени в действащата Наредба, които засягаха най-вече улесняването на процедурата по кандидатстване за обекти по чл. 56, разграничаване между „сезонни” (за продажба на стоки и услуги със сезонен характер) и „срочни” (маси, декоративни елементи, чадъри и слънцезащитни устройства за обслужване на питейни заведения и заведения за хранене и развлечение) обекти, както и по-ефективна работа на Комисията. Тогава предложените текстове бяха отхвърлени от мнозинството с мотива, че е нужно цялостно пренаписване на Наредбата, тъй като коригирането на отделни членове и алинеи не е само неработещ вариант, но и до голяма степен вреден за бизнес климата в Бургас.", "date": "2018.08.13", "title": "Бургас: Председателят на Постоянната комисия по туризъм в Общинския съвет Живко Табаков поиска спешно пренаписване на наредбата за преместваемите обекти в града"}
{"url": "http://www.focus-news.net/news/2018/08/13/2555782/petar-rusev-starshi-spasitel-simvolat-na-burgas-mosta-e-vzel-nad-100-zhertvi-otkakto-e-sazdaden.html", "text": "Символът на Бургас – Моста, е взел над 100 жертви, откакто е създаден. Това каза за  Радио „Фокус“ – Бургас  старшият спасител на плажа в Бургас Петър Русев. По думите му от 1986 г., когато е създаден, Моста взима по 4-5 жертви годишно – самоубийци или удавници. \r\n„Служителите от Общинска полиция пишат актове на нарушителите, които скачат оттам в морето, но младежите продължават да го правят“, посочи още спасителят. Той добави, че единственият период без инциденти, е бил преди две години, когато мястото е било в ремонт. „Колоните на Моста са много дебели – към 3-4 метра в диаметър, няма стълби или парапет, на които човек да се подпре, в случай че падне“, заяви също Петър Русев. Според него там трябва да бъде изградено допълнително съоръжение, което да редуцира броя на инцидентите, като е необходимо да бъде поставено и видеонаблюдение. \r\n„Там е неохраняема от спасителите зона, вероятно и затова се случват неприятните събития“, каза още Русев. По думите му плажуващите трябва да спазват всички указания на спасителите, за да не се стига до фатален край. „На всеки пост има на 3-4 езика обяснения какво означава всеки цвят на флаговете. Раздаваме брошури с обяснения, правим демонстрации, съвместно с Българския Червен кръст, но ефектът е почти нулев“, добави спасителят. \r\nТой коментира също, че когато има североизточен вятър, това означава, че има и мъртво вълнение. По думи на Петър Русев в последните дни вълнението на морето е достигнало 5-6 бала, а това е довело до разкопаването на дъното му и образуването на подводни ями и течения. \r\n„Предупреждаваме плажуващите, но те продължават да скачат в големите вълни, което е изключително опасно. Когато има вълнение, се смесват вода, пясък и водорасли и ,ако това влезе в дихателните пътища, се стига до болница“, посочи още спасителят. Той добави, че инцидентите в морето често се случват във времето след 18.00 часа, когато вече няма спасители по плажната ивица. \r\n„Посещавайте плажа от 08.00 до 18.00 часа през деня, избирайте места, които са в непосредствена близост до мястото на спасителя и задължително четете указанията, които са изложени на поста“, посочи Русев. \r\nМария ГЕОРГИЕВА", "date": "2018.08.13", "title": "Петър Русев, старши спасител: Символът на Бургас – Моста, е взел над 100 жертви, откакто е създаден"}
{"url": "http://www.focus-news.net/news/2018/08/13/2555790/d-r-andrey-kuzmanov-mikrobiolog-mnogo-e-vazhno-da-ne-stoim-tseliya-den-s-mokri-banski.html", "text": "Много е важно да не стоим целия ден с мокри бански. Това каза микробиологът от Първа САГБАЛ „Света София“ д-р Андрей Кузманов в интервю за  Агенция „Фокус“ . „Влажната среда в комбинация с високата температура на пясъка, който не е стерилен, може да доведе до чести гъбични инфекции – при жените по влагалището, при мъжете по главичката на пениса. Съветът ми е да се сменят банските“, допълни той. „Съветвам след всяко къпане във воден басейн задължително да се измиваме, да отидем до тоалетна веднага след къпане и да сменяме банския – това до голяма степен би ни предпазило от зарази, при наличие на такива. Приемане на профилактични медикаменти по отношение на това да се предпазим от заразни болести във водата не се препоръчва – няма такава практика“, допълни още той.  \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.13", "title": "Д-р Андрей Кузманов, микробиолог: Много е важно да не стоим целия ден с мокри бански"}
{"url": "http://www.focus-news.net/news/2018/08/13/2555792/sport-boka-huniors-zapochna-s-pobeda-noviya-sezon-v-arzhentina-rivar-pleyt-s-nulevo-ravenstvo.html", "text": "Шампионът на Аржентина Бока Хуниорс започна успешно новия сезон в Суперлигата като победи с 1:0 Талерес на своя стадион „Бонбонера“. Победното попадение отбеляза аржентинският национал Кристиан Павон. Другият гранд от Буенос Айрес Ривър Плейт пък завърши при нулево равенство гостуването си на Уракан.", "date": "2018.08.13", "title": "Спорт: Бока Хуниорс започна с победа новия сезон в Аржентина, Ривър Плейт с нулево равенство"}
{"url": "http://www.focus-news.net/news/2018/08/13/2555793/navarshvat-se-192-godini-ot-rozhdenieto-na-balgarskata-uchitelka-i-revolyutsionerka-nedelya-petkova.html", "text": "Днес се навършват 192 години от рождението на българската учителка и революционерка Неделя Петкова.   \r\nНедялка Петкова е родена на 13 август 1826 г. в Сопот. Моминското ѝ име е Неделя Делюва Гульова. Получава елементарна грамотност по взаимоучителната метода в Сопотския девически манастир, след което се самообразова. По препоръка на Найден Геров става учител в новооткритото девическо училище в София (1858-1861), където работи със Сава Филаретов. По-късно е учителка в Самоков (1862-1864), Кюстендил (1864-1865), Прилеп (1865-1866), Охрид (1868-1869), Велес (1870-1871). \r\nВ Прилеп организира за първи път честване на празника на Светите братя Кирил и Методий, а във Велес се включва в местния революционен комитет. След разкриване на участието ѝ в комитета, тя е изгонена от града и с подкрепата на Зографския манастир основава смесено българско училище във Вардарския квартал на Солун. Участва в борбата на местното население срещу гъркоманите, създава женски и благотворителни дружества, съдейства за изпращането на български девойки на учение в Русия. \r\nСлед Освобождението живее в Кюстендил (1878), а през 1879 година се заселва в София. През 1883 г. се установява в Ракитово и работи за просветата на чепинските българи. Умира в София на 1 януари 1894 г. \r\nНеделя Петкова е майка на Станислава Караиванова-Балканова. Двете ушиват знаме, което е използувано за обявяване на Разловското въстание. Омъжена е за най-малкия вуйчо на Васил Левски (брат на майка му Гина) - Петко Караиванов.", "date": "2018.08.13", "title": "Навършват се 192 години от рождението на българската учителка и революционерка Неделя Петкова"}
{"url": "http://www.focus-news.net/news/2018/08/13/2555795/stara-zagora-albumat-osvobozhdenieto-na-balgariya-likovete-na-voynata-i-pametta-shte-bade-predstaven-v-hudozhestvenata-galeriya-v-kazanlak-na-16-avgust.html", "text": "Албумът „Освобождението на България – ликовете на войната и паметта“ ще бъде представен от 17.30 часа на 16 август в Художествената галерия в Казанлък. Това съобщи за  Радио „Фокус“  директорът на Национален парк – музей „Шипка – Бузлуджа“ Чавдар Ангелов. Той поясни, че проявата е част от програмата за отбелязване на 141 години Шипченска епопея. Организатори на събитието са Национален парк – музей „Шипка – Бузлуджа“, Художествена галерия – Казанлък, Исторически факултет на СУ „Климент Охридски“ и Държавна агенция „Архиви“. \r\nАлбумът е подготвен от колектив от български и руски историци по повод 140 години от Освобождението на България. Сред редакторите и съставителите на изданието са проф. д-р Румяна Михнева, Олег Леонов, проф. Пламен Митев, доц. Тина Григорова. Албумът представя материали от водещи български и руски архиви, музеи и библиотеки, от частни колекции, предоставени безвъзмездно. В него са представени снимки, рисунки и гравюри на паметници, строени по следите на събитията, фотографии на оръжия и униформи, документи, карти и др.  \r\nНационалният парк-музей „Шипка-Бузлуджа“ участва в изданието с фотографии от фондовете си за строителството и откриването на Паметника на свободата през 1934 г.  \r\nСлавяна ГАЙДАРОВА", "date": "2018.08.13", "title": "Стара Загора: Албумът „Освобождението на България – ликовете на войната и паметта“ ще бъде представен в Художествената галерия в Казанлък на 16 август"}
{"url": "http://www.focus-news.net/news/2018/08/13/2555796/pernik-selo-cherna-gora-se-gotvi-za-traditsionniya-si-sabor-koyto-shte-se-provede-tazi-sabota-18-avgust.html", "text": "Село Черна гора се готви за традиционния си събор, който ще се проведе тази събота, 18 август. Това съобщиха от пресцентъра на  Община Перник . Празникът ще започне от 19.00 часа пред сградата на местното кметство. За гостите и жителите на Черна гора кметът на населеното място Диана Стефанова е подготвила богата музикална програма. В нея ще вземе участие народната певица Ана–Мария, която ще бъде придружена от нейния оркестър. Разбира се, че ще се извият и кръшни хора с гостуващата самодейна танцова формация. Няма да липсва и доброто настроение сред местните жители.", "date": "2018.08.13", "title": "Перник: Село Черна гора се готви за традиционния си събор, който ще се проведе тази събота, 18 август"}
{"url": "http://www.focus-news.net/news/2018/08/13/2555794/pernik-po-traditsiya-i-tazi-godina-na-15-avgust-kvartal-iztok-shte-otbelezhi-hramoviya-praznik-uspenie-bogorodichno.html", "text": "По традиция и тази година на 15 август квартал “Изток” в Перник ще отбележи храмовия празник “Успение Богородично”. \r\nТова съобщиха от пресцентъра на  Община Перник . От 08.30 ч. ще бъде отслужена празнична литургия. В 10.00 ч. ще започне освещаването на курбана. Празничната програма за жителите и гостите на квартал “Изток” ще се проведе от 10:30 ч. пред църквата “Успение Богородично”, с песните на Валерия Момчилова.", "date": "2018.08.13", "title": "Перник: По традиция и тази година на 15 август квартал “Изток” ще отбележи храмовия празник “Успение Богородично”"}
{"url": "http://www.focus-news.net/news/2018/08/13/2555791/makfaks-makedoniya-razgranichavaneto-mezhdu-sarbi-i-albantsi-e-samo-ideya-tvardi-dachich.html", "text": "Разграничаването с албанците и размяната на територии е на ниво идея и е нещо, за което тепърва ще разговаряме, заяви външният министър на Сърбия Ивица Дачич, цитиран от  македонската агенция „Макфакс“. \r\n„Това, което се говореше досега, не означава, че ще бъде прието. Далеч сме от това да знаем дали нещо ще се осъществи, но има още идеи, които трябва да се обсъдят“, подчерта Дачич. \r\nВъншният министър добави, че преговорите между Сърбия и Косово, които трябва да се проведат в Брюксел през септември, трябва да бъдат по-конкретни. Той подчерта, че първо ще се водят разговори за всички идеи и чак тогава ще се види дали е възможно да се постигне компромис. Дачич е категоричен, че Сърбия никога няма да признае Косово, нито ще й позволи да стане членка на ООН. \r\nПревод и редакция:", "date": "2018.08.13", "title": "„Макфакс“ (Македония): Разграничаването между сърби и албанци е само идея, твърди Дачич"}
{"url": "http://www.focus-news.net/news/2018/08/13/2555783/plyus-info-makedoniya-tseluvkite-na-bate-na-sofiya-tryabva-da-y-e-yasno-che-zhelanieto-na-makedontsite-za-bratska-blizost-s-balgarite-ne-oznachava-da-priemat-tezite-za-balgarskiya-harakter-na-makedonskiya-narod.html", "text": "На София трябва да й е ясно, че желанието на македонците да изградят братска близост с българите все пак не означава, че трябва да приемаме тезите за българския характер на македонската нация и че в бъдеще всяко събитие от нашата обща история ще брандираме като българско. Това не са честни отношения между искрени приятели, не е добросъседство, пише Бранко Героски в статия за скопската електронна медия  „Плюс Инфо“ .  Агенция „Фокус“  представя превод на публикацията без редакторска намеса. „Всяка приказка си има начало. Така и приказката за „невнимателната“ изява, в която премиерът Зоран Заев определи Илинденско въстание като македонско, след което бе принуден да се обяснява, а българските държавници Бойко Борисов и Румен Радев накрая публично го порица, защото „извинението“ не бе според техните очаквания. \r\nТази приказва започна с целувките, с които Заев и Борисов потвърдиха договора за добросъседство между Македония и България. Този договор, между другите, предвижда част от нашата история да я третираме като обща с историята на българите. Не съм против този подход. Напротив. Но, Заев трябваше да знае, че по принцип целувките са въведение в „секса\", а той от своя страна понякога поставя сериозни въпроси, най-сериозният от което е този за профилактиката. \r\nЯсно ли това? От отношението на премиера и неговата служба за връзки с обществеността изглежда, че все пак не е ясно.  \r\nДа обясня. В случая не е същото да се каже, че Илинденското въстание е българско и да се каже, например, че въстанието е изиграло ключова роля за самобитността и държавността на македонската нация. Нюансите са изключително важни. А за кой ли път ще подчертая, че не е работа на Заев да „улавя\" тези нюанси, но е негова отговорността да си намери хора в екипа, които да се грижат за публичните му изяви. Тези хора трябва да предвиждат всички възможни проблеми, да нюансират изявленията на своя шеф, а той да е задължен да ги научи на памет, за да не бъде никога „невнимателен“. \r\nЕто колко е просто. А когато премиерът все пак сгреши, същите хора, малко по-запознатите и по-образованите, трябва да научат своя шеф, че и той е човек и има право на грешка, че не трябва да се „извинява“ и да усложнява ситуацията, а да решава проблемите малко по-елегантно. Как? Ето това вече е малко по-сложна задача, която нямам намерение да обяснявам публично. Има начин, ама изисква знание, умение и търпение.  \r\nИначе, историята за характера и целите на Илинденското въстание е достатъчно ясна.  В призива на Централния комитет на ВМОРО до Великите сили, преди въстанието се споменават Македония и Одринско. Крайната цел на въстанието е автономията на Македония. Във всеки един смисъл, значи, въстанието е македонско (без оглед на това кой как разбира значението на това определение), така както е факт и това, че в някои области в по-широкия регион в същото време са вдигнати и други въстания и бунтове срещу Отоманската империя. \r\nНо, да се върнем в настоящето време. На София трябва да й бъде ясно, че желанието на македонците да изградят братска близост с българите все пак не означава, че трябва да приемаме тезите за българския характер на македонската нация и че в бъдеще всяко събитие от нашата обща история ще брандираме като българско. Това не са честни отношения между искрени приятели, не е добросъседство. \r\nВсяка приказва си има своя край. Да се надяваме, че всички ще извлекат поука от този нещастен епизод и че краят ще бъде украсен с работата, която започна с първите целувки между двамата държавници. И че няма да чакаме следващия Илинден. Тереза Герова", "date": "2018.08.13", "title": "„Плюс Инфо“ (Македония): Целувките на бате – на София трябва да й е ясно, че желанието на македонците за братска близост с българите не означава да приемат тезите за българския характер на македонския народ"}
{"url": "http://www.focus-news.net/news/2018/08/13/2555799/stolichnata-obshtina-organizira-razdavane-na-mineralna-voda-ot-14-avgust.html", "text": "От утре, вторник, 14 август, до 17 август, във връзка с горещите летни дни и високи температури Столичната община организира раздаване на минерална вода за гражданите. Това съобщиха от пресцентъра на  Общината . \r\nВодата ще се раздава безплатно до изчерпване на наличните количества, от 13.30 часа.  \r\nОрганизирани са три пункта в столицата, разположени на следните места:  \r\n- пред пилоните на Националния дворец на културата;  \r\n- на площадното пространство при храма „Св. Неделя”;  \r\n- на Орлов мост - при езерото „Ариана” (в близост до автобусната спирка).", "date": "2018.08.13", "title": "Столичната община организира раздаване на минерална вода от 14 август"}
{"url": "http://www.focus-news.net/news/2018/08/13/2555798/blagoevgrad-eko-spetsialisti-na-obshtinata-shte-praskat-sreshtu-balhi-v-grada-na-14-i-15-avgust.html", "text": "Еко специалисти от Община Благоевград ще извършат пръскане срещу бълхи. То ще бъде осъществено на 14 и 15 август, след 21.00 часа. Това съобшиха от пресцентъра на  Общината . Обсегът на пръскане ще обхване детските площадки за общинско ползване, както и зелени площи, посещавани масово от жители и гости на града. Не е препоръчително за гражданите да бъдат в районите около час, след като бъде напръскано.  \r\nПрепаратът, с който ще се извършва пръскането е „Цитрил Форте“. Той е водоразтворим прах със бърз ногдаун ефект и изключително дълъг остатъчен ефект след обработка. Инсектицид е с остатъчно действие за контрол на хлебарки, бълхи, люспеници, стоножки, скорпиони, ухолазки, мухи и оси.", "date": "2018.08.13", "title": "Благоевград: Еко специалисти на Общината ще пръскат срещу бълхи в града на 14 и 15 август"}
{"url": "http://www.focus-news.net/news/2018/08/13/2555797/stolichnata-politsiya-izdirva-vasil-iliev-pashov.html", "text": "Столичната полиция издирва Васил Илиев Пашов, на 64 години от София. Това съобщиха от   пресцентъра на МВР . По данни на близките, той е напуснал дома си в софийския кв. „Филиповци“ на 5 август тази година и оттогава е в неизвестност. Пашов е висок към 156 см., с кестенява коса и тъмни очи. Бил е облечен с кафяви дънки, сива блуза с дълъг ръкав, червен суитчър и сиво-бели маратонки. Пашов страда от заболяване, което се е отразило на долните крайници. Придвижва се трудно и бавно, има затруднения в говора.  \r\nХората, които могат да съобщят информация за издирвания, може да позвънят на тел.: 112, 02 982 56 00/01; 02 982 55 64.", "date": "2018.08.13", "title": "Столичната полиция издирва Васил Илиев Пашов"}
{"url": "http://www.focus-news.net/news/2018/08/13/2555801/burgas-momchentse-na-1-godinka-e-s-opasnost-za-zhivota-sled-kato-e-padnalo-ot-3-ti-etazh-na-kooperatsiya-v-chernomorets.html", "text": "Момченце на 1 годинка и 1 месец е с опасност за живота, след като е паднало от 3-ти етаж на кооперация в Черноморец. Това съобщиха за  Агенция „Фокус“  от пресцентъра на МВР. Сигналът за инцидента е получен в 17.10 часа на 12 август. Детето към момента е настанено в болнично заведение.", "date": "2018.08.13", "title": "Бургас: Момченце на 1 годинка е с опасност за живота, след като е паднало от 3-ти етаж на кооперация в Черноморец"}
{"url": "http://www.focus-news.net/news/2018/08/13/2555800/ministar-nikolay-nankov-shte-poseti-oblast-veliko-tarnovo-na-14-avgust.html", "text": "Утре, 14 август, министърът на регионалното развитие и благоустройството Николай Нанков ще посети област Велико Търново. Това съобщиха от пресцентъра на  министерството . \r\nЗаедно с председателя на Парламентарната група на ГЕРБ Цветан Цветанов и кметовете на Велико Търново и Горна Оряховица в 14.30 часа министър Нанков ще открие ремонтирания със средства от бюджета на Агенция „Пътна инфраструктура“ участък Горна Оряховица – Арбанаси, който е част от пътя Велико Търново – Горна Оряховица. Откриването ще бъде в местността Арбанашко бърдо, откъм Горна Оряховица.  \r\nПо-късно същия ден министър Нанков и Цветан Цветанов ще открият участък от ул. „Иван Момчилов“ в град Горна Оряховица, реконструиран със средства от Оперативна програма „Региони в растеж“.", "date": "2018.08.13", "title": "Министър Николай Нанков ще посети област Велико Търново на 14 август"}
{"url": "http://www.focus-news.net/news/2018/08/13/2555805/sofiya-v-ezeroto-v-zh-k-druzhba-shte-badat-pusnati-okolo-100-poludivi-patitsi-na-14-avgust.html", "text": "Утре, 14 август, от 11.30 часа в езерото в ж. к. „Дружба“ в София ще бъдат пуснати около 100 полудиви патици. Инициативата е на Ловно рибарско дружество „София-запад“ и Столична община. Това съобщиха от пресцентъра на  Общината . \r\nНа събитието ще присъства директорът на Общинско предприятие „Паркове и градски градини“ Милена Васева.", "date": "2018.08.13", "title": "София: В езерото в ж. к. „Дружба“ ще бъдат пуснати около 100 полудиви патици на 14 август"}
{"url": "http://www.focus-news.net/news/2018/08/13/2555803/sofiya-vavezhda-se-organizatsiya-na-dvizhenieto-vav-vrazka-sas-zasnemane-na-reklamen-klip.html", "text": "Въвежда се организация на движението в София във връзка със заснемане на рекламен клип. Това съобщиха от пресцентъра на  Столична община . \r\nЗабраняват се  престоят и паркирането на пътни превозни средства, с изключение на автомобилите на снимачния екип и без да се засягат местата в режим на „служебен абонамент”, както следва: \r\n- от 18.00 часа на 14 август 2018 г. до 08.00 часа на 15 август 2018 г. на ул. „Буная” между ул. „Русалка” и ул. „Оборище” – 17 паркоместа; \r\n- от 18.00 часа на 15 август 2018 г. до 08.00 часа на 16 август 2018 г. на ул. „Ген. Паренсов” между ул. „Цар Шишман” и бул. „Васил Левски”, 17 паркоместа; \r\n- от 06.00 до 14.00 часа на 16 август 2018 г. на локалното пътно платно на бул. „Цариградско шосе” на пл. „Радой Ралин” – 6 паркоместа; \r\n- От 06.00 до 15.00 часа на 16 август 2018 г. на ул. „Фр. Жолио Кюри” между пл. „Радой Ралин” и ул. „Майор Юрий Гагарин” – 4 паркоместа.", "date": "2018.08.13", "title": "София: Въвежда се организация на движението във връзка със заснемане на рекламен клип"}
{"url": "http://www.focus-news.net/news/2018/08/13/2555804/varna-natovaren-e-trafikat-ot-kurortnite-kompleksi-kam-grada.html", "text": "Натоварен е трафикът от курортните комплекси към Варна, предаде репортер на  Радио „Фокус“ – Варна . От полицията призовават шофьорите да се движат с повишено внимание и съобразена скорост. Във Варна също движението е интензивно, на много от кръстовищата се образуват задръствания. Шофьорите са допълнително изнервени и от пътните ремонти, заради които се образуват тапи. Затруднено е преминаването по част от булевардите „Сливница“, „Вл. Варненчик“ и „Цар Освободител“ заради изграждането на новия бул. „Васил Левски“. По старата част на трасето трафикът се осъществява двупосочно в едната лента заради ремонтни дейности. Натоварено е движението по крайезерния път, както и по околовръстното шосе. Двата паркинга на Морска гара – Варна остават затворени заради предстоящи концерти. Работи се още по бул. „Народни будители“ в кв. „Аспарухово“, като движението в посока Варна е затруднено.  Подобна е ситуацията и в посока квартал „Виница“, където също се извършват ремонтни дейности. Водачите трябва да бъдат търпеливи и да предвидят повече време за придвижване. \r\nМарияна ВАЛЕНТИНОВА", "date": "2018.08.13", "title": "Варна: Натоварен е трафикът от курортните комплекси към града"}
{"url": "http://www.focus-news.net/news/2018/08/13/2555807/veliko-tarnovo-natovaren-e-trafikat-v-grada-dobri-sa-usloviyata-za-patuvane-na-teritoriyata-na-tsyalata-oblast.html", "text": "Натоварен е трафикът във Велико Търново в края на първия работен ден. Интензивно е движението и в района на пътен възел „Качица“, Южен пътен възел и по „Беляковско шосе“. Колони от автомобили има по бул. „България“, на кръстовището в района пред Съдебната палата и пред сградата на Пощата, предаде репортер на  Радио „Фокус“ – Велико Търново . Екипи на полицията следят за правилното протичане на движението. Патрули има на входовете и изходите на старата столица. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Ограничено е движението в участък от пътя между Царски извор и Драганово поради наличие на свлачище. Обходният маршрут е през село Сушица. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до 31 октомври. \r\nМария НЕДЕВА", "date": "2018.08.13", "title": "Велико Търново: Натоварен е трафикът в града, добри са условията за пътуване на територията на цялата област"}
{"url": "http://www.focus-news.net/news/2018/08/13/2555806/hashim-tachi-saedinenieto-s-preshevskata-dolina-tryabva-da-ni-obedini.html", "text": "Президентът на Косово Хашим Тачи благодари в понеделник на политиците и гражданите от Прешевската долина, които подкрепиха идеята му за „корекция на границите“, предава  държавната „Радио и телевизия Косово“ (RTK) . \r\n„Още веднъж искам да благодаря на лидерите и гражданите на Прешевската долина, които подкрепят общите ни цели  Прешево, Буяновац и Медведжа да се съединят с Косово като част от корекциите на границите между Косово и Сърбия. Това право трябва да ни обедини, независимо от партийните, идеологическите и другите различия, включително управляващите партии, гражданското общество и опозицията“, написа Тачи във „Фейсбук“. Агенция „Фокус“ припомня: От началото на месец август косовският президент Хашим Тачи започна мощна дипломатическа офанзива за налагане на идеята си за „корекция на границата“ между Сърбия и Косово, както я представи на 3 август. Албанците в Прищина и дясната опозиция в Тирана обаче решиха, че той има предвид размяна на територии с Белград и това предизвика вълна от критики срещу него и обвинения в предателство. В резултат се наложи той да поясни, че „Корекцията на границите предвижда цялостно присъединяване на Прешево, Медведжа и Буяновац към Косово, а не „разделяне на най-младата балканска държава, размяна на територии между Прищина и Белград, нито автономия за сърбите в Северно Косово“. Освен това държавният глава обяви, че „искането на политическите лидери от Медведжа, Прешево и Буяновац е институционализирано и ще го представя в Брюксел. Ще бъде много трудно, почти невъзможно, трябва ни чудо, но дори и да не постигнем нищо, поне сме опитали. Не бива да изпускаме този момент“ \r\nПоследва реакция от албанците във въпросната територия в Сърбия по поречието на Морава. Лидерът на Демократическата партия на албанците в Прешевската долина Рагми Мустафа, например, заяви: „„Няма съмнение, че албанците в долината приеха това с огромно задоволство. След като Сърбия не е готова да подобри положението на албанците, тя трябва да се изтегли и от Долината, и от Косово, защото тези албанци трябва да бъдат обединени в Република Косово“. По неговото мнение, „няма ръка, която би посмяла да подпише споразумение, оставящо албанците колонизирани в Сърбия“ и „международната общност не възпрепятства постигането на споразумение, което разрешава проблемите между две съседни страни“.  \r\nПревод и редакция:", "date": "2018.08.13", "title": "Хашим Тачи: Съединението с Прешевската долина трябва да ни обедини"}
{"url": "http://www.focus-news.net/news/2018/08/13/2555808/dots-margarita-bakracheva-v-mnogo-sluchai-levicharstvoto-e-genetichno-i-ne-e-svarzano-sas-zalozhbite-na-choveka.html", "text": "В много случаи левичарството е генетично и не е свързано със заложбите на човека. Това каза психологът доц. Маргарита Бакрачева в интервю за  Агенция „Фокус“  по повод Международния ден на левичарите. „Няма само една причина за левичарството. В много случаи това е генетично, но това не би трябвало да притеснява родителите“, заяви доц. Бакрачева.  \r\nПо думите ѝ левичарството не е и пряко свързано със заложбите на човека. „Обикновено родителите предполагат, че левичарите са хора с развити художествени умения. Ако се прегледа статистиката на известни композитори, художници и представители на сферата на изкуството, няма особено доминиране“, каза доц. Бакрачева и добави, че не водещата ръка определя успеха и сферата за изява. „Това е свързано с предпочитанията на всеки един се чувства по-добре в нещата, които упражнява. В никакъв случай не може да се разглежда като нещо, което е правилно или неправилно“, доц. Бакрачева.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.13", "title": "Доц. Маргарита Бакрачева: В много случаи левичарството е генетично и не е свързано със заложбите на човека"}
{"url": "http://www.focus-news.net/news/2018/08/13/2555811/sport-simona-halep-veche-sa-klasira-za-finalniya-turnir-na-zhenite.html", "text": "Водачката в световната ранглиста при жените румънката Симона Халеп си осигури участие на Заключителния турнир на Женската тенис асоциация, съобщи пресслужбата на организацията. Това ще е пето участие на тенисистката на турнира, като най-добрия й резултат е през 2014 година, когато стига до финал, който губи от Серина Уилямс.", "date": "2018.08.13", "title": "Спорт: Симона Халеп вече са класира за финалния турнир на жените"}
{"url": "http://www.focus-news.net/news/2018/08/13/2555809/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Косово Хашим Тачи благодари в понеделник на политиците и гражданите от Прешевската долина, които подкрепиха идеята му за „корекция на границите“, предава  държавната „Радио и телевизия Косово“ (RTK) . \r\n„Още веднъж искам да благодаря на лидерите и гражданите на Прешевската долина, които подкрепят общите ни цели  Прешево, Буяновац и Медведжа да се съединят с Косово като част от корекциите на границите между Косово и Сърбия. Това право трябва да ни обедини, независимо от партийните, идеологическите и другите различия, включително управляващите партии, гражданското общество и опозицията“, написа Тачи във „Фейсбук“. Агенция „Фокус“ припомня: От началото на месец август косовският президент Хашим Тачи започна мощна дипломатическа офанзива за налагане на идеята си за „корекция на границата“ между Сърбия и Косово, както я представи на 3 август. Албанците в Прищина и дясната опозиция в Тирана обаче решиха, че той има предвид размяна на територии с Белград и това предизвика вълна от критики срещу него и обвинения в предателство. В резултат се наложи той да поясни, че „Корекцията на границите предвижда цялостно присъединяване на Прешево, Медведжа и Буяновац към Косово, а не „разделяне на най-младата балканска държава, размяна на територии между Прищина и Белград, нито автономия за сърбите в Северно Косово“. Освен това държавният глава обяви, че „искането на политическите лидери от Медведжа, Прешево и Буяновац е институционализирано и ще го представя в Брюксел. Ще бъде много трудно, почти невъзможно, трябва ни чудо, но дори и да не постигнем нищо, поне сме опитали. Не бива да изпускаме този момент“ \r\nПоследва реакция от албанците във въпросната територия в Сърбия по поречието на Морава. Лидерът на Демократическата партия на албанците в Прешевската долина Рагми Мустафа, например, заяви: „„Няма съмнение, че албанците в долината приеха това с огромно задоволство. След като Сърбия не е готова да подобри положението на албанците, тя трябва да се изтегли и от Долината, и от Косово, защото тези албанци трябва да бъдат обединени в Република Косово“. По неговото мнение, „няма ръка, която би посмяла да подпише споразумение, оставящо албанците колонизирани в Сърбия“ и „международната общност не възпрепятства постигането на споразумение, което разрешава проблемите между две съседни страни“.  \r\n***  Президентът на Турция Реджеп Таийп Ердоган заяви в понеделник в Анкара, че САЩ искат да забият нож „в гърба“ на Анкара, предава  ТАСС . \r\n„От една страна, вие (САЩ) сте в НАТО заедно с нас, от друга – вие се опитвате да забиете на вашия стратегически партньор нож в гърба. Нима това е допустимо? Не можем да сме благодарни за това“, заяви Ердоган. Турският лидер добави, че „няма никаква разумна причина за такова враждебно отношения към Турция от страна на съюзника й в НАТО“. \r\n„Ясно е къде е червената линия за Турция. Ако повтаряте „захар“, няма да ви стане по-сладко в устата, по същия начин, ако просто повтаряте „мир“, няма да го постигнете. Хулиганите на световната система няма да получат нашите достижения, завоювани с кръв“, заяви Ердоган. Той добави, че „тайната на успеха на държавата е в постоянната готовност за война“ и Турция „е готова за война във всички отношения“. \r\nТурският лидер отбеляза, че днешната икономическа ситуация в страната е резултат „от започната игра против републиката“. „Нейната цел е да ни победят и съкрушат, да ни накарат да се откажем от поставените цели. Но ние можем, с подкрепата на народа, да излезем от тази игра, да я развалим. Нямаме друг изход“, посочи Ердоган. \r\nТой призова населението да „не се тревожи“ за съдбата на националната валута. „Скоро курсът ще спре на това ниво, което е разумно от пазарна гледна точка“, заяви президентът, обръщайки внимание на „многобройните „икономически терористи“, действащи в социалните мрежи“, провокирайки паника. Ердоган подчерта, че „с тях ще се занимаят съдебните органи и тези хора, предали родината, ще бъдат наказани по закона“. \r\n***  Германският канцлер Ангела Меркел и руският президент Владимир Путин ще обсъдят войната в Сирия, конфликта в Украйна и газопровода „Северен поток 2“, когато се срещнат в събота в близост до Берлин, заяви говорителят на германското правителство Щефан Зайберт, предава  Reuters . \r\nДвамата, които се срещнаха за последно през май, ще направят изявления пред медиите преди да започнат разговорите си в двореца Месеберг, намиращ 65 километра северно от Берлин, заяви Зайберт, като добави, че Путин и Меркел няма да отговарят на въпроси. \r\n„Очаква се, че разговорите ще бъдат фокусирани около двустранните отношения и със сигурност за ситуацията в Сирия и Източна Украйна и енергетиката“, заяви той в понеделник. \r\nПо думите на Зайберт, Европейския съюз води преговори с Русия, за да осигури ролята на Украйна в доходоносния транзит на газ към Европа, след като бъде завършен „Северен поток 2“. \r\nАмериканската агенция припомня, че министърът на външните работи на Германия Хайко Маас се срещне с руския си колега Сергей Лавров в Берлин миналия месец, като в руската делегация е присъствал и ръководителят на Генералния щаб на руските въоръжени сили Валерий Герасимов. \r\n***  Над 300 души са пострадали при срутване на дървен мост в пристанищния град Виго в Северозападна Испания, съобщва германският национален ежедневник  Die Frankfurter Allgemeine Zeitung . \r\nСъгласно разпространената информация, пострадалите – общо 310 на брой, са били посетители на популярен фестивал. Петима от ранените са в тежко състояние, поясниха властите в региона Галисия.  \r\nМостът се е сринал под тежестта на масата хора – предимно младежи. В резултат мнозина от посетителите на фестивала са паднали във водите. Пожарната служба е претърсила мястото на инцидента с термични камери, но не са намерени други пострадали.  \r\nПричината за колапса на конструкцията все още е неясна. \r\n***  Обвиняемите по делото за щурмуването на македонския парламент на 27 април 2016 г. ще бъдат призовани отново в съдебната зала следващата сряда, 22 август, съобщава скопското електронно издание  МКД . \r\nОт редакцията припомнят, че обвинени за „кървавия четвъртък“ са 30 души, сред които бившият вътрешен министър и директор на Бюрото за обществена сигурност към МВР на Македония Митко Чавков, както и петима депутати от опозиционната ВМРО-ДПМНЕ.  \r\nСъгласно обвинителния акт, заподозрените са обвинени в терористична заплаха за конституционния ред и сигурността. \r\nПрокуратурата е установила, че обвиняемите са възнамерявали да застрашат конституционния ред в страната, като възпрепятстват избора на председател на парламента. Те са уличени също в излагане на риск на живота на депутати, журналисти, длъжностни лица и други служители в парламента. \r\nСпоред прокурора по делото обвиняемите са действали съгласувано с цел осуетяване на по-нататъшното функциониране на парламентарното мнозинство и на Събранието на Република Македония. \r\nКакто е посочено в обвинителния акт, едно лице чрез телефонно обаждане в 14:30 часа местно време (15:30 часа българско време) е обявил началото на акцията. Предварително се е знаело, че сградата на парламента не е достатъчно добре защитена от полицията.  \r\n***  Вицепремиерът и министър на вътрешните работи на Сърбия Небойша Стефанович предупреди, че искането на опозицията за ареста на президента Александър Вучич представлява „призив за преврат\", предава скопската електронна медия  A1 On . \r\n„Не искам да се меся в работата на прокуратурата и съдилищата. Но тук ясно се разпознава престъпление и призив за разрушаване на конституционния ред и законите. Ако тук не разпознаят такова дело, не знам къде ще го разпознаят“, заяви Стефанович пред телевизия Pink, която скопската медия цитира. Според Стефанович, обръщението към полицията и военните да арестуват Вучич е „призив за преврат и кръвопролития, с който се вреди на Сърбия\". \r\nВътрешният министър на западната ни съседка обвини лидерите на обединената опозиционна коалиция „Алианс за Сърбия“ - Драган Джилас, Вук Йеремич и Бошко Обрадович, че са  „октопод, който иска да се върне на власт\", но който не може да разчита на подкрепата на избирателите, затова вижда своя шанс в насилственото сваляне на правителството. \r\nПоводът за реакцията на Стефанович бе публикация в социалната мрежа „Туитър“ на лидера на опозиционната партия „Двери“ Бошко Обрадович, чрез която призова сръбската армия и полицията да арестуват Вучич заради изявлението му за демаркация на границата с албанците. \r\n***  Пожарът, който избухна в следобедните часове на неделя в борова гора на гръцкия остров Евбея, е овладян, предава македонската информационна агенция  „Макфакс“ . \r\nЗаради стихията местните власти обявиха извънредно положение и разпоредиха евакуацията на две населени места – Кондодеспоти и Ставрос. В хотели бяха настанени около 140 души, останалите евакуирани намериха подслон при приятели и роднини. \r\nПо-рано местният кмет Йоргос Псатас изрази увереност, че огънят ще бъде локализиран в най-скоро време. На свой ред от противопожарната служба подчертаха, че очакват до обедните часове стихията да бъде овладяна.  \r\nЗа потушаване на пожара бяха задействани повече от 50 пожарникари, самолети и хеликоптери, но усилията им бяха допълнително затруднени от силния вятър. Около 60 доброволеца също подпомогнаха противопожарните служби. \r\n***  Върховният лидер на Иран аятолах Али Хаменей увери, че няма да има война със САЩ, но подчерта, че няма да бъдат водени и преговори, предава  AFP . \r\n„Очевидно, американските представили говорят по наш адрес. Освен санкциите, те говорят за война и преговори. Позволете ми да кажа няколко думи на народа в това отношение. Няма да има нито война, нито преговори със САЩ“, подчерта Хаменей в реч в Техеран. Съответното изявление е публикувано на официалната му страница в социалната мрежа „Туитър“.  \r\nВ същата реч върховният лидер на Иран отбеляза, че икономическите проблеми на страната са резултат от лошото управление, а не от американския натиск.„Икономическите експерти и много длъжностни лица смятат, че причината за този проблем не е чужд, а вътрешен. Не че санкциите нямат въздействие, но основният фактор е как ще се справим с тях\", подчерта Хаменей в реч в Техеран, според съобщения, публикувани на официалната му страница в социалната мрежа „Туитър“. \r\n***", "date": "2018.08.13", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/08/13/2555810/sofiya-vavezhda-se-organizatsiya-na-dvizhenieto-za-puskane-v-dvizhenie-na-troleybus-do-zh-k-mladost-2.html", "text": "Въвежда се организация на движението за пускане в движение на тролейбус до ж. к. „Младост“ 2. в София. Това съобщиха от пресцентъра на  Столична община . От 14 август 2018 г. се удължава маршрута на тролейбусна линия №5. Маршрутът се удължава по бл. „Андрей Сахаров“ и ул. „Св.Киприян“ до съществуващата крайна станция на автобусна линия №306 в ж. к. „Младост“  \r\nРазкриват се следните спирки:  \r\n-\tКод 2463 „ж. к. „Младост“ 1“ в посока ж. к. „Младост“ 2;  \r\n-\tкод 2678 „бл.245 ж. к. „Младост“ 2“ в посока „Младост“ 2“; \r\n-\tкрайна и начална за маршрута става спирка с код 0664 „ж. к. „Младост“ 2“;  \r\n-\tкод 2677 „бл.245 ж. к. „Младост“ 2“ в посока надлез „Надежда“.", "date": "2018.08.13", "title": "София: Въвежда се организация на движението за пускане в движение на тролейбус до ж. к. „Младост“ 2"}
{"url": "http://www.focus-news.net/news/2018/08/13/2555812/varna-vazstanoveno-e-dvizhenieto-pri-km-402-na-am-hemus-v-posoka-sofiya.html", "text": "Възстановено е движението при км 402 на АМ „Хемус“ в посока София. Това съобщиха от пресцентъра на  Агенция \"Пътна инфраструктура\" .", "date": "2018.08.13", "title": "Варна: Възстановено е движението при км 402 на АМ „Хемус“ в посока София"}
{"url": "http://www.focus-news.net/news/2018/08/13/2555813/predstoyashti-sabitiya-v-stranata-za-14-avgust-agentsiya-fokus.html", "text": "*** \r\nВ 14.30 часа в района на вилната зона на Горна Оряховица регионалният министър Николай Нанков, председателят на Парламентарната група на ГЕРБ и зам.-председател на партията Цветан Цветанов ще участват в откриването на ремонтирания третокласен път между Горна Оряховица и Арбанаси. \r\n*** \r\nОт 11.00 часа в езерото в ж. к. „Дружба“ ще бъдат пуснати около 100 полудиви патици. На събитието ще присъства директорът на Общинско предприятие „Паркове и градски градини“ Милена Васева. \r\n*** \r\nОт 11.30 часа кметът на София Йорданка Фандъкова ще провери реконструкцията на ул. „Резбарска“ в район „Подуяне“. \r\n*** \r\nОт 12.00 часа в Националния пресклуб на БТА ще се състои пресконференция по повод Шестия фолклорен фестивал „Нестия – Сапарева баня“. \r\n*** \r\nВ 14.30 часа в централата на ТПК (бул. Дондуков 11, ет. 5) представители на БСП ще се срещнат с Националния съвет на Трудово-производителните кооперации в България. След срещата ще има изявление за медиите. \r\n*** \r\nОт 18.30 часа в галерия „Академия“ на Националната художествена академия ще бъде открита изложба от колекцията на Александър Керезов „Познати - непознати, известни - неизвестни“. \r\n*** \r\nОт 11.00 часа омбудсманът Мая Манолова и екип от експерти на институцията организират изнесена приемна за граждани в заседателната зала на областната администрация на ул. „Преслав“ 26. В 12.30 часа общественият защитник ще посети палатката на майките на деца с увреждания, част от протестната мрежа „Системата ни убива!“ (до шадраваните пред Общината). В 13.00 часа в Карин дом Мая Манолова ще се срещне с представители на хората с увреждания, с които ще обсъди техни проблеми и законодателните инициативи за подкрепа на хората в неравностойно положение. От 14.30 часа в Карин дом омбудсманът ще даде пресконференция. \r\n*** \r\nОт 11.00 часа в бившето военно поделение във Видин кметът на Общината Огнян Ценков ще направи проверка как се съхраняват демонтираните настилки и други материали, годни за употреба, които биват премахнати по време на изпълнението на проекта \"Основна реконструкция на централна пешеходна зона\".  \r\n*** \r\nОт 14.00 часа ще се състои официална церемония „откриване на обект” на реконструираната улица „Иван Момчилов” в гр. Горна Оряховица по Проект BG16RFOP001-1.027-0004-C02 „Подобряване на условията за икономическо развитие”. \r\n*** \r\nОт 10.00 часа в Регионална библиотека „Дора Габе“ ще се проведе летен детски клуб „Играй и учи“. \r\n *** \r\nОт 18.00 часа в  Художествена галерия – Добрич ще бъде открита фотографската изложба на Мариета Ценова PERFECT DAY. \r\n*** \r\nОт 18.30 часа в Художествена галерия „Христо Градечлиев“ ще бъде представена изложбата „Пътища на лятото“ с автори Ан дьо Колбер-Христофоров и Елена Панайотова. \r\n*** \r\nОт 18.00 часа Българският патриарх Неофит ще оглави празничното вечерно богослужение с чина на Опелото на Пресвета Богородица за храмовия празник на Троянската света обител „Успение на Пресвета Богородица“.  \r\n*** \r\nОт 09.00 часа в детска градина „Родолюбче“ ще се състои лятна детска читалня на открито: „Пътешествие в приказния свят на кучето Кико” – истории от книжката „Кико без крила” на Радостина Николова и забавни игри.  \r\n*** \r\nОт 17.30 часа в художествена галерия „Проф. Веселин Стайков“ ще бъде представена колекция от картини на известни художници. \r\n*** \r\nОт 09.30 часа в Дома на културата „Борис Христов“ ще се състои информационна среща по програмите „Европа за гражданите“, „Творческа Европа“ и „Предприемачество в сферата на културата, културното наследство и културното сътрудничество“. \r\n*** \r\nВ 10.00 часа ще се проведе пресконференция в заседателната зала на общината с участието на заместник-кметът Георги Титюков. Ще бъдат представени  седем нови социални услуги в Община Пловдив по Оперативна програма „Региони в растеж 2014-2020 г.“  \r\n*** \r\nОт 18.00 часа в залата на Тракийския културен дом ще се състои среща – разговор „Животът и делото на Михаил Герджиков – революционерът с перо и револвер”. \r\n*** \r\nОт 10.00  часа в Детски отдел на библиотека „Родина“ ще се състои програмата „Чета и играя – знам и мога“.  \r\n*** \r\nОт 10.00 до 12.00 часа в къща музей „Гео Милев“ ще се проведат литературни занимания за деца от 5 до 9 години „Четем и рисуваме“, „Литературни закачки“, „Ние сме актьори“, „Да съставим приказка“. \r\n*** \r\nОт 11.00 часа пред Старо кметство ще бъде представена книгата „Кметовете на Несебър след 1878 г.“.  \r\n*** \r\nОт 17.00 часа в Демонстрационния център  ще бъде представена изложба на сдружение Арт Несебър – „Духът на Несебър“.", "date": "2018.08.13", "title": "Предстоящи събития в страната за 14 август (Агенция „Фокус“)"}
{"url": "http://www.focus-news.net/news/2018/08/13/2555802/redzhep-taiyp-erdogan-sasht-iskat-da-ni-zabiyat-nozh-v-garba-huliganite-na-svetovnata-sistema-nyama-da-poluchat-nashite-dostizheniya-zavoyuvani-s-krav.html", "text": "Президентът на Турция Реджеп Таийп Ердоган заяви в понеделник в Анкара, че САЩ искат да забият нож „в гърба“ на Анкара, предава  ТАСС . \r\n„От една страна, вие (САЩ) сте в НАТО заедно с нас, от друга – вие се опитвате да забиете на вашия стратегически партньор нож в гърба. Нима това е допустимо? Не можем да сме благодарни за това“, заяви Ердоган. Турският лидер добави, че „няма никаква разумна причина за такова враждебно отношения към Турция от страна на съюзника й в НАТО“. \r\n„Ясно е къде е червената линия за Турция. Ако повтаряте „захар“, няма да ви стане по-сладко в устата, по същия начин, ако просто повтаряте „мир“, няма да го постигнете. Хулиганите на световната система няма да получат нашите достижения, завоювани с кръв“, заяви Ердоган. Той добави, че „тайната на успеха на държавата е в постоянната готовност за война“ и Турция „е готова за война във всички отношения“. \r\nТурският лидер отбеляза, че днешната икономическа ситуация в страната е резултат „от започната игра против републиката“. „Нейната цел е да ни победят и съкрушат, да ни накарат да се откажем от поставените цели. Но ние можем, с подкрепата на народа, да излезем от тази игра, да я развалим. Нямаме друг изход“, посочи Ердоган. \r\nТой призова населението да „не се тревожи“ за съдбата на националната валута. „Скоро курсът ще спре на това ниво, което е разумно от пазарна гледна точка“, заяви президентът, обръщайки внимание на „многобройните „икономически терористи“, действащи в социалните мрежи“, провокирайки паника. Ердоган подчерта, че „с тях ще се занимаят съдебните органи и тези хора, предали родината, ще бъдат наказани по закона“. \r\nПревод и редакция:", "date": "2018.08.13", "title": "Реджеп Таийп Ердоган: САЩ искат да ни забият нож в гърба. Хулиганите на световната система няма да получат нашите достижения, завоювани с кръв"}
{"url": "http://www.focus-news.net/news/2018/08/13/2555814/sofiya-vavezhda-se-organizatsiya-na-dvizhenieto-za-izgrazhdane-na-toplozahranvane-i-abonatna-stantsiya-za-zhilishtna-sgrada-na-ul-iliya-georgov.html", "text": "Въвежда се организация на движението за изграждане на топлозахранване и абонатна станция за жилищна сграда на ул. „Илия Георгов“ в София. Това съобщиха от пресцентъра на  Столична община . \r\nОт 00.00 часа на 14август 2018 г. до 24.00 часа на 28 август 2018 г. се забранява влизането на пътни превозни средства по ул. „115” между ул. „8“ и ул. „Илия Георгов“ и през кръстовище ул. „115” - ул. „Илия Георгов“.  \r\nЗа същия период се променя маршрута на автобусни линии №№ 26 и 150 както следва:  \r\n- в посока бул. “Ломско шосе”: от ул. 9 направо по ул. 102 до ул. 106, по ул. 106 и надясно по ул. „Илия Георгов” по маршрутите.  \r\nРазкрива се временна спирка на ул. „102” след ул. „115”.  \r\n- в посока кв. Обеля: от ул. „Илия Георгов” наляво по ул. „106” и надясно по ул. „8” по маршрутите.  \r\nРазкрива се временна спирка на ул. „8” преди ул. „115”.  \r\nЗакрива се двупосочната спирка с кодове 0162 и 0163 „Бл. 207 ж. к. „Обеля” 2” на ул. „115”.", "date": "2018.08.13", "title": "София: Въвежда се организация на движението за изграждане на топлозахранване и абонатна станция за жилищна сграда на ул. „Илия Георгов“"}
{"url": "http://www.focus-news.net/news/2018/08/13/2555815/veliko-tarnovo-ustanoveni-sa-chetirima-mazhe-ot-svishtov-nanesli-poboy-na-svoy-sagrazhdanin.html", "text": "Установени са от полицията четирима мъже от Свищов, нанесли побой на свой съгражданин. Това съобщиха от пресцентъра на  Областна дирекция на МВР - Велико Търново . Снощи в 22.00 часа в управлението на МВР в града е получен сигнал за това, че четирима мъже нанасят побой над възрастен мъж. На мястото незабавно е изпратен полицейски екип. След намесата му боят е прекратен. От проведените действия по разследването е установено, че четирима мъже от Свищов на възраст 24, 25, 26 и 27 години, са нанесли побой на 74-годишен техен съгражданин. Пред униформените извършителите обяснили, че преди това между двама велосипедисти и един от извършителите е възникнал скандал. Мъжете припознали потърпевшия, като един от двамата велосипедисти и решили да „изяснят“ възникналото по-рано недоразумение. Пострадалият е откаран в Спешна помощ – Свищов с фрактури на ребра и охлузни рани по лицето. По случая е започнато досъдебно производство по чл. 129, ал. 1 от НК.", "date": "2018.08.13", "title": "Велико Търново: Установени са четирима мъже от Свищов, нанесли побой на свой съгражданин"}
{"url": "http://www.focus-news.net/news/2018/08/13/2555817/d-r-ivan-tsarov-regionalen-istoricheski-muzey-veliko-tarnovo-privlekatelni-za-imanyarite-sa-arheologicheski-obekti-predimno-v-polskite-chasti-na-oblastta.html", "text": "Привлекателни за иманярите са археологически обекти предимно в полските части на Великотърновска област. Това коментира за  Радио „Фокус“ – Велико Търново  д-р Иван Църов, директор на Регионален исторически музей - Велико Търново. „Момина крепост е един от обектите, на който иманярите редовно ходят, около Велико Търново има много такива места, съседните хълмове и крепости. В полските територии, където  има много  римски вили, села, на много места могат да се видят следи от иманяри. Някои от тях са толкова нагли, че дори не се крият“, каза д-р Църов.  \r\nТой припомни и интересен случай от античното селище Нове, което се намира край днешния град Свищов. „Там, върху резервата имаше много частни лозя. Иманярите купуваха от възрастните хора лозята и под претекст, че подновяват лозето, с булдозери изриваха на пластове и обираха метала и други неща, които излязат. Ние в Никополис ад Иструм сравнително добре успяхме да опазим обекта, въпреки трудностите. При нас не се получи това, което за съжаление се случи на други места – в античния град Рациария, който се намира до днешното видинско село Арчар, например“, допълни Иван Църов. Древният  римски град е изложен на постоянните набези на иманяри. Те копаят с трактори и фадроми в руините на някогашната римска колония в продължение на години. \r\nДиректорът на Регионалния исторически музей във Велико Търново коментира, че проблемът с иманярството не е сериозен за обекти, които са социализирани и се обгрижват. Той посочи, че социализираните културни обекти се обгрижват, а останалите са оставени на произвола на съдбата. „По принцип, регистрираните обекти на културното наследство са оставени да се обгрижват от местните власти, тоест общините или дори кметствата. В землището на всяко едно село има поне по 10-15 обекта – стари селища, вили, крепости, могили и прочие. Каква е възможността на местния кмет, който няма абсолютно никакво финансиране, да организира опазването и на държавната собственост, каквато неминуемо се явяват регистрираните паметници на културата? Има какво да се желае от законодателството“, коментира Иван Църов. Като пример, посочи страните,  в които има специална археологическа полиция. „Там, наред с регулирането на туристическия поток на обектите,те се занимават и с обгрижването на старините, говоря за тези, които не са обект на ежедневен достъп от страна на туристите“, допълни още директорът на Регионален исторически музей - Велико Търново. \r\nМария НЕДЕВА", "date": "2018.08.13", "title": "Д-р Иван Църов, Регионален исторически музей - Велико Търново: Привлекателни за иманярите са археологически обекти предимно в полските части на областта"}
{"url": "http://www.focus-news.net/news/2018/08/13/2555816/blagoevgrad-natovaren-e-trafikat-po-avtomagistrala-struma-i-glaven-pat-e-79.html", "text": "Натоварен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Интензивно е ѝ движението по второкласен път 19 Симитли – Гоце Делчев в посока от и за Банско. В област Благоевград не се извършват ремонтни дейности по републиканската пътна мрежа. Няма регистрирани тежки пътни инциденти в Региона. \r\nНормално натоварен е трафикът по основните улици и булеварди в областния център. Пътните настилки са сухи и нормално проходими, времето е слънчево. Интензивен е трафикът по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, движението в някои участъци е ограничено. През деня няма  регистрирани тежки инциденти. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛивия НИНОВА", "date": "2018.08.13", "title": "Благоевград: Натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/08/13/2555821/gabrovo-remont-na-patno-saorazhenie-zatrudnyava-dvizhenieto-v-uchastak-ot-patya-sevlievo-gabrovo.html", "text": "Ремонт на пътно съоръжение затруднява движението в участък от пътя Севлиево -Габрово. Ограничението е въведено от от км 18+000 до км 18+965 в района на с. Новаковци. От Областно пътно управление – Габрово съобщиха за  Радио „Фокус“ – Велико Търново , че движението по направление Габрово – Севлиево се осъществява по обходен маршрут през селата Горна Росица, Райновци, Враниловци и град Севлиево. Трафикът по направление Севлиево – Габрово е организиран през селата Горна Росица, Гъбене, Райновци, Враниловци. Поставена е необходимата пътна сигнализация. Срокът за приключване на дейностите е до 12 септември. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание. \r\nЕдна от лентите за движение е стеснена, поставена е сигнализация. Срокът за приключване на дейностите е до края на август.  Движението по пътя Крамолин – Велико Търново от км 22+129 до км 28+380 е ограничено за МПС над 10 тона поради намален габарит на пътното тяло. \r\nУсловията за пътуване в цялата област са нормални. Движението не е натоварено. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nМария НЕДЕВА", "date": "2018.08.13", "title": "Габрово: Ремонт на пътно съоръжение затруднява движението в участък от пътя Севлиево – Габрово"}
{"url": "http://www.focus-news.net/news/2018/08/13/2555819/gd-granichna-politsiya-trafikat-e-intenziven-na-gkpp-kalotina-makaza-kapitan-andreevo-dunav-most-ruse-dunav-most-vidin-durankulak-i-kardam.html", "text": "На ГКПП \"Калотина\" на българо-сръбската граница трафикът е интензивен на изход за леки автомобили, по данни към 18 часа. Това съобщиха от пресцентъра на  ГД \"Гранична полиция\" . На българо-гръцката граница трафикът е интензивен на ГКПП \"Маказа\" на вход в страната. На ГКПП \"Kапитан Андреево\" на българо-турската граница трафикът е интензивен на изход за товарни автомобили. На ГКПП \"Дунав мост-Русе\" и на ГКПП \"Дунав мост-Видин\" на българо-румънската граница трафикът също е интензивен на изход за товарни автомобили. На ГКПП \"Дуранкулак\" и на ГКПП \"Кардам\" е интензивен трафикът на леки автомобили. \r\nНа българо-македонската граница трафикът е нормален на всички контролно-пропускателни пунктове. \r\nПо информация на дружеството “Дунав мост Видин – Калафат ” АД, от 25 юли до 25 август 2018 г. ще бъде извършван ремонт на участък от пътя преди ГКПП Видин. За този период временно движението ще се осъществява двупосочно в едно платно.", "date": "2018.08.13", "title": "ГД \"Гранична полиция\": Трафикът е интензивен на ГКПП \"Калотина\", \"Маказа\", \"Kапитан Андреево\", \"Дунав мост-Русе\", \"Дунав мост-Видин\", \"Дуранкулак\" и \"Кардам\""}
{"url": "http://www.focus-news.net/news/2018/08/13/2555822/burgas-intenzivno-e-dvizhenieto-po-patnata-mrezha-v-oblastta.html", "text": "БИнтензивно е движението по пътната мрежа в област Бургас, предаде репортер на  Радио „Фокус“ – Бургас . Натоварен е трафикът в участъците село Атия-Созопол-Приморско и кв. „Сарафово“-к. к. Слънчев бряг, както и в района на кръговото движение преди Поморие.  \r\nНатоварен е трафикът и по някои от улиците на Бургас – „Христо Ботев“, „Булаир“, „Гладстон“, „Цар Симеон I“ и „Одрин“, в района на кръговото кръстовище „Трапезица“ и в зоната между улиците „Спортна“ и „Индустриална“. \r\nМария ГЕОРГИЕВА", "date": "2018.08.13", "title": "Бургас: Интензивно е движението по пътната мрежа в областта"}
{"url": "http://www.focus-news.net/news/2018/08/13/2555824/nimh-utre-shte-bade-slanchevo-samo-na-otdelni-mesta-sled-obyad-shte-prevali-slab-dazhd.html", "text": "През нощта ще бъде ясно, а утре отново слънчево. След обяд над по-голямата част от страната ще се появи висока облачност, над югозападните райони - и средна, но само на отделни места там ще превали слаб дъжд. Това съобщи за  Агенция „Фокус“  Христо Христов, дежурен синоптик в  Националния институт по метеорология и хидрология  (НИМХ) към Българската академия на науките (БАН). Ще духа слаб, в Дунавската равнина и източните райони до умерен вятър от изток-югоизток. Максимални температури между 30° и 35°, в София около 29°. \r\nНад Черноморието ще бъде слънчево, с до умерен източен вятър. Максималните температури на въздуха: 27–29°. Температурата на морската вода е 26–27°.  Вълнението на морето ще бъде 2-3 бала. \r\nНад планините ще бъде слънчево, след обяд с висока, а над масивите от Югозападна България и средна облачност и на отделни места там ще превали слаб дъжд. Ще духа до умерен източен вятър. Максималната температура на височина 1200 метра ще е около 24°, на 2000 метра – около 17°. \r\nАтмосферното налягане ще бъде близко до средното за средното за август и през деня ще се задържи почти без промяна.   \r\nПрез следващите дни ще остане предимно слънчево, със слаб, в източните райони до умерен вятър от изток-североизток. Температурите ще се повишат с още градус-два.", "date": "2018.08.13", "title": "НИМХ: Утре ще бъде слънчево, само на отделни места след обяд ще превали слаб дъжд"}
{"url": "http://www.focus-news.net/news/2018/08/13/2555823/plovdiv-otstranen-e-problemat-sas-svetofarite-na-krastovishteto-na-bul-tsar-boris-treti-obedinitel-i-shesti-septemvri.html", "text": "Отстранен е проблемът и светофарите на кръстовището на бул. „Цар Борис Трети Обединител“ и „Шести септември“ в Пловдив вече работят. Това съобщи за  Радио „Фокус“-Пловдив  говорителят на ОДМВР-Пловдив. Причината за прекъсването на светлинния сигнал  е била токов удар. След 16.00 часа повредата е била отстранена. \r\nЦветана ТОНЧЕВА", "date": "2018.08.13", "title": "Пловдив: Отстранен е проблемът със светофарите на кръстовището на бул. „Цар Борис Трети Обединител“ и „Шести септември“"}
{"url": "http://www.focus-news.net/news/2018/08/13/2555826/kyustendil-dvizhenieto-po-patya-v-rayona-na-rilskiya-manastir-se-osashtestvyava-v-edna-lenta.html", "text": "Движението по път III-107 в района на Рилския манастир от км 27+600 до км 27+800 се осъществява в една лента поради свличане на скална маса на пътното платно. Това съобщиха за  Радио „Фокус“ – Кюстендил  от Областно пътно управление – Кюстендил. Движението по пътя Смоличано – Пелатиково от км 10+000 до км 14+000 е ограничено за товарни автомобили с тегло над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Въведен е обходен маршрут – Згурово – Неделкова Гращица – Невестино – Друмохар – Ваксево и обратно. Временната организация е сигнализирана с пътни знаци до края на този месец. Също така движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе – усвояване на нови площи от км 14+850 до км 15+550. Участъкът е сигнализиран съгласно проект за временна организация и безопасност на движението до 8 септември. \r\nЛивия НИНОВА", "date": "2018.08.13", "title": "Кюстендил: Движението по пътя в района на Рилския манастир се осъществява в една лента"}
{"url": "http://www.focus-news.net/news/2018/08/13/2555829/montana-dvizhenieto-po-patya-petrohan-barziya-se-osashtestvyava-dvuposochno-v-edna-lenta-poradi-srutvane-na-vodostok-i-podporna-stena.html", "text": "Движението по пътя Петрохан – Бързия се осъществява двупосочно в една лента поради срутване на водосток и подпорна стена, за срок до 31 август, съобщиха за  Радио „Фокус“ – Видин  от Областно пътно управление - Монтана. Движението е сигнализирано с пътни знаци. През прохода Петрохан е ограничено движение за автомобили над 12 т. Обходният  маршрут е през град Своге.  \r\nДвижението по пътя III-112 Смирненски – Славотин е ограничено за всички автомобили поради извършване на строително монтажни работи. \r\nАнна ЛОЗАНОВА", "date": "2018.08.13", "title": "Монтана: Движението по пътя Петрохан – Бързия се осъществява двупосочно в една лента поради срутване на водосток и подпорна стена"}
{"url": "http://www.focus-news.net/news/2018/08/13/2555818/anadolu-agency-ikonomicheski-prosperirashta-turtsiya-e-v-interes-na-germaniya.html", "text": "Германският канцлер Ангела Меркел заяви в понеделник, че „икономически просперираща Турция“ служи на германските интереси, предава  Anadolu Agency . \r\nВ рамките на пресконференция в Берлин след срещата си с председателя на Съвета на министрите на Босна и Херцеговина Денис Звиздич, Меркел заяви: „Германия иска икономически просперираща Турция. Това е също и в наш интерес“. \r\nПо нейните думи, никой няма да спечели от дестабилизацията на турската икономика. Канцлерът смята, че Европейският съюз има полза от стабилна държава, която е близко до ЕС. \r\nМеркел добави, че ще говори с турския президент Реджеп Таийп Ердоган по тези въпроси скоро. \r\n„Анадолската агенция“ отбелязва, че се очаква турският държавен глава да посети Германия на 28-29 септември и че последната му официална визита в Берлин е била през февруари 2014 година. \r\nПревод и редакция:", "date": "2018.08.13", "title": "Anadolu Agency: Икономически просперираща Турция е в интерес на Германия"}
{"url": "http://www.focus-news.net/news/2018/08/13/2555820/ombudsmanat-maya-manolova-shte-otpravi-do-ministar-predsedatelya-boyko-borisov-preporaka-za-proverka-po-signalite-na-nikolay-kolev-bosiya.html", "text": "Омбудсманът Мая Манолова ще отправи препоръка до министър-председателя Бойко Борисов за предприемане на спешни мерки и създаване на междуведомствена комисия, която да направи независима проверка в Изпълнителна агенция „Автомобилна администрация“ към Министерството на транспорта, информационните технологии и съобщенията. Тя ще сезира и Комисията за противодействие на корупцията и за отнемане на незаконно придобитото имущество. Това стана ясно по време на заседание на временната комисия в Народното събрание, която разглежда сигналите на Николай Колев-Босия за злоупотреби при получаването на шофьорски книжки, съобщиха от пресцентъра на  Омбудсмана на Република България . \r\nНа него присъстваха заместник-омбудсманът доц. Диана Ковачева, директорът на Дирекция „Национален превантивен механизъм“ към институцията на омбудсмана Димитър Бонгалов, изпълнителният директор на Изпълнителна агенция „Автомобилна администрация“ Дамян Войновски, както и протестиращият Николай Колев-Босия и негови поддръжници. Манолова се ангажира с неговия казус, след като той се обърна с жалба до институцията. \r\n„Ще настоявам в комисията, която ще направи проверка в автомобилната администрация, да бъдат включени и част от протестиращите, както и докато тя тече, лицата, които са в различни процесуални качества – обвиняеми или подсъдими, да бъдат отстранени от работа“, подчерта омбудсманът. \r\nПо думите й от започнатите различни наказателни производства има 20 подсъдими лица и десетки обвиняеми, но нито един осъден до момента, което е „абсолютно необяснимо за българските граждани“. \r\nМанолова изнесе данни, според които от 13 юни – денят, в който Николай Колев обяви гладен протест до днес – 13 август, по пътищата са загинали 122 души. \r\n„Причините за произшествията на пътя с фатален край са различни. Това, което очакват гражданите, е отговорно отношение от страна на държавата и от страна на институциите. Според мен това е и същността на исканията на г-н Колев – отговорност и почтена работа от страна на институциите. Гражданите очакват производството на фалшиви шофьорски книжки и производството на негодни шофьори да бъде преустановено“, заяви общественият защитник. \r\nОмбудсманът обяви, че трябва да се вземат мерки в спешен порядък, тъй като Николай Колев-Босия е в тежко състояние, а темпото, с което работи временната комисия, е притеснително.", "date": "2018.08.13", "title": "Омбудсманът Мая Манолова ще отправи до министър-председателя Бойко Борисов препоръка за проверка по сигналите на Николай Колев-Босия"}
{"url": "http://www.focus-news.net/news/2018/08/13/2555828/mazutat-koyto-izticha-ot-potanaliya-korab-kray-sozopol-ne-e-opasen-za-turistite-i-ekologiyata-obzor.html", "text": "Мазут изтича от потъналия през 1921 година кораб „Мопанг“ край Созопол. Разливът на гориво е на 7-8 км от брега. От ИА „Морска администрация“ са реагирали още на 10 август, като районът е заграден с цел да не се допусне разпространение. Областният управител Вълчо Чолаков свика Оперативен щаб, в който участваха министърът на околната среда и водите Нено Димов и министърът на транспорта, информационните технологии и съобщенията Ивайло Московски. След заседанието на щаба властите увериха, че няма опасност за екологията и плажуващите заради разлива на мазут от потъналия кораб. Взети са проби от твърдата фракция на самото място на разлива, от морската вода в непосредствена близост, както и от тази на брега. Пробите са изпратени в лаборатория на Изпълнителна агенция по околна среда (ИАОС) в Плевен, която има необходимото оборудване и апаратура, за да направи анализ на веществото. Министър Нено Димов обясни, че технологичното време за получаване на резултатите е около 5-7 дни. „Проверяват се извънредно и плажовете, като на този етап не е установено замърсяване. Концесионерите са инструктирани да почистват и да сигнализират, в случай, че открият замърсявания“, заяви министър Димов и допълни, че регулярното взимане на проби ще продължи. „Всички трябва да бъдат спокойни, дори минималният разлив е ограден“, увери министър Ивайло Московски. Според него в случая 100-годишният плавателен съд вероятно е компрометиран от буря и силните подводни течения. Мястото на замърсяването ще се провери и с дрон, а на разположение ще бъде катер на ИА „Морска администрация“. По думите на Московски в случая мазутът в стария подводен съд трябва да бъде източен. Изтеклото гориво от резервоарите ще бъде събрано с кораб на Европейската агенция за морска безопасност (EMSA). Ще започнат преговори с две компании в страната, които имат оборудване и биха могли да предложат варианти за източване на мазута в плавателния съд. \r\nБиляна ИВАНОВА", "date": "2018.08.13", "title": "Мазутът, който изтича от потъналия кораб край Созопол не е опасен за туристите и екологията (ОБЗОР)"}
{"url": "http://www.focus-news.net/news/2018/08/13/2555825/plovdiv-okolo-2-miliona-leva-iska-obshtina-sadovo-za-patya-mezhdu-selo-katunitsa-i-glaven-pat-e-80-koyto-be-razrushen-ot-poroite.html", "text": "Около 2 милиона лева иска Община Садово за пътя между село Катуница и главен път Е 80, който бе разрушен от пороите. Това съобщи в предаването „Садово в сърцето на Тракия” на  Радио „Фокус”-Пловдив  зам.-кметът Петър Георгиев. Проектът е изпратен до Междуведомствената комисия за възстановяване и подпомагане към Министерския съвет. „Миналата седмица идва комисия, начело с областния управител, и констатира, че има запушване и може би ще се вземе решение на ниво „държава” да се почисти цялостно коритото на реката”, посочи Георгиев. По думите му проблемът е перманентен и, ако не се почисти цялостно река Чая, районът отново може да се наводни. В момента на две-три места са се образували островчета, има наноси и при високи води реката отново ще залее всичко. Ако се почистят наносите, Чая отново ще влезе в коритото си. Почистването на коритото на реката е приоритет на държавата и по тази причина хората от общината се надяват това да се случи по-скоро. От Общината са подали информационна форма и снимки към Междуведомствената комисия за възстановяване и подпомагане за състоянието на моста на Катуница, който също трябва да бъде възстановен. Предстои да бъде направен и проект, с който да се кандидатства за средства. \r\nСпоред Петър Георгиев хората в общината все още са притеснени, защото тази година два пъти продукцията им бива заливана, и то в района на най-плодородните земи, където се отглеждат интензивни култури. \r\nЦветана ТОНЧЕВА", "date": "2018.08.13", "title": "Пловдив: Около 2 милиона лева иска Община Садово за пътя между село Катуница и главен път Е 80, който бе разрушен от пороите"}
{"url": "http://www.focus-news.net/news/2018/08/13/2555831/pazardzhik-olimpiyskite-shampioni-po-tenis-na-masa-ma-long-i-ding-ning-pristignaha-v-panagyurishte-za-uchastie-v-turnira-seamaster-2018-ittf-world-tour-asarel-bulgaria-open.html", "text": "Олимпийските и световни шампиони по тенис на маса Ма Лонг и Динг Нинг от Китай вече са в Панагюрище за участие в турнира Seamaster 2018 ITTF World Tour Asarel Bulgaria Open. Те пристигнаха по обяд и бяха посрещнати с букети от организаторите. Това съобщиха от отдел „Комуникации“ на  „Асарел Медет“  АД. Само два часа по-късно те вече тренираха в зала „Арена Асарел“. Ма дойде заедно със сънародника си Сю Син. Двамата бяха в добро настроение и останаха доволни от посрещането. Трикратната световна шампионка на единично Динг Нинг беше словоохотлива. „За първи път съм в България. Винаги ли е толкова горещо при вас? Не се чувствам фаворитка в турнира. Ще участват много силни състезателки, но се надявам да се представя на ниво“, коментира Динг. Китайските звезди започват участие директно в основната схема на турнира в четвъртък.", "date": "2018.08.13", "title": "Пазарджик: Олимпийските шампиони по тенис на маса Ма Лонг и Динг Нинг пристигнаха в Панагюрище за участие в турнира Seamaster 2018 ITTF World Tour Asarel Bulgaria Open"}
{"url": "http://www.focus-news.net/news/2018/08/13/2555832/bivshiyat-deputat-na-nikola-gruevski-aleksandar-pandov-kam-zaev-za-ilindenskoto-izvinenie-otidi-da-napravish-svirka-na-radev-taka-kakto-znaesh-obilno-s-ligavene-gledayki-go-v-ochite.html", "text": "Бившият депутат от ВМРО-ДПМНЕ по времето на Никола Груевски Александър Пандов е поредната публична личност в Македония, която се нахвърли върху премиера Зоран Заев за извинението му към премиера Бойко Борисов във „Фейсбук“ , че е нарекъл Илинденско-Преображенското въстание македонско. Той съветва министър-председателят да отиде да направи публична свирка на президента Румен Радев, който не е доволен от извинението. Коментарът на бившия народен представител на Груевски се отличава с цинизма си, което обаче се хареса на множество негови сънародници, които харесаха публикацията му в  социалната мрежа „Фейсбук“ . А ето я и нея, без редакторска намеса. \r\n„Минаха години Зоки, „Чакам те да дойдеш, чакам те със буйна страст“, му каза българският президент на нашия премиер. Е море зайко, до какво ниво падна, че на Радев не му е достатъчно, че си се извинил само на „Фейсбук“, та сега те вика да му направиш свирка пред всички. Такава, каквато ти си знаеш, с обилно лигавене, без задръжки, като за последен път да е, до свършване, а при това да го гледаш и в очите! Направи му на човека, няма да ти е за първи път, а бога ми, нито за последен. Лошото във всичко това е, че хората в България те възприемат като премиер на Република Македония и само заради този факт си мисля, че имат чувството, че чрез теб си правят майтап с всички нас. Така е Зоки, между другото, и за това унижение и бламиране, което ни правиш, ни се смеят целите Балкани, на 30.09 Македония ще бойкотира“, написа Пандов. \r\nПревод и редакция:", "date": "2018.08.13", "title": "Бившият депутат на Никола Груевски Александър Пандов към Заев за \"илинденското извинение\": Отиди да направиш свирка на Радев така, както знаеш, обилно, с лигавене, гледайки го в очите"}
{"url": "http://www.focus-news.net/news/2018/08/13/2555849/veliko-tarnovo-zhitelite-na-grada-ne-poseshtavat-baseyni-poradi-lipsa-na-vreme-i-opaseniya-za-losha-higiena-spored-anketa-na-radio-fokus.html", "text": "Жителите на Велико Търново не посещават басейни поради липса на време и опасения за лоша хигиена. Това показват резултатите на анкетно проучване на  Радио „Фокус“ – Велико Търново . Според част от анкетираните водата в басейните е мръсна и негодна за къпане. „Допреди няколко години посещавах, но след като цялото ми семейство се зарази с гъбички, вече не ходим. Освен това, в някои от тях водата е много силно хлорирана и с други препарати, и когато човек влезе вътре му щипе на кожата. Така че, вече не посещавам такива обществени водоеми“, каза една от запитаните жени. Други смятат, че хигиената, която се поддържа, е задоволителна. „Тази година не съм посещавал басейни, понеже нямам време, но когато съм ходил, хигиената е била на прилично ниво“, бе коментарът на друг жител на града. Някои от занкетираните обясниха, че предпочитат минералните басейни в някои курортни градове, тъй като чистотата там е на по-добро ниво. \r\nМария НЕДЕВА", "date": "2018.08.13", "title": "Велико Търново: Жителите на града не посещават басейни поради липса на време и опасения за лоша хигиена, според анкета на Радио „Фокус“"}
{"url": "http://www.focus-news.net/news/2018/08/13/2555848/washington-examiner-antifashistite-napraviha-neonatsistite-da-izglezhdat-razumni-na-sreshtata-na-idiotite-vav-vashington.html", "text": "През последните почивни дни във Вашингтон се събраха около 30 бели националисти и близо хиляда контрапротестиращи. Добре дошли на парада на идиотщината, пише  американското електронно издание Washington Examiner  в кратък материал за мероприятието в американската столица, с което крайнодесните сили в САЩ отбелязаха една година от инцидентите в Шарлътсвил. Представяме го без редакторска намеса. \r\nИ от двете страни, идеологическият фанатизъм е най-очевидният белег за глупост. От страната на белите националисти, еманацията беше мъж, решил да се разходи по улиците с табелка, на която се оплаква от „евреите“. Решени да не усложняват нещата, контрапротестиращите не паднаха по-долу от неонацистите и извадиха плакати с революционна комунистическа риторика. \r\nНо докато неонацистите и комунистите са горе-долу наравно в моралната си сбърканост, контрапротестиращите бяха тези, които заслужиха по-голямо презрение със своите действия в неделя. Защото, макар че нямаше очевидни случаи на насилие от страна на белите националисти, контрапротестиращите извършиха много такива актове. Те хвърляха бутилки и стреляха със сигнални ракети по полицейските служители и нападнаха множество журналисти. \r\nВярвайки във фикцията за своята служба като бойци за нов световен ред, крайнолевите вярват и в това, че тези, които са се заклели да защитават демократичния ред са зло. Но ние не бива да бъдем снизходителни към подобно заблуждение. С нападенията срещу полицията и другите, контрапротестиращите показаха „Антифа“ точно такава, каквато е: съюз на тоталитаристи, прикрити зад риториката за свободата. \r\nНе е лесно да направиш неонацистите да изглеждат по-разумната партия на политическо събитие. Но в неделя, когато съпоставим действията, контрапротестиращите постигнаха изключителен подвиг. \r\nПревод и редакция:", "date": "2018.08.13", "title": "Washington Examiner: Антифашистите направиха неонацистите да изглеждат разумни на срещата на идиотите във Вашингтон"}
{"url": "http://www.focus-news.net/news/2018/08/13/2555827/telma-makedoniya-zoran-zaev-apelira-za-osvobozhdavane-na-otnosheniyata-mezhdu-balgariya-i-makedoniya-ot-populizma-v-otgovor-na-rumen-radev.html", "text": "Политическите интереси и голия популизъм да излязат от сътрудничеството между България и Македония, поиска в понеделник македонският премиер Зоран Заев в отговор на реакциите в България за неговото изявление, че Илинденско-Преображенското въстание е македонско, предава  скопският телевизионен канал „Телма“ . \r\n\"Призовавам всички заедно да извадим политическите интереси, голия популизъм или това, което наистина ни предизвиква да бъдем недостатъчно внимателни, защото договора за приятелство сътрудничество и добросъседство потвърди това чрез нашите подписи там, но трябва да го подхранваме и надграждаме\", заяви Заев. \r\nНа въпроса - \"Ще се договорите ли за това чие е Илинденското въстание?\", македонският премиер отговори:  \r\n„Значи, ние вече отбелязваме част от нашата обща история. И това е част от нашата обща история“. \r\nОсвен това той поиска от политиците, историците и експертите да бъдат внимателни и да допринасят за приятелството между страните. \r\n„Телма“ припомня думите на президента Румен Радев, който смята, че Заев не се е извинил. \r\nВ отговор към Радев, Заев заяви: \r\n„Аз съм внимателен човек и се опитвам да изграждам приятелство. Виждате, че оставям своята суета настрана и искам искрено да градя приятелство“, подчерта македонският премиер. \r\nСпоред Заев Договора за добросъседство е инструмент, който затвори отворените между двете страни, но той трябва да се пази и надгражда. При това той повтори позицията, че не трябва да се забравя голямата помощ на България за Македония в ЕС и НАТО и как тя се е борила за нея. \r\nТова, което се случва по линията Скопие – София, отбелязва скопската телевизия, бе коментирано и от лидера на опозиционната ВМРО-ДПМНЕ Християн Мицковски, който смята, че споразумението с България, както и това с Гърция, съдържа скрити опасности. \r\n„Става дума за още много неща, скрити опасности, които са проникнали от миналия период и за които ВМРО-ДПМНЕ предупреждаваше. Станахме свидетели на една такава опасност преди няколко дни, когато премиерът бе поставен в една много неизгодна ситуация да трябва да се извинява“, заяви Мицковски. По неговите думи, това е резултат от ексхибиционистката политика на правителството през изминалите 15 месеца. \r\nПревод и редакция:", "date": "2018.08.13", "title": "„Телма“ (Македония): Зоран Заев апелира за освобождаване на отношенията между България и Македония от популизма, в отговор на Румен Радев"}
{"url": "http://www.focus-news.net/news/2018/08/13/2555830/makedonskiyat-pisatel-bozhin-pavlovski-za-ilindenskoto-izyavlenie-na-zoran-zaev-tryabvashe-li-da-opropasti-mandata-si-po-tozi-nachini.html", "text": "Писателят Божин Павловски излезе с реакция за събитията около „илинденското изявление“ на македонския премиер Зоран Заев и последвалото извинение към българските власти, предава  скопският телевизионен канал „Телма“ . \r\nПавловски констатира, че президентът на България Румен Радев ясно е дал да се разбере какво ще бъде качеството на договорите, постигнати от македонския министър-председател. \r\n\"Докато не преглътнем и майчиното си мляко, затова, че сме създали македонска държава срещу българската историография, ще бъдем изнудвани с тези блокади за присъединяване към НАТО и ЕС. Дадохме шанс на една също така малка страна на Балканите да се изживява като нас заради техните пусти Санстефански сънища \", написа Павловски във „Фейсбук“. \r\nТой се пита дали и Гърция ще постъпи по същия начин, т.е. дали споразумението от Преспа е само началото на изнудването, тъй като се опасява, че в последствие ще се стигне до името на македонския език заедно с идентичността. \r\n„В договора ясно е отбелязано, че Македония остава в Гърция, срещу Северна Македония. Значи, че следва диференциране на македонското от северномакедонското. \r\nИ как ще се държи Албания, когато се отвори Конституцията? Разбира се, изпълняване на всички искания от Тиранската платформа или дърпане на чергата изпод краката на Заев. \r\nРазпадане на управляващата коалиция. Най-малкото,което ще поискат те е Северна Македония да бъде страна на два народа. До тук беше играта, че искаме гражданска държава. \r\nТрябваше ли Заев да си опропасти мандата по този начин? Неговият успех би бил впечатляващ ако си имаше работа с искрени партньори. Но, за съжаление, ние за половин век живот във Федерацията не решихме нито един проблем, нито с Гърция, нито с България, нито дори с Албания. \r\nОставихме времето да заличи раните, след като сто пъти се опитахме да се договорим. Ако Заев не вярва, че Република Македония е правила много опити, да отиде в Държавния архив, за да се запознае с фактите. \r\nНе мога да се начудя защо не даде предимство на предизборните си обещания, а падна право в лапите на пропагандата. Не искам да вярвам, че го доведоха на власт, за да им служи\", смята Павловски. \r\nПревод и редакция:", "date": "2018.08.13", "title": "Македонският писател Божин Павловски за „илинденското изявление“ на Зоран Заев: Трябваше ли да опропасти мандата си по този начин?"}
{"url": "http://www.focus-news.net/news/2018/08/13/2555850/sport-trenyorat-na-kubrat-pulev-smyata-che-toy-shte-se-bie-za-svetovnata-titla-dogodina.html", "text": "Германският треньор по бокс Ули Вегнер вярва,че възпитаника му Кубрат Пулев ще се бие отново за световната титла в началото на следващата година. За да се случи това българският боксьор трябва да победи на 27 октомври братовчеда на Тайсън Фюри – Хюи Фюри  в „Арена Армеец“ в София, което ще го направи задължителен претендент за световната титла на Международната боксова федерация, притежавана в момента от Антъни Джошуа.", "date": "2018.08.13", "title": "Спорт: Треньорът на Кубрат Пулев смята, че той ще се бие за световната титла догодина"}
{"url": "http://www.focus-news.net/news/2018/08/13/2555851/dobrich-razhodka-s-retro-kola-proizvedena-1966-godina-e-edna-ot-atraktsiite-tova-lyato-v-primorska-dobrudzha.html", "text": "Разходка с ретро кола, произведена 1966 година, е една от атракциите това лято в Приморска Добруджа, предаде кореспондентът на  Радио „Фокус” – Варна . Сребристото ретро возило с червен кожен салон е паркирано до най-новия хотел в любим на българи и чужденци наш курорт по Северното Черноморие, който тази година отбелязва 50-годишен юбилей. Всеки ден във вечерните часове е организиран ретро тур, който включва разходка и сладко угощение в панорамна кафе - сладкарница. На фона на впечатляващата гледка, която се разкрива от 15 етаж на един от хотелите, гостите могат да похапнат парче торта, да пият ароматно кафе, студено пресован сок от круша или чаша пенливо вино. Ретро автомобилът също може да бъде наеман по различни поводи. Зад волана, облечен в стил 60-те е шофьор, който може да разказва много за историята на ваканционното селище.  \r\nЛюбопитен факт е, че годината на производство на автомобила от престижна световна марка съвпада с годината, в която главният проектант на курорта арх. Николай Ненов избира мястото, на което да бъде изграден. Характерно е, че през годините курортът остава зелен и красив. Това лято са пуснати в експлоатация две линии електробусчета, които отвеждат гости и туристи до различните зони. За 20-и път плажът е признат за един от най-добрите в света и е отличен с наградата „Син флаг“ за 2018 г. Все повече туристи избират красивите плажове на Приморска Добруджа за спокойна семейна почивка. А едно кътче от нея още пази името на Йовкова героиня с респект към културата на този регион. Най-дългата плажна ивица в нашата страна е отново по Северното ни Черноморие, достигаща до границата с Румъния, където все още има запазени дюни. Велосипедна разходка, пеша или на ролери е друга атракция по Дамбата, която започва от Морската гара в Балчик и продължава чак до Албена. Тази крайбрежна алея разкрива невероятна гледка, събираща в себе си безкрая на морската шир от една страна и зеленината на Добруджа, спускаща се от платото към морето от друга.  \r\nЖулиета НИКОЛОВА", "date": "2018.08.13", "title": "Добрич: Разходка с ретро кола, произведена 1966 година, е една от атракциите това лято в Приморска Добруджа"}
{"url": "http://www.focus-news.net/news/2018/08/13/2555852/varna-rodilnoto-otdelenie-v-bolnitsa-sveta-anna-podnovi-deynostta-si-sled-dvumesechno-prinuditelno-prekasvane-zaradi-mashtaben-remont.html", "text": "Родилното отделение в МБАЛ “Света Анна” – Варна поднови дейността си след двумесечно принудително спиране на приема на родилки заради мащабен ремонт. В момента най-старото в града звено за раждания посреща бъдещите майки напълно преобразено и с нова организация за отглеждане на новородените. Това съобщиха от пресцентъра на  болницата . \r\nРемонтните дейности започнаха през април. До края на май Родилно работеше с половината от капацитета си, а през юни и юли прекрати изцяло приема на пациентки, за да бъде преобразено и модернизирано. \r\nСлед края на ремонтните дейности, базираните на един етаж отделенията “Родилно” и “Неонаталогия” са напълно отделени като организация на работа. Всички стаи са ремонтирани, санитарните помещения – преобразени, стените и таваните – пребоядисани, газовата инсталация – обновена. Сигнализационната инсталация също е подновена. Навсякъде е подменена подовата настилка, а родилните зали са облицовани с антистатични и антимикробни покрития. \r\n“В момента най-старото родилно отделение на Варна практически е най-модерното и уютното, благодарение на добрия синхрон, в който ръководството на МБАЛ “Света Анна – Варна” в лицето на изпълнителния директор д-р Красимир Петров и кметът на Варна Портних успяха да осигурят повече от половин милион лева, с които ремонтът стана възможен”, коментира началникът на отделението д-р Милко Папазов. \r\nПоследният основен ремонт на сектора за новородени във варненския “Пирогов”, преди сегашното пълно преобразяване, е от далечната 2002 г. Преди 3 години кметът Иван Портних на връх Бабинден обеща пари за основен ремонт и през 2018-а пълната промяна в отделението вече е факт, а от миналата година то се радва и на много нова и модерна медицинска апаратура. \r\nВ момента отделението разполага с 30 стационарни легла, а ражданията, които се извършват в него, са като за двойно по-голям капацитет. \r\nОтделението е с най-високото – трето, ниво на компетентност и е сред малкото в страната с изцяло зает щат от лекари, акушери и санитари. Традиционно то е между 6 и 8 място в страната по брой раждания на година, но пресметнати на брой легла устойчиво е в топ 3. \r\n“Пълното комплектоване на екипа и многото раждания при нас се дължат основно на две неща. Първото е доверието в работещите в отделението, а второто – уникалната медицинска инфраструктура, която МБАЛ “Света Анна – Варна” предлага – това е болницата с най-големи възможности – с мощна реанимация, 24-часова възможност за консулт с всякакъв вид специалисти и кръвен център. Това са животоопределящи структури, като се има предвид, че при родилките всичко се развива много бързо и често се налагат реакции в режим на спешност”, коментира Папазов, дни след подновяването на дейността на отделението.", "date": "2018.08.13", "title": "Варна: Родилното отделение в болница „Света Анна“ поднови дейността си след двумесечно принудително прекъсване заради мащабен ремонт"}
{"url": "http://www.focus-news.net/news/2018/08/13/2555854/blagoevgrad-zapochva-tsyalostna-rekonstruktsiya-na-ploshtada-v-grad-simitli.html", "text": "Започва цялостна реконструкция на площада в град Симитли. Кметът Апостол Апостолов е поставил символичното начало на строително-монтажните дейности на дейностите по площадното пространство. Това съобщиха за  Радио „Фокус“ – Пирин  от Община Симитли. Цялостна реконструкция на площада в град Симитли ще бъде реализирана по спечелен от Общината проект. Стойността на инициативата е 2 милиона лева, а площадното пространство се очаква придобие съвсем нов облик.  \r\nОтец Спас е отслужил водосвет за здраве и безпроблемно протичане на дейностите по проекта. След това е била положена и символичната копка пред сградата на Община Симитли. Часовникова кула в горния край на площада е сред новите придобивки, които ще имат жителите на града. Кметът Апостолов е пожелал успех на строителите и изпълнителите на предвидените дейности.  \r\nТази година заради ремонта в центъра на Симитли празникът на града ще се проведе на обновения градски стадион „Септември”. Ще бъдат изградени водни каскади, беседки, пейки, фонтани, както и голяма сцена, която ще е покрита и е оборудвана със специални светлинни ефекти. Настилката на цялото площадно пространство ще е от гранит. Очаква се изпълнението на този проект да промени облика на центъра на града.", "date": "2018.08.13", "title": "Благоевград: Започва цялостна реконструкция на площада в град Симитли"}
{"url": "http://www.focus-news.net/news/2018/08/13/2555856/veliko-tarnovo-oshte-pone-dve-izneseni-anti-spin-kampanii-predvizhda-regionalnata-zdravna-inspektsiya-do-kraya-na-godinata.html", "text": "Още поне две изнесени анти СПИН кампании предвижда Регионалната здравна инспекция (РЗИ) във Велико Търново до края на годината. Това съобщи за  Радио „Фокус“ – Велико Търново  д-р Ирина Млъзева, директор на Дирекция „Надзор на заразните болести“ в РЗИ - Велико Търново. Тя уточни, че първата инициатива ще се проведе през есента. Тя се организира ежегодно, а насочеността й е основно към учениците и младежите. „В рамките на тези кампании, които са предварително обявени, хората са на ясно, че могат да задават всякакви въпроси. Те сами си преценяват дали попадат или не в рисковите групи и съответно си правят и изследване“, поясни д-р Млъзева. Тя допълни, че се раздават и много информационни материали. Последната за годината кампания вероятно ще е през декември и ще е посветена на Световния ден за борба с ХИВ/СПИН – 1 декември. \r\nЛуиза ТРАНЧЕВА", "date": "2018.08.13", "title": "Велико Търново: Още поне две изнесени анти СПИН кампании предвижда Регионалната здравна инспекция до края на годината"}
{"url": "http://www.focus-news.net/news/2018/08/13/2555857/vratsa-zapochva-izplashtaneto-na-obezshteteniya-za-imoti-otchuzhdeni-za-izgrazhdaneto-na-pat-i-1-mezdra-botevgrad.html", "text": "Започва изплащането на обезщетения за имоти, отчуждени за изграждането на път I-1 Мездра-Ботевград, съобщиха от  Областна администрация Враца . За целта е необходимо в деловодството на Областна администрация – Враца да се представят следните документи, доказващи правото на собственост: \r\n- документ, удостоверяващ право на собственост; \r\n- Скица на имота; \r\n- Удостоверение за наследници; \r\n- Удостоверение за идентичност на имена; \r\n- Банкова сметка; \r\n- Нотариално заверено пълномощно; \r\n- за обезщетение в размер над 100 лв. – удостоверение за тежест, издадено от Агенция по вписванията; \r\n- за обезщетение в размер до 100 лв. – декларация по образец за липса на тежести. \r\nСписъците  с номерата на отчуждените имоти са налични в Областна администрация – Враца.", "date": "2018.08.13", "title": "Враца: Започва изплащането на обезщетения за имоти, отчуждени за изграждането на път I-1 Мездра-Ботевград"}
{"url": "http://www.focus-news.net/news/2018/08/13/2555853/kathimerini-gartsiya-federatsiyata-gratskite-sluzhiteli-v-zdraveopazvaneto-obvini-pravitelstvoto-che-e-nezainteresovano-ot-razprostranyavaneto-na-zapadnonilskata-treska-v-gartsiya.html", "text": "Националната федерация на Гръцките служители в здравеопазването (POEDIN) изрази опасенията си заради увеличението на случаите на заразяване със западнонилска треска и обвини правителството на Гърция и регионалните власти на Атика в „очевидно безразличие“, пише  електронното издание на вестник Kathimerini . \r\nВ понеделник POEDIN разпространи заявление, в което отбелязва провала на властите. „Случаите на заразяване със западнонилска треска не са ограничени и се увеличават всеки ден и в други части на Атика“, се казва в съобщението. \r\nОт съсловната организация отбелязват, че много райони в Западна Атика са поставени под наблюдение и предупреждават, че съществува риск да се стигна до липса на достатъчно дарена кръв, защото на жителите в столичния район е забранено да дават кръв. \r\n„Всъщност, болниците Триасио и Никая напълно са спрели даренията на кръв“, казват от федерацията. \r\nИзданието припомня, че през това лято в Гърция са потвърдени 60 случая на заразяване със западнонилска треска. \r\nПревод и редакция:", "date": "2018.08.13", "title": "Kathimerini (Гърция): Федерацията Гръцките служители в здравеопазването обвини правителството, че е „незаинтересовано“ от разпространяването на западнонилската треска в Гърция"}
{"url": "http://www.focus-news.net/news/2018/08/13/2555855/varna-obshtina-beloslav-e-podadala-tri-proekta-po-otvorenata-protsedura-za-kandidatstvane-po-programata-za-razvitie-na-selskite-rayoni-2014-2020-g.html", "text": "Община Белослав подаде три проекта по отворената процедура за кандидатстване по Програмата за развитие на селските райони 2014-2020 г. Това каза в интервю за  Радио „Фокус” – Варна  кметът на Белослав инж. Деян Иванов. Той отбеляза, че проектите са по подмярка 7.2. „Инвестиции в създаването, подобряването или разширяването на всички видове малки по мащаби инфраструктура“. „Проектите са с точки, които са близо до максимума и се надяваме да бъдат одобрени. С тези проекти отново ще подобрим средата на живот в града и общината“, заяви кметът. Първият проект предвижда ремонт на улици, вторият – енергийна ефективност на общински сгради, а третият проект е за паркови площи в кв. „Акациите“ в Белослав и в село Езерово. Инж. Деян Иванов допълни, че общинската администрация подготвя и други проекти, с които да кандидатства по различните европейски програми. \r\nМарияна ВАЛЕНТИНОВА", "date": "2018.08.13", "title": "Варна: Община Белослав е подадала три проекта по отворената процедура за кандидатстване по Програмата за развитие на селските райони 2014-2020 г."}
{"url": "http://www.focus-news.net/news/2018/08/13/2555858/inzh-krasimir-hristov-darzhavno-gorsko-stopanstvo-shumen-povishava-se-riskat-ot-pozhari-v-gorite.html", "text": "Заради очакваното през тази седмица повишение на температурите и засушаването през следващата десетдневка, се повишава рискът от възникване на горски пожари, предупреждава инж. Красимир Христов от Държавно горско стопанство-Шумен. Това съобщиха от  Североизточното държавно предприятие . От началото на годината на територията на стопанството е възникнал само един пожар, който е погасен своевременно от служители на пожарната и горското и опожарената територия е съвсем малка.  \r\n„Това лято беше дъждовно и до тук нямахме проблеми, но въпреки това подновихме 14 750 линейни метра минерализовани ивици, които се намират между селскостопанските територии и горите. Даваме денонощни дежурства и се надяваме, че въпреки очакваното засушаване повече пожари през тази година няма да има“, обясни инж. Христов. Той припомни, че през миналата година при 8 пожара са унищожени 18 декара с гори на територията на ДГС-Шумен. „Пораженията през 2017 г. можеха да бъдат много по-големи, но благодарение на гражданите, които своевременно подаваха сигнали на телефон 112, ние успяхме да локализираме по-бързо пожарите. За пореден път искам да благодаря и на всички екипи от РД “Пожарна безопасност и защита на населението” – Шумен, без които не може да бъде овладян нито един пожар“, подчерта инж. Красимир Христов.", "date": "2018.08.13", "title": "Инж. Красимир Христов, Държавно горско стопанство-Шумен: Повишава се рискът от пожари в горите"}
{"url": "http://www.focus-news.net/news/2018/08/13/2555859/the-washington-times-egipet-gubi-nadezhda-che-shte-si-partnira-s-tramp-za-sdelkata-na-veka-za-blizkiya-iztok.html", "text": "По време на среща на върха в Белия Дом през април 2017 година, президентът на Египет Абдел Фатах ас Сиси изрази убеждение, че ще може да си партнира с американския президент Доналд Тръмп за „намиране на решение на проблема на века чрез сделка на века“, пише  електронното издание на вестник Washington Times . \r\nВ началото на управлението на Тръмп, Сиси имаше големи надежди, че може да посредничи за мирно споразумение между израелци и палестинци заедно с американците, пише изданието, като посочва, че египетския лидер е имал надежди и да поправи влошените по време на бившия американски президент Барак Обама отношения с Вашингтон и да извлече икономическа изгода от позиционирането на Египет точно в центъра на Източносредиземноморския енергиен хъб и превръщането му в магнит за инвестиции. \r\nВестникът обаче отбелязва, че желанието на египтяните да работят със специалните представители на Тръмп – съпругът на дъщеря му Джаред Къшнър и Джейсън Грийнблат, адвокат с 20 годишна служба в Организацията Тръмп – изчезна през последните месеци заради липсата на конкретни резултати. Песимизмът се е разпространил и в другите арабски столици, смята Washington Times. \r\nМеждувременно, пише вестникът, ситуацията в Газа ескалира. В четвъртък 18 палестинци бяха ранени след удар на израелските военновъздушни сили по сграда в центъра на град Газа в отговор на изстрелването на 180 ракети от управлявания от ХАМАС анклав по еврейската държава, от които пострадаха близо 20 души. \r\nИ това е само последният случай в цикъла на ескалация след май, когато жителите на Ивицата организираха масови протести на границата, привличайки огъня на израелските войници към себе си и подновявайки международното внимание към палестинската кауза, отбелязва вестникът. \r\nThe Washington Times  заключва, че египтяните имат сериозни съмнения дали целите на САЩ в Близкия Изток взимат предвид приоритетите на Кайро. \r\nПревод и редакция:", "date": "2018.08.13", "title": "The Washington Times: Египет губи надежда, че ще си партнира с Тръмп за „сделката на века“ за Близкия Изток"}
{"url": "http://www.focus-news.net/news/2018/08/13/2555860/sport-botev-vratsa-pobedi-septemvri-sofiya-kato-gost-s-21.html", "text": "Ботев Враца победи Септември София като гост с 2:1 в двубой от четвъртия кръг на Първа професионална лига. Ботев поведе в 5-ата минута, когато Георги Стоичков от домакините си отбеляза автогол. В 75-ата минута Петър Атанасов отбеляза втори гол за гостите, а почетното попадение за Септември отбеляза Борис Галчев в 89-ата минута от дузпа. Така Ботев Враца постигна първа победа за сезона и заема 13-та позиция в класирането, докато Септември остава на 9-та позиция с 4 точки.", "date": "2018.08.13", "title": "Спорт: Ботев Враца победи Септември София като гост с 2:1"}
{"url": "http://www.focus-news.net/news/2018/08/13/2555864/kathimerini-pravitelstvoto-na-gartsiya-se-opitva-da-smeni-fokusa.html", "text": "Все още замаяно от политическия удар от опустошителните пожари през миналия месец, гръцкото правителство търси начин да промени фокуса на внимание към официалния изход на Гърция от спасителната програма през следващата седмица, пише електронното издание на гръцкия вестник  Kathimerini . \r\nСпоред информации, висшестоящи правителствени членове все още мислят върху начини да извлекат максимума от изхода от спасителната програма, без да навлизат в празнична атмосфера – какъвто е бил първоначалният план, преди смъртоносните пожари, които отнеха живота на 95 души и предизвикаха сериозни критики към правителството. \r\nВъпреки това, правителственият наратив за настъпващите по-добри дни също е компрометиран заради кризата в съседна Турция, чието влияние върху Гърция тепърва ще се вижда. \r\nТова, което е сигурно, е че повишаването на печалбите върху гръцките 10-годишни задължения, няма да позволят на Гърция да получи достъп до международните пазари в непосредственото бъдеще. \r\nМеждувременно, опозиционната „Нова демокрация“ обвини правителството за това, че се опитва да отклони вниманието от пожарите като използва фалшиви новини, за да оклевети партийни членове на консервативната опозиция.  Йонислав Дочев", "date": "2018.08.13", "title": "Kathimerini: Правителството на Гърция се опитва да смени фокуса"}
{"url": "http://www.focus-news.net/news/2018/08/13/2555866/reuters-mayk-pompeo-i-prints-mohamed-bin-salman-sa-proveli-telefonen-razgovor.html", "text": "Държавният секретар на САЩ Майк Помпео е провел телефонен разговор с престолонаследника на Саудитска Арабия принц Мохамед бин Салман в понеделник, предава  Reuters . \r\nТема на разговор е била ситуацията в Сирия, Ирак, Афганистан и Йемен, обявиха от държавния департамент на САЩ в изявление. \r\nВ него се казва, че Помпео е благодарил на престолонаследника „за подкрепата на Саудитска Арабия за незабавните стабилизационни нужди на североизточна Сирия“, както и за  „ангажимента на Рияд с правителството на Ирак“. \r\nДвамата са „обсъдили и подкрепата си за прекратяване на огъня в Афганистан за предстоящия Рамазан байрам, и мира в Афганистан като цяло. Те са обсъдили и работата на специалния пратеник на ООН за разрешаване на конфликта в Йемен, както и други теми от общ интерес“, добавят от държавния департамент.  Йонислав Дочев", "date": "2018.08.13", "title": "Reuters: Майк Помпео и принц Мохамед бин Салман са провели телефонен разговор"}
{"url": "http://www.focus-news.net/news/2018/08/13/2555865/sport-andi-mari-otpadna-v-parviya-krag-na-turnira-v-sinsinati.html", "text": "Анди Мъри отпадна още в първия кръг на тенис турнира от сериите „Мастърс“ в Синсинати. Шотландецът загуби от французина Лука Пуй с 1:6, 6:1, 4:6. Това е първа победа срещу Мъри за френския тенисист в петте им двубоя досега.", "date": "2018.08.13", "title": "Спорт: Анди Мъри отпадна в първия кръг на турнира в Синсинати"}
{"url": "http://www.focus-news.net/news/2018/08/13/2555861/tass-donald-tramp-podpisa-byudzheta-za-otbrana-na-sasht-za-2019-godina.html", "text": "Президентът на САЩ Доналд Тръмп подписа бюджет за отбрана на стойност 716 милиарда долара за финансовата 2019 година (която в САЩ започва на 1 октомври), предава  ТАСС . \r\nЦеремонията за подписването се е провела в понеделник във военната базата Форт-Драм в щата Ню Йорк, където е разположена 10-а планинска дивизия на САЩ. \r\nНа първо място новият бюджет е насочен към увеличение на броя военнослужещи, който ще нарасне с около 16 хиляди души. Документът предполага и продължаване на военната помощ за Украйна, както и редица мерки, насочени към противодействие на Русия във военната сфера.  Йонислав Дочев", "date": "2018.08.13", "title": "ТАСС: Доналд Тръмп подписа бюджета за отбрана на САЩ за 2019 година"}
{"url": "http://www.focus-news.net/news/2018/08/13/2555771/kathimerini-gartsiya-broyat-na-zhertvite-ot-pozhara-v-atika-dostigna-95-dushi.html", "text": "Броят на жертвите от смъртоносните пожари в Атика миналия месец достигна до 95 души със смъртта малко над 60 годишен мъж, който е бил хоспитализиран със сериозни изгаряния, пише  електронното издание на вестник Kathimerini . \r\nСпоред SKAI TV човекът, който е бил в интензивно отделение в болницата Кат в Атина, е бил на 63 години. \r\nМиналата седмица генералният секретариат за гражданска защита публикува списък с имената на 90 жертви, като отбеляза, че две тела, от които е взето ДНК, остават неидентифицирани. \r\nПревод и редакция:", "date": "2018.08.13", "title": "Kathimerini (Гърция): Броят на жертвите от пожара в Атика достигна 95 души"}
{"url": "http://www.focus-news.net/news/2018/08/13/2555863/angela-merkel-nyama-da-ima-promyana-na-granitsite-na-balkanite.html", "text": "Канцлерът на Германия Ангела Меркел заяви, че териториалната цялост на страните от Западните Балкани е неприкосновена, предава скопският телевизионен  „Канал 5“ . \r\nС това изявление, публикувано на сайта на германското правителство, Меркел отхвърли всички усилия да се ревизират границите, установени след войните на Балканите. \r\n„Териториалната цялост на държавите от Западните Балкани е дефинирана и неприкосновена. Това трябва да се повтаря отново, защото винаги има усилия за нови разговори за границите. Не можем да позволим това“, заяви Меркел след среща с председателя на Съвета на министрите на Босна и Херцеговина Денис Звиздич.  Йонислав Дочев", "date": "2018.08.13", "title": "Ангела Меркел: Няма да има промяна на границите на Балканите"}
{"url": "http://www.focus-news.net/news/2018/08/13/2555862/redzhep-tayip-erdogan-turskata-ikonomika-e-solidna-i-silna.html", "text": "Турция има „солидна и силна“ икономическа динамика в лицето на „икономическата обсада“ на страната, заяви турският президент Реджеп Тайип Ердоган в понеделник, цитиран от  Anadolu Agency . \r\n„Икономическата динамика на Турция е солидна, силна и непокътната и ще продължи да бъде такава“, заяви Ердоган пред турски посланици по време на обръщение в президентския комплекс в столицата Анкара. \r\n„Имаме Световна търговска организация, но когато погледнем стъпките, които бяха предприети (срещу Турция), имат ли те нещо общо с принципите на Световната търговска организация? Бъди президент, или каквото пожелаеш. Но не можеш просто да се събудиш една сутрин и да кажеш: „Наложих толкова процента мита върху алуминия и стоманата““, заяви Ердоган. \r\nСпоред него няма никаква база за последното развитие във валутните курсове. „Турция е под обсада в икономиката, както и в други сектори. От една страна искаш да си стратегически партньор, а от друга прострелваш с куршум своя стратегически партньор“, добави турският президент, явно визирайки САЩ.  Йонислав Дочев", "date": "2018.08.13", "title": "Реджеп Тайип Ердоган: Турската икономика е солидна и силна"}
