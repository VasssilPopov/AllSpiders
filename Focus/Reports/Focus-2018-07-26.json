{"url": "http://www.focus-news.net/news/2018/07/26/2550111/ria-novosti-britanski-i-amerikanski-razuznavatelni-samoleti-sa-zabelyazani-kray-krim.html", "text": "Американски разузнавателен самолет   RQ-4B и британски Sentinel R.1 са забелязани на радарите по време на изпълняване на задачи в небето над Черно море и над Донбас, предава  РИА Новости. \r\nАмериканският RQ-4B с бордови номер 11-2048 г. освен при полетите край брега на Крим е забелязан и в небето над Донбас. Безпилотният летателен апарат е способен да прекара до 30 часа на височина до 18 км. Британският летателен апарат е действал югозападно от полуострова.  \r\nРИА Новости отбелязва, че в последно време активността на чуждестранните разузнавателни самолети край руска територия се е увеличила. Във връзка с това министерството на отбраната на Русия призова САЩ да се откажат от разузнавателни операции край руските граници, на което Пентагонът отговори с отказ.  Виктор Турмаков", "date": "2018.07.26", "title": "РИА Новости: Британски и американски разузнавателни самолети са забелязани край Крим"}
{"url": "http://www.focus-news.net/news/2018/07/26/2550086/varna-otkrivat-aleya-na-knigata.html", "text": "За поредна година във Варна ще се проведе „Алея на книгата“ от 27-ми юли до 5-ти август, предаде репортер на  Радио „Фокус“ – Варна . Щандовете, в които близо 60 български издателства и книгоразпространители ще представят хиляди книжни заглавия ще бъдат разположени по традиция в пространството от „Севастопол“ до Фестивалния и конгресен център. Те ще работят всеки ден от 10.00 до 22.00 часа. И  тази година е предвидена богата съпътстваща културна програма. Част от гостите тази година ще бъдат Ангел Ангелов, Васил Панайотов, Веселина Минкова, Марин Урумов, Наталия Бояджиева, Никола Гигов, Петя Александрова, Росен Николов, Теменужка Роянова, Христина Янева – Хедра. Ще гостуват още Георги Господинов, Ангелина Александрова и Лилия Йовнова.  В програмата попадат и събития, посветени и на най-младата читателска аудитория, като специален акцент е представянето на литературния алманах „Докосване до Касталия“, в който са поместени избрани литературни творби на десетки деца и младежи от Варна, на възраст от 8 до 25 години. Достъпът до всички събития в Културната програма на „Алея на книгата“ е свободен. \r\nДиана СТОЕВА", "date": "2018.07.26", "title": "Варна: Откриват „Алея на книгата“"}
{"url": "http://www.focus-news.net/news/2018/07/26/2550085/sport-tsska-vodi-s-30-na-poluvremeto-sreshtu-admira-vaker.html", "text": "ЦСКА води с 3:0 на полувремето срещу Адмира Вакер в мач от втория квалификационен кръг на турнира Лига Европа. На стадион „Българска армия“ головете отбелязаха Кирил Десподов - два и Мауридес  от дузпа. Три минути след първия гол съдията Джон Бийтън от Шотландия остана безмълвен при спъване на Жоржиньо в наказателното поле, но когато 5 минути по-късно Спасич игра с ръка, посочи бялата точка. Голмайстор стана Мауридес, който отбеляза своя първи гол за ЦСКА. \r\nОт 21:00 часа на стадион „Полюд“ в Сплит започна мачът на другия български отбор в Лига Европа Славия, който гостува на Хайдук.", "date": "2018.07.26", "title": "Спорт: ЦСКА води с 3:0 на полувремето срещу Адмира Вакер"}
{"url": "http://www.focus-news.net/news/2018/07/26/2550084/api-ogranicheno-e-dvizhenieto-po-pat-iii-3006-radomirtsi-cherven-bryag-za-vsichki-avtomobili-poradi-navodnen-paten-uchastak.html", "text": "Ограничено е движението по път III-3006 Радомирци – Червен бряг за всички автомобили поради наводнен пътен участък. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание по обходен маршрут по път I-3 през гр. Луковит и по път III-306 Луковит - Червен бряг.", "date": "2018.07.26", "title": "АПИ: Ограничено е движението по път III-3006 Радомирци – Червен бряг за всички автомобили поради наводнен пътен участък"}
{"url": "http://www.focus-news.net/news/2018/07/26/2550081/aleksandar-nenkov-gerb-darzhavata-tryabva-da-e-nad-vsichko-ne-e-redno-tya-da-e-potarpevsha-ot-lichni-konflikti-i.html", "text": "Държавата трябва да е над всичко, не е редно тя да е потърпевша от лични конфликти и идеи. Това каза за обзорното предаване „Това е България“ на  Радио „Фокус“  депутатът от ГЕРБ Александър Ненков. „Преди няколко години имаше нелицеприятен случай, когато с колегите и реформаторския блок имаха силна непоносимост един срещу друг, че пострада мнозинството  и ГЕРБ беше принуден да подаде остава и да отидем на предсрочни парламентарни избори с цел да се сформира мнозинство, което да има капацитета и волята да надмогне  всякакви конфликти и да вкара държава в правилната посока.  С много малки заключения , които са по-скоро междуличностни, ПГ на Обединени патриоти и ГЕРБ успяваме да изпълним очакванията, които имаме самите ние“ каза Ненков. Той допълни, че след четиригодишния мандат хората са тези, които ще определят дали управляващата партия се е справила или не,  добави той.", "date": "2018.07.26", "title": "Александър Ненков, ГЕРБ: Държавата трябва да е над всичко, не е редно тя да е потърпевша от лични конфликти и идеи"}
{"url": "http://www.focus-news.net/news/2018/07/26/2550083/den-na-prirodni-stihii-v-gartsiya-pozhari-navodneniya-zemetreseniya-obzor.html", "text": "След като от понеделник вечерта в Гърция бушуват пожари, които отнеха живота на 85 души, ранявайки други 187, в четвъртък страната беше ударена от проливни дъждове, които предизвикаха наводнения, както и от няколко земетресения. \r\nПървоначално беше потвърдена смъртта на 82 души от пожарите в страната, от говорител на противопожарните служби, като впоследствие гръцкият вестник Kathimerini съобщи за 85 загинали. \r\nВ същото време Атина беше ударена от проливни дъждове и гръмотевична буря. Гръцкият вестник Iefimerida съобщи, че в северните части на гръцката столица множество централни улици и предградия са под вода. В едно от предградията на Атина, Маруси, е паднала градушка. Проливните дъждове са предизвикали и хаос в трафика. \r\nKathimerini съобщи, че пожарната служба е получила над 140 обаждания с искане за помощ, повечето от които са били за спасяване на шофьори от полузатъналите им автомобили в северните квартали Маруси и Халандри. Автомобили на паркинг между улиците Сори и Кифисиас са били потопени от кална вода. Пожарникари са били извикани и за източване на вода от домове. В по-северната част на Атина полицията за кратко е спряла движението на моста Евриманту в Кифиса и на второстепенния път на магистралата Атина-Ламия в Неа Еритрея, заради пороен дъжд. Според националната метеорологична служба, дъждове и гръмотевични бури са ударили редица региони в Гърция в четвъртък, включително районите на Атина и Солун. \r\nЕвропейският средиземноморски сеизомологичен център регистрира две земетресения край гръцките острови Додеканези, едното от които е било с магнитуд от 4.4 по скалата на Рихтер. Първият трус е бил усетен в 11:17 часа местно време, а епицентърът му е бил на 30 км западно от остров Самос и на седем километра югозападно от Маратокампос, с дълбочина от девет километра под земната кора. Малко по-късно, в 12:09 часа, в същия район е последвало второ земетресение с магнитуд от втора степен по Рихтер. Дълбочината му е била от 12 км под земната кора. Не са приведени данни за материални щети и пострадали.  Йонислав Дочев", "date": "2018.07.26", "title": "Ден на природни стихии в Гърция: Пожари, наводнения, земетресения (ОБЗОР)"}
{"url": "http://www.focus-news.net/news/2018/07/26/2550088/silistra-proveriha-sastoyanieto-na-vekovni-darveta-v-obshtina-glavinitsa.html", "text": "Експерти на екоинспекцията в Русе извършиха съвместни контролни проверки с представители на Ригионална дирекция по горите в две села на територията на община Главиница. Това съобщиха от  Регионалната инспекция по околната среда и водите-Русе.  Проверките са във връзка с предложение на общинския кмет за  обявяване на четири нови вековни дървета. Три от тях растат в землището на с. Звенимир. Те са от вида цер и са оценени на приблизителна възраст около 250 години. Другото дърво – летен дъб е в с. Листец. Измерени са  обиколките на стъблата и са заснети GPS координатите. Дърветата са в добро биологично състояние, имат малко изсъхнали клони и хралупи. РИОСВ – Русе ще състави протокол за състоянието на дърветата, ще окомплектова и изпрати документацията в МОСВ, след което със заповед на министъра растителните обекти ще получат защитен статут. На територията на РИОСВ – Русе има 78 защитени вековни дървета. Най-многобройна е групата на летните дъбове – общо 32. Най-старите вековни дървета са 5 зимни дъба на възраст от около 800 години. Растат на територията на град Исперих. Грижата и отговорността за състоянието на вековните дървета са на собствениците на терените, в които виреят. Всички обявени защитени дървета се вписват в регистри на министерството и на съответната инспекция и публикувани на интернет страницата на ИАОС.", "date": "2018.07.26", "title": "Силистра: Провериха състоянието на вековни дървета в община Главиница"}
{"url": "http://www.focus-news.net/news/2018/07/26/2550087/stolichniyat-obshtinski-savet-vavede-noshten-sluzheben-abonament-za-parkirane-i-predostavi-na-kontsesiya-spirkite-na-gradskiya-transport-v-sofiya-obzor.html", "text": "Столичният общински съвет въведе нощен служебен абонамент за паркиране и предостави на концесия спирките на градския транспорт в София. Това се случи по време на последното заседание на общинските съветници преди лятната отпуска. Нощният служебен абонамент за паркиране  ще бъде с работно време от 19.30 ч. до 8.30 ч. и цената му ще е 650 лв. на месец, като ще обхваща и съботните и неделните дни. Той ще важи за собственици на хотели и заведения, като един собственик ще може да плаща за около 3-4 места. Контролът ще се извършва от екипи на Центъра за градска мобилност и Общинска полиция. Промените ще влязат в сила след изтичане на едномесечния срок за обжалване. По искане на кметът на София Йорданка Фандъкова на проекта ще се даде 3 месеца изпитателен срок, след което ще се реши окончателно дали да остане в сила. \r\nС друго решение на Общинския съвет   Столична община предостави на концесия за управление и поддържане спирките на обществения транспорт  на територията на града. За целта София е разделена на 4 зони, като един кандидат концесионер ще може да участва в максимум две зони. Кметът Йорданка Фандъкова поясни, че по този начин ще се ремонтират над 2600 спирки, ще се монтират между 1500 и 1800 спирконавеса, което означава с между 400 и 700 спирконавеса повече от сега съществуващите, и ще бъдат изградени около 300 нови павилиона по спирките, както и нови рекламни съоръжения. Концесията ще бъде за 15 години с възможност допълнително за още 5 години. „След сключването на договора с концесионера срокът за пълната подмяна и монтирането на новите спирки е до 2 години. От това очакваме над 80 хил. евро годишно печалба за Столична община“, обясни Фандъкова. \r\nЦветилена СИМЕОНОВА", "date": "2018.07.26", "title": "Столичният общински съвет въведе нощен служебен абонамент за паркиране и предостави на концесия спирките на градския транспорт в София (ОБЗОР)"}
{"url": "http://www.focus-news.net/news/2018/07/26/2550092/blagoevgrad-v-simitliyskoto-selo-suhostrel-shte-se-provede-tsarkoven-sabor-po-povod-praznika-posveten-na-sv-pantaleymon.html", "text": "В симитлийското село Сухострел ще се проведе църковен събор по повод празника, посветен на св. Панталеймон. Това съобщиха за  Радио „Фокус“ – Пирин  от кметството на населението място. В местността „Реката“, която се намира в землището на селото е изграден параклис, носещ името на светеца. Традиционно всяка година на 27 юли там се организира празник, на който се събират миряни и потомци на сега почти безлюдното село. Организаторите от община Симитли са осигурили и безплатен превоз до мястото на празника в село Сухострел, който в петък ще тръгне в 09.00 часа от пазара в Симитли. Всички желаещи могат да отидат, да запалят свещ за здраве и да се насладят на дивната природа. \r\nЛивия НИНОВА", "date": "2018.07.26", "title": "Благоевград: В симитлийското село Сухострел ще се проведе църковен събор по повод празника, посветен на св. Панталеймон"}
{"url": "http://www.focus-news.net/news/2018/07/26/2550090/merkite-sreshtu-futbolnoto-huliganstvo-minaha-na-vtoro-chetene-obzor.html", "text": "Мерките срещу футболното хулиганство минаха на второ четене. Те бяха заложени в промените в Закона за опазване на обществения ред при провеждането на спортни мероприятия. Законопроектът бе внесен съвместно от парламентарните групи на ГЕРБ, „Обединени патриоти“ и „Воля“. След приемането на промените председателят на ПГ на ГЕРБ Цветан Цветанов благодари на всички, изготвили законопроекта.  \r\nСъгласно приетите промени на спортни мероприятия ще бъдат допускани лица и превозни средства, които притежaват документ за право на достъп или след сканиране на лична карта. Депутатите забраниха продажбата и предлагането на алкохолни напитки в спортните обекти в деня на мероприятието.  \r\nПарламентът дефинира и понятието спортно хулиганство. Съгласно промените това е престъпление по смисъла на Наказателния кодекс и е извършено в спортния обект или в спортната зона преди, по време или непосредствено след спортното мероприятие, както и на отиване или на връщане от спортния обект. Футболното хулиганство по смисъла на този закон се изразява в носене на знамена, плакати и транспаранти, на които са изобразени текстове, изображения, абревиатури и символи, подтикващи към омраза и насилие, съдържащи обидни квалификации или олицетворяващи идеологии, обявени за противозаконни. За футболно хулиганство ще се смята отказ на изпълнение на разпорежданията на отговорните за спортното мероприятие лица, нахлуването на спортния терен, паленето и поддържането на огън, хвърлянето на предмети, носенето на маски, отправянето на ругатни, други неприлични изрази, жестове и поведение, които са особено вулгарни, както и изрази и скандирания, насаждащи омраза на расова, етническа или религиозна основа. За спортно хулиганство ще се смята още носенето на оръжие и предмети, които могат да се използват като оръжие, боеприпаси, спрейове със защитен газ, с разяждащи или с оцветяващи вещества, сигнални ракети, взривни устройства, пиротехнически изделия и други общоопасни средства, отделни техни съставки, както и наркотични и други упойващи вещества. За футболно хулиганство се смята предизвикването или участието в сбивания. За тези противообществени прояви ще се налага глоба от 1000 до 2000 лв. и забрана за посещение на спортни мероприятия в страната и в чужбина за срок от 1 до 2 години, а при повторното им извършване се налага безвъзмезден труд в полза на обществото от 60 до 140 часа или глоба от 3000 до 5000 лв., както и забрана за посещение на спортни мероприятия в страната и в чужбина за срок от 3 до 5 години. При случаите на посегателство над състезатели, съдии, полицейски органи или други ангажирани с организацията на мероприятието или използване на носените опасни предмети ще се налага безвъзмезден труд в полза на обществото от 60 до 140 часа или задържане в териториална структура на МВР за срок от 5 до 15 денонощия, както и забрана за посещение на спортни мероприятия в страната и в чужбина за срок от 2 до 3 години. Когато деянието в тези случаи е извършено повторно, се налага безвъзмезден труд в полза на обществото от 100 до 220 часа или задържане в териториална структура на МВР за срок от 10 до 25 денонощия, както и забрана за посещение на спортни мероприятия в страната и в чужбина за срок от 3 до 5 години. Когато противообществената проява е извършена от непълнолетен на възраст от 16 до 18 години, се налага задържане в териториална структура на МВР за срок от 5 до 10 денонощия и забрана за посещение на спортни мероприятия в страната и в чужбина за срок от една до две години. Когато противообществената проява е извършена от лица, поставени под запрещение, на техните родители, съответно настойници или попечители, се налага глоба от 500 до 1500 лв. \r\nДеница КИТАНОВА", "date": "2018.07.26", "title": "Мерките срещу футболното хулиганство минаха на второ четене (ОБЗОР)"}
{"url": "http://www.focus-news.net/news/2018/07/26/2550094/smolyan-svetovnoizvestniyat-zhivopisets-petar-pironkov-shte-gostuva-s-tvorchestvoto-si-v-grada.html", "text": "Световноизвестният живописец Петър Пиронков ще гостува с творчеството си в града. Негови творби, около 40 голямоформатни платна, вече са подредени в Художествената галерия. Откриването на изложбата е на 28 юли от 17.30 ч. Експозицията ще може да бъде разгледани до края на септември. Това съобщиха от  Художествената галерия в Смолян . Творбите на Пиронков са изпълнени с мистика, сюрреалистични и абсурдни на пръв поглед сюжети, в които се усеща чувствителността на художника и неговата отдаденост на живописта. Експозицията е подбрана  изцяло монументална и третира общочовешки  теми, а публиката ще намери себе си, посочва популярният живописец. \r\nПетър Пиронков е роден през 1977 година в София. Завършва Държавното художествено училище „Илия Петров“. Завършва специалност „Живопис“ в Държавната художествена академия в Рим в класа на проф. Алесандро Тротти. Има множество участия в общи изложби и самостоятелни изложби у нас и в чужбина. Негови творби се намират в частни колекции в Италия, България, Гърция, Америка, Франция, Англия. Петър е син на забележителния пловдивски художник Енчо Пиронков. Има две деца – Катерина и Никола. \r\nΠeтъp Πиpoнĸoв, ĸoйтo e ycтoвcĸи зeт, пpeди гoдини pecтaвpиpa aлaфpaнгaтa нa Шepeмeтeвaтa ĸъщa в „Уcтoвo“. Xyдoжниĸът въpнa пpeдишния oблиĸ нa дeĸopaтивнaтa нишa въpxy cтeнaтa нa възpoждeнcĸaтa ĸъщa ĸaтo дapeниe ĸъм житeлитe нa ĸвapтaлa. Aвтopът нa излoжбaтa и Художествената галерия ĸaнят  cмoлянчaни и гocтитe нa гpaдa нa oтĸpивaнeтo й.", "date": "2018.07.26", "title": "Смолян: Световноизвестният живописец Петър Пиронков ще гостува с творчеството си в града"}
{"url": "http://www.focus-news.net/news/2018/07/26/2550089/donald-tramp-obshto-vzeto-otvorihme-evropa-za-amerikanskiya-iznos.html", "text": "Президентът на САЩ Доналд Тръмп в четвъртък направи победна обиколка заради устното си споразумение с Европейския съюз, което засега избягва търговска война между двете, заявявайки че „общо взето, ние отворихме Европа“ за американския износ – въпреки че няма ново сключено споразумение, пише американското електронно издание  The Hill . \r\n„Току що отворихме Европа за вас, фермерите. Вие няма да сте ядосани на Тръмп, мога да ви обещая“, заяви американският президент по време на събитие за работни места в Пеоста, Айова. \r\nВизирайки споразумението, постигнато в сряда с председателя на Европейската комисия Жан-Клод Юнкер, Тръмп заяви, „току що получихте един голям пазар“. \r\nДокато говореше, той показа жълта и зелена бейзболна шапка с фразата „Нека направим фермерите ни велики отново!“. \r\nПрезидентът прави опит да успокои тревогите на фермерите, които са притеснени от финансовите измерения на перспективата на ескалиращата търговска война с Европа и Китай, но той говори пред тях сякаш обсъжда завършена сделка. \r\nТръмп се договори за отмяна на идеята за налагане на мита върху автомобилите от Европа и двамата лидери заявиха, че ще започнат по-обхватни разговори за намаляването на търговските бариери. \r\nВ същото време устното споразумение с Юнкер беше неясно и никакви мита не са премахнати за момента. Предстоящите преговори между САЩ и Европа не гарантират да произведат споразумение, което значително да намали търговските бариери. \r\nИкономическият натиск върху американските фермери може да представлява политически риск за Републиканската партия в междинните избори през ноември, тъй като много от тях живеят в щати, в които Тръмп спечели през 2016 година. \r\nВъв вторник министерството на земеделието на САЩ обяви план за предоставяне на 12 милиарда долара помощи на американските фермери, които са засегнати от ответните международни мита върху американското производство, както и износа на зърно и месо.  Йонислав Дочев", "date": "2018.07.26", "title": "Доналд Тръмп: Общо взето, отворихме Европа за американския износ"}
{"url": "http://www.focus-news.net/news/2018/07/26/2549680/pregled-na-osnovnite-temi-v-svetovniya-pechat-agentsiya-fokus.html", "text": "Посланикът на България в Техеран Христо Полендаков съобщи, че повече от 29 хил. ирански граждани са посетили балканската страна през 2017 година, пише   Tehran Times. \r\n„Повече от 29 хил. иранци са получили български визи през миналата година, от тях 95% са поискали туристически“, заяви Полендаков. Същевременно Иран е приел около 1000 български граждани през този период. \r\n„Броят на иранските пътници, посетили България до момента тази година е приблизително същият като миналата година“, уточни посланикът. \r\n***  Проливните дъждове са предизвикали наводнения в района на централния български град Тетевен, един човек е загинал, пише украинският вестник    „Сегодня“. \r\nВ българската община Тетевен е обявен режим на извънредно положение заради наводненията в района. В течение на последното денонощие на квадратен метър са паднали 99 литра валежи. Много мостове са разрушени, реките са излезли от коритата си, къщи са наводнени, а мнозина са останали без електричество. Валежите са активизирали и свлачища. \r\nБлизо до град Ловеч е открито тялото на загинал. Местните власти в Тетевен уверяват, че ситуацията е поставена под контрол. \r\nСтихията е засегнала и други райони на България, заради което по цялата страна е обявен „жълт“ код за опасност. Властите на Гърция и на Турция са предупредени за заплахата, която носи увеличеното водно равнище на реките Марица и Арда. Предполага се, че следващите два дни ще са критични. \r\n*** Европейският комисар по бюджета Гюнтер Йотингер заяви, че ЕС е готов да намали митата върху стоките от САЩ, но единствено ако техният президент Доналд Тръмп елиминира наскоро наложените тарифи върху вносните стомана и алуминий, пише   The Нill.  Той допълни, че отменянето на митата върху вноса от ЕС ще бъде условие за сключване на търговски споразумения. \r\n„По този начин искаме да избегнем допълнителната ескалация на търговския конфликт и да избегнем търговска война“, уточни Йотингер. „Ще се опитаме да намалим настоящите мита и след това ще намалим съществуващите тарифи върху редица стоки и услуги“, допълни той. \r\nЕвропейският комисар допълни, че ЕС би започнал преговори със САЩ тази есен с надеждата в следващите шест месеца да се сключи споразумение. \r\nДумите на Йотингер идват на фона на скорошната среща между председателя на Европейската комисия Жан-Клод Юнкер с Доналд Тръмп в Белия дом. Двамата ще обсъдят търговията.  \r\n***  Прекъсването на отношенията с нашите глобални стратегически партньори е против разбирането на Турция за суверенитет, заяви президентът на страната Реджеп Таийп Ердоган, минути преди да отлети за Южна Африка, където ще участва на форума на БРИКС, пише  електронното издание на вестник Yeni Safak . \r\n„Прекъсването на отношенията с нашите глобални стратегически партньори, с които се отнасяме по същия начин, както със САЩ, е срещу разбирането ни за суверенитет. Иран е наш съсед и стратегически партньор. Между нас има много проекти, основани на взаимната изгода“, заяви Ердоган пред репортерите в Анкара преди да се качи на президентския самолет и да отлети към Южна Африка. \r\nВестникът припомня, че Вашингтон нареди на съюзниците си да спрат вноса на ирански петрол до ноември. Президентът на САЩ Доналд Тръмп обяви през май, че Вашингтон се изтегля от ядрената сделка с Иран. \r\n„Yeni Safak” отбелязва, че турският държавен глава ще присъства на срещата на върха на организацията БРИКС (Бразилия, Русия, Индия, Китай и Южна Африка) от сряда до петък. Неговото участие във форума ще бъде първият контакт на високо равнище между Турция и този блок. \r\nОчаква се в кулоарите на срещата турският президент да се срещне с лидерите на всички страни от БРИКС и други  лидери, които ще бъдат в Южна Африка за мероприятието. \r\nИзданието отбелязва още, че срещата между президентът на Русия Владимир Путин и Ердоган е предвидена за четвъртък, както е съобщил помощника на руския държавен глава Юрий Ушаков.", "date": "2018.07.26", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/26/2549681/predstoyashti-sabitiya-v-stranata-za-26-yuli-agentsiya-fokus.html", "text": "*** \r\nОт 9.00 часа ще започне заседанието на Народното събрание. \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 08.30 до 21.00 часа пред Народното събрание ще се проведе протест срещу поправките в Закона за приватизацията и следприватизационния контрол, приети на 17 юли 2018 г. от Народното събрание. \r\n*** \r\nОт 10.00 часа в ХІV въззивен състав на Софийския градски съд ще се разгледат мерките за неотклонение на двамата шофьори, които пометоха общо 19 коли в София. \r\n*** \r\nОт 11.00 часа в пресклуба на БТА ще се проведе пресконференция на Сдружение за изследователски практики (инициатива „Зелени закони“) и коалиция от граждански организации „За да остане природа в България“ във връзка със законови промени в ущърб на природата.  \r\n*** \r\nОт 12.00 часа в пресклуба на БТА проф. Николай Овчаров ще покаже и други находки от тазгодишната археологическа кампания на Перперикон.  \r\n*** \r\nОт 14.30 часа в зала „Изток“ на Народното събрание министърът на образованието и науката Красимир Вълчев ще участва в годишната конференция на Асоциацията на българските училища в чужбина (АБУЧ) на тема „Българският език – духовен мост за национално единение“. В събитието ще участва и кметът на София Йорданка Фандъкова. Участниците в конференцията ще бъдат поздравени от председателя на Народното събрание Цвета Караянчева. \r\n*** \r\nОт 16.00 часа в Министерството на здравеопазването (залата на ет. 4) ще бъдат представени резултатите от националното проучване „Подобряване на равноправния достъп до вода и санитария в България“, осъществено от фондация „Земя завинаги”, съвместно с Министерство на здравеопазването и Икономическата комисия за Европа на ООН (UNECE). Участие в пресконференцията ще вземат зам.-министърът на здравеопазването Светлана Йорданова, зам.-министърът на регионалното развитие и благоустройството Малина Крумова и представители на фондация „Земя завинаги“. \r\n*** \r\nОт 16.00 часа в зала 3 в сградата на Народното събрание на пл. „Княз Александър I“ 1 председателят на Комисията по въпросите на децата, младежта и спорта Славчо Атанасов и председателят на експертната група на Европейския съюз по въпросите на футбола Дейвид Боанан ще дадат съвместна пресконференция на тема „Законова рамка за безопасност и сигурност при провеждане на спортни събития – добрите европейски практики“. \r\n*** \r\nОт 16.30 часа в зала 132 в сградата на Народното събрание на пл. „Княз Александър I“ 1 Комисията за борба с корупцията, конфликт на интереси и парламентарна етика ще изслуша ръководството на КОНПИ.  \r\n*** \r\nОт 18.00 часа в зала 19 на Квадрат 500 ще бъде представена изложбата на Австрийското посолство в София „Commuting 2018a“, в която Австрия прие от България председателството на Съвета на ЕС.  \r\n*** \r\nОт 18.30 часа в Къща за литература и превод, ул. „Латинка“ 12 ще се състои прожекция и разговор с писателя и режисьор Стефан Чапалику за неговата работа и за съвременното албанско изкуство. \r\n*** \r\nОт 18.30 часа в галерия Credo Bonum ще бъде открита изложба, организирана от природозащитната организация WWF.  \r\n*** \r\nНа площад „Никола Вапцаров“ се провежда „Лятна филмомания под звездите 2018“. \r\n*** \r\nОт 17.00 часа в Експозиционен център Флора ще бъде официално открито Петото юбилейно издание на WINE FEST BURGAS. От 21.30 часа ще бъдат връчени грамоти за топ 10 вина и голямата награда статуетка “Златен Нептун’ за най-добро бяло вино на фестивала.  \r\n*** \r\nОт 21.00 часа в Народно читалище „Георги Кондолов“ в гр. Царево Георги Мамалев ще представи автобиографичната си книга „Усмихни се, човече!“ с импровизирано “One Man Show”. \r\n*** \r\nОт 09.30 ч. в хотел „Черно море“ ще се проведе регионален дискусионен форум по повод 30 юли, международен ден за борба с трафика на хора. Гости на форума, организиран от Дирекция „Превенции“ към Община Варна ще бъдат г-жа Камелия Димитрова, секретар на Националната комисия за борба с трафика на хора (НКБТХ), представители на администрацията на НКБТХ и на местните комисии в страната. \r\n***  \r\nОт 09.00 часа в голяма зала на Общината ще се проведе редовна сесия на Великотърновски общински съвет.  \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.  \r\n***  \r\nОт 20.00 часа на сцената на „Арт лято“ до ХГ „Борис Денев“ ще се проведе премиера на книгата на Ралица Генчева „Кой те излъга какво е щастие“.  \r\n***  \r\nОт 20.00 часа в Летния театър ще се проведе концертна програма, част от Международния фолклорен фестивал. \r\n*** \r\nОт 11.00 часа в залата на 6 ет. в административната сграда на Община Видин ще се проведе редовна месечна пресконференция. \r\n*** \r\nОт 11.00 часа в крайдунавския парк на града ще бъде открита изложба #artofdanube - най-дългата картина-портрет на река Дунав. В 11.30 часа на открита сцена на Художествена галерия „Н. Петров“ ще се проведе семейно представление на Цирк \"Играчка-Плачко\".  \r\n*** \r\nОт 15.00 часа в Регионалния пресклуб на БТА - Видин кметът на Общината Огнян Ценков ще участва в съвместна пресконференция с административния директор на филиала на Русенския университет \"Ангел Кънчев\" - Момчил Станков и с началника на Регионалното управление на образованието - Веселка Асенова, във връзка с много високата оценка, която получава университета на институционалната си акредитация от Националната агенция по оценяване и акредитация. \r\n*** \r\nОт 17.30 часа на стадион „Георги Бенковски“ кметът на Община Видин Огнян Ценков ще се срещне с ръководството и с футболистите на ОФК „Бдин-1923“.  \r\n*** \r\nОт 18.00 часа в Музея на хумора и сатирата ще бъде представена изложбата „Дунавска карикатура“.  \r\n*** \r\nОт 19.00 часа в Огледална зала „Нели Божкова“ ще бъде представена юбилейната книга „Шест грама“ от Елка Няголова.  \r\n*** \r\nВ 13.00 часа в читалище „20-ти април“ ще се състои официалното откриване на Национална научна конференция, посветена на 190 години от рождението на Христо Данов.  \r\n*** \r\nОт 14.00 часа в залата на Парк-хотел „Кюстендил” ще се проведе заседание на Общински съвет - Кюстендил.   \r\n*** \r\nОт 17.30 часа на Арката на площад „Велбъжд” ще бъде открит Международният фолклорен фестивал „Сребърна пафта”.   \r\n*** \r\nОт 18.00 часа в Художествена галерия „Владимир Димитров – Майстора“ ще бъде открита изложбата „Нови постъпления“. \r\n*** \r\nОт 16.30 часа в парк „Нури Адалъ“ играчите на шах ще могат да премерят сили, а от 17.00 часа – тези, които залагат на спортния бридж. Вечерта на лятната сцена в градския парк почитателите на хубавата музика ще могат да чуят изпълненията на група „Old School Band“.  \r\n*** \r\nОт 17.00 часа в зала 1302 в сградата на Общината ще се проведе заседание на Комисията „Ин витро“ към Общинския съвет, която ще разгледа 7 заявления за финансово подпомагане на двойки с репродуктивни проблеми, подадени през второто тримесечие на годината. \r\n*** \r\nОт 10.30 часа пред Двореца на културата ще се проведат забавни игри и анимация с деца и родители „Лято в Двореца“.  \r\n*** \r\nОт 11.00 часа пред Общински младежки дом-Перник ще се състои творческа работилница.  \r\n*** \r\nОт 16.00 часа в галерия „Кракра“ ще се състои изложба на пернишки автори „Лято“.  \r\n*** \r\nОт 18.00 часа пред Хранкомерс, кметство „Изток“ ще се проведе дискотека под открито небе.  \r\n*** \r\nВ 11.00 часа в Аrtnewscafe на ул. „Отец Паисий“ 38 испанският архитект Марта Харабо ще разкаже на чаша кафе пред гости и граждани за разработения от нея проект в рамките на резидентната програма ADATA AiR. \r\n*** \r\nВ 17.30 часа в Конферентната зала на НБ „Иван Вазов“ – Пловдив ще бъде представена новата книга на Мартин Ралчевски – сборника с разкази „Душа“. \r\n***  \r\nОт 10.00 часа в парк „Калето” ще се проведе закриване на Юлско лято в Читалището и връчване на сертификатите за участие на децата. \r\n*** \r\nОт 10.00 часа на площада пред читалището в село Гавраилово ще бъде открит празникът „Златна праскова“ 2018. В 10.45 часа в салона на читалище „Слънце-1928“ ще започне кръгла маса на тема „Състояние и тенденции при производството на праскови“, в който ще се включат водещи специалисти от Института по овощарство – гр. Пловдив. В 11.00 часа ще бъде лекцията „Възможности и подпомагане на малки стопанства по „Програмата за развитие на селските райони 2014-2020“, в това число и подготовка за проектни предложения по Подмярка 4.1.2 „Инвестиции в земеделските стопанства по тематична подпрограма за развитие на малки стопанства“.  \r\n*** \r\nОт 13.00 часа на площад „Свобода“ заместник-министърът на отбраната Атанас Запрянов и заместник-началникът на отбраната вицеадмирал Емил Ефтимов ще участват в тържествения ритуал по посрещането на 35-ия контингент на Въоръжените сили на Република България, който успешно приключи участието си в мисията на НАТО в Афганистан „Решителна подкрепа“. \r\n*** \r\nОт 18.00 часа в манастира \"Св. Вмчк Пантелеймон\" край Смолян иконом Запрян Шиков - секретар на Архиерейското наместничество  и изпълняващ длъжността игумен на манастира ще отслужи Празнична Вечерня с Петохлебие по повод храмовия празник на манастира.  \r\n*** \r\nОт 10.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе програма „Чета и играя – знам и мога“.  \r\n*** \r\nОт 11.00 часа в зала „Марица“ на Областната администрация в Хасково ще се проведе работно заседание по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.  \r\n*** \r\nОт 9.00 часа в зала 363 в сградата на общината ще се проведе редовно заседание на Общински съвет- Шумен. \r\n*** \r\nОт 18.00 часа в Музея на бойната слава ще бъде представена изложба на шапки и униформи, използвани в различни периоди от Българската армия – от Освобождението до наши дни.", "date": "2018.07.26", "title": "Предстоящи събития в страната за 26 юли (Агенция „Фокус“)"}
{"url": "http://www.focus-news.net/news/2018/07/26/2549683/reuters-severna-koreya-prodalzhava-da-proizvezhda-material-za-yadreni-bombi.html", "text": "Северна Корея продължава да произвежда материал за ядрени бомби, заяви държавният секретар на САЩ, цитиран от  Reuters . \r\nПопитан в заседание на сенатската комисия дали това е така, Помпео отговаря на сенатора - демократ Ед Маркей: \"Да, това е вярно ... Да, те продължават да произвеждат радиоактивни  материали\". \r\nПомпео е отказал  да отговори, когато бе попитан дали Северна Корея продължава да се занимава с балистични ракети, задействани от подводници, или дали ядрената програма на Северна Корея се развива като цяло. \r\nДържавният секретар заяви, че би бил щастлив да отговори на последния въпрос, ако е необходимо, в класифицирана ситуация, но според него публичните изявления по този въпрос  няма да  помогнат \"на сложни преговори с труден противник\".  Юлиян Марков", "date": "2018.07.26", "title": "Reuters: Северна Корея продължава да произвежда материал за ядрени бомби"}
{"url": "http://www.focus-news.net/news/2018/07/26/2550091/afp-mayk-pompeo-i-mevlyut-chavushoglu-sa-proveli-telefonen-razgovor-zaradi-zadarzhaniya-amerikanski-sveshtenik.html", "text": "Държавният секретар на САЩ Майк Помпео и неговият турски колега Мевлют Чавушоглу са провели телефонен разговор в четвъртък заради ескалацията на напрежението между двете държави относно задържания свещеник Андрю Брънсън, заяви висшестоящ турски представител, цитиран от  AFP . \r\n„Нашият министър говори с държавния секретар Майк Помпео“, заяви представителят при условието за анонимност. \r\nПо-рано през деня американският президент Доналд Тръмп и неговият вицепрезидент Майк Пенс заплашиха Турция с налагането на санкции, ако задържаният там американски свещеник Андрю Брънсън не бъде освободен и върнат в САЩ. \r\nВ отговор, турският външен министър Мевлют Чавушоглу заяви, че никой не може да заплашва Турция и че върховенството на закона е за всички без изключение.  Йонислав Дочев", "date": "2018.07.26", "title": "AFP: Майк Помпео и Мевлют Чавушоглу са провели телефонен разговор заради задържания американски свещеник"}
{"url": "http://www.focus-news.net/news/2018/07/26/2549684/kommersanta-ukrayna-se-gotvi-da-osadi-zadochno-viktor-yanukovich-i-da-otneme-imushtestvoto-mu.html", "text": "Украйна се готви да осъди задочно Виктор Янукович и да отнеме имуществото му, пише руският ежедневник  “Коммерсантъ“ . \r\nСпоред изданието  бившият украински президент ще бъде осъден по две обвинения: „Посегателство на териториалната цялост и суверенитета на Украйна“ и „Държавна измяна“. \r\nОснование за тези обвинения дава обръщение на Янукович към руския президент Владимир Путин от 1 март 2014 година, което призовава руският президент да използва въоръжените сили на Руската федерация  за „възстановяване на законността , мира, правовия ред, стабилността и защита на населението на Украйна“.   \r\nИзточник на изданието от украинската  генерална прокуратура заяви, че Янукович ще бъде осъден на 15 години лишаване от свобода и конфискация на цялото имущество, като според същия източник делото трябва да приключи до 24 август – Денят на независимостта на Украйна. \r\nЧаст материалите по делото ще бъдат прибавени към общия иск на Украйна срещу Русия, който бившата съветска република възнамерява да заведе в Международния съд в Хага \r\nРедакцията припомня, че Виктор Януковчи има разрешение за временно пребиваване в Русия със срок до 26 октомври 2018 година. Бившият украински президент не е подавал молба за получаване на руско гражданство и по негови думи не възнамерява да подава такава.  Юлиян Марков", "date": "2018.07.26", "title": "„Коммерсантъ“: Украйна се готви да осъди задочно Виктор Янукович и да отнеме имуществото му"}
{"url": "http://www.focus-news.net/news/2018/07/26/2549685/proektat-za-udalzhavane-na-zhivota-na-vi-blok-na-aets-kozloduy-priklyuchi-uspeshno-obzor.html", "text": "138 от планираните 227 дейности по удължаване на срока на експлоатация на VI блок на АЕЦ „Козлодуй“ вече са извършени. Това стана ясно по време на представянето на резултатите от проекта за удължаване срока на експлоатация на енергоблока, провело се в Министерство на енергетиката. 70 от дейностите ще бъдат завършени до края на годината, а останалите 19 в следващия лицензионен период. \r\nМинистър Теменужка Петкова заяви, че Атомната централа в Козлодуй осигурява 33% от електрическата енергия за държавата. По думите ѝ, централата е гарант за това, че българските потребители получават чиста енергия на добра цена. Министър Петкова допълни, че тези дейности са извършени с ресурс на АЕЦ „Козлодуй“, а финансовият резултат, който дружеството отчита за 2017 година е 118 млн. лева нетна печалба. „Днес на практика видяхме как се реализира един от основните приоритети на българското правителство в сектор „Енергетика“, заяви тя.  \r\nОт страна на АЕЦ „Козлодуй“ предавателният протокол бе подписан от изпълнителния директор Иван Андреев, а от страна на „Русатом Сервис“ – от генералния директор Евгений Салков. Бяха подписани и протоколите от вече изпълнените 138 мерки за удължаване на експлоатацията на 6-ти блок. \r\nИзпълнителният директор на АЕЦ „Козлодуй“ Иван Андреев заяви, че планираните за тази година средства само за 6-ти блок са 43 млн. лева. По думите му до края на 2017 година са били похарчени 262 млн. лева за двата блока и 180 млн. лева са били похарчени за повишаване на мощността. Андреев допълни, че в момента се водят преговори с „Твел“ за удължаване на договора за съхранение и преработка на ядрено гориво.  \r\nЗам.-генералният директор на „Росатом“, директор на ОАО „Атоменергопром“ и председател на УС на Световната ядрена асоциация Кирил Комаров заяви, че удължаването на експлотационния срок на 5-и и 6-и блок е изключително важен проект. Комаров каза, че това фактически е придаване на втори живот на тези 2 енергоблока, което дава сигурност и безопасност те да бъдат експлоатирани в следващите 30 години.Той допълни, че преди повече от 50 години, през 1966 г. е било подписано споразумение за мирно използване на атомната енергия между България и тогавашния СССР и вече повече от 50 години това сътрудничество се развива.  \r\nЦветелин ДИМИТРОВ", "date": "2018.07.26", "title": "Проектът за удължаване на живота на VI блок на АЕЦ „Козлодуй“ приключи успешно (ОБЗОР)"}
{"url": "http://www.focus-news.net/news/2018/07/26/2549682/afp-donald-tramp-i-zhan-klod-yunker-sa-obyavili-sdelka-za-potushavane-na-targovskata-voyna.html", "text": "Американският президент Доналд Тръмп и председателят  на Европейската комисия Жан-Клод Юнкер обявиха в сряда серия от съвместни стъпки за потушаване  на ескалиращия  спор между САЩ и Европейския съюз, предава  AFP . \r\n\"Днес направихме сделка\", каза Юнкер пред репортери след разговори с Тръмп в Белия дом. \"Ние определихме редица области, по които да работим заедно\". \r\nДекларирайки  \"нова фаза\" в отношенията Тръмп заяви, че САЩ и ЕС са се съгласили да \"работят заедно за нулеви тарифи\" върху промишлени стоки с изключение на автомобилите, а ЕС ще внася повече американски природен газ и соя. \r\nТой заяви също, че ще \"решат спора за митата за стомана и алуминий\", докато Юнкер заяви, че страните ще се откажат от въвеждане на нови мита, докато разговорите продължават.  Юлиян Марков", "date": "2018.07.26", "title": "AFP: Доналд Тръмп И Жан-Клод Юнкер са обявили „сделка“ за потушаване на търговската война"}
{"url": "http://www.focus-news.net/news/2018/07/26/2549686/nezavisimiya-gazeta-predlaganite-novi-amerikanski-sanktsii-mogat-da-dovedat-do-seriozno-satresenie-v-kursa-na-ruskata-rubla.html", "text": "Предлаганите нови американски санкции могат да доведат до сериозно сътресение в курса на руската рубла, пише руският вестник  “Независимая газета“ . \r\nКомисията по външни работи на Сената на САЩ реши да предприеме конкретни мерки за неутрализиране на резултатите от срещата в Хелзинки между руския президент Владимир Путин и американския му колега Доналд Тръмп. Сенаторите не само инициираха поредица от изслушвания относно обстоятелствата около сензационната срещата на върха, но също така предложиха да се въведат нови антируски санкции, които засягат държавния дълг на Русия. \r\nАвторството на законопроекта за новите санкции принадлежи на влиятелни сенатори - републиканеца Линдзи Греъм и демократа Робърт Менендес, дует, който очевидно  демонстрира  на администрацията на  Тръмп консенсус от двете американски партии по \"руската тема\". \r\nВ изявление, разпространено от Греъм и Менендес, се казва, че Конгресът трябва да играе \"активна роля в съпротивата срещу руската агресия, както и да гарантира, че органите на изпълнителната власт са предприели  необходимите стъпки за защита на САЩ и техните съюзници.\" \"Точно както Владимир Путин е обявил намерението си да оспори властта на САЩ, влиянието и интересите в сферата на сигурността , както у нас и в чужбина, САЩ трябва да дава много ясни сигнали, че ще защити нашата държава и твърдо ще отразява опитите да се размие западната демокрация.\" \r\nВъпросът за \"санкциите срещу руския държавен дълг\", който, както лесно може да се предположи, ще означава забрана на операции с руски дългови ценни книжа, изглежда тревожно. Първите доклади за тази инициатива се отразиха на  обменния курс на рублата. Във вторник, 24 юли, руската валута спадна за по-малко от един час спрямо долара, от 62.71 на 63.49 рубли. На следващата сутрин рублата възстанови загубите. Възможно е обаче, ако се изпълнят сметките на Греъм и Менендес, руската валута наистина ще бъде подложена на пожар. \"Това (приемането на закона) ще означава по-малко търсене на рублови активи, а оттам и по-нисък курс на рублата,\" - каза в разговор с вестника старши научният сътрудник в Атлантическия съвет  Андерс Аслунд.  Юлиян Марков", "date": "2018.07.26", "title": "„Независимия газета“: Предлаганите нови американски санкции могат да доведат до сериозно сътресение в курса на руската рубла"}
{"url": "http://www.focus-news.net/news/2018/07/26/2549687/vzglyad-deystvitelno-li-varhu-rusiya-tezhi-resursnoto-proklyatiei.html", "text": "Действително ли върху Русия тежи „ресурсното проклятие“, пише руският ежедневник  “Взгляд“ . \r\nЗаместник министър-председателят Алексей Гордеев направи силно изказване: „В Русия има малко хора и има твърде много ресурси, затова навсякъде има слабости“. Вярно ли е, че богатството на Русия до известна степен е проклятие? Възможно ли е да се коригира \"руският манталитет\", да се подобри стандартния начин на мислене на руснаците и в същото време да не се изоставя голямата територия или природните ресурси? \r\nЗаместник министър-председателят по въпросите на  земеделието, бившият управител на Воронеж Алексей Гордеев заяви, че Русия има твърде много природни ресурси. „Тези ресурси“, каза той, „се превърнаха в проклятие за страната“. \r\n\"Ние живеем в условията на ресурсно проклятие. Така се организира нашата страна: има малко хора и има твърде много ресурси. Ние не ценим нищо и не съжаляваме за нищо \", заяви  Гордеев пред Съвета на федерацията. Според него тази ситуация е източник на руския манталитет. \r\n\"Много скептично съм настроен към концепцията за ресурсно проклятие\", каза пред вестник „Взгляд“ бившият консултант от Кремъл, президент на Националния стратегически институт Михаил Ремизов. “ Ресурсът става богатство само за някой, който разбира и знае как да го използва правилно. Може би проблемът е, че не сме в състояние да превърнем цялото си богатство в ефективен ресурс. \" Според него проблемът не е в ресурсите, а в неефективността на националния елит \"в известен смисъл, в неговото  отсъствие\". \r\n\"Китай има огромен брой хора, а хората също са ресурс\", напомни за вестника социологът, кандидат на политическите науки Борис Кагарлитски.  „Но по някаква причина Китай не навлиза в упадък. Вижте какво са написали за Китай в началото на двадесети век до Мао. Оплаквали се за китайския манталитет, който пречи на въвеждането на съвременни технологии. Ако попитате за това не нашия, а някой китайски вицепремиер преди 80 години - той би ви казал думите, които казва Гордеев: Китай има много голяма маса от хора, както и това  ни позволява да почиваме на лаврите си, тъй като можем да направим всичко за сметка на многото хора, поради което въвеждането на технологии е забавено \". \r\n\"Има и други страни, много богати на ресурси. Такава е Канада, такава е Норвегия, където има повече ресурси, отколкото в Русия на глава от населението. И има страна, която се е извисила от собствените си природни ресурси и тя се нарича Съединени американски щати \", каза Кагарлитски. \"Общо взето, наличието на голям брой природни ресурси е бедствие само ако управляващата класа не може да ги използва правилно\", допълни Кагарлитски.  Юлиян Марков", "date": "2018.07.26", "title": "„Взгляд“:  Действително ли върху Русия тежи „ресурсното проклятие“?"}
{"url": "http://www.focus-news.net/news/2018/07/26/2549688/abv-razkritikuva-viziya-za-balgariya-na-bsp-obzor.html", "text": "АБВ разкритикува „Визия за България“ на БСП. На своя пресконференция председателят на партията Румен Петков заяви, че „Визия за България“ на БСП може да се оприличи като резултат от интелектуален сблъсък между Димитър Пенев и Цветан Цветанов. Петков обърна внимание, че в сектор „Енергетика“ няма една дума за развитие на „Белене“, за развитие на ядрените мощности в България, нито за необходимостта от гарантиране на пряка доставка на газ. Според него нито един от тези въпроси не безпокои БСП. Той припомни, че правителството на Орешарски не е направило нищо за „Белене“. „Визия за България“ е демагогия, популизъм и поза“, каза заместник-председателят на партията и председател на АБВ – Младежи  Любомира Ганчева. Според нея прави впечатление липсата на каквато и да е конкретика и хоризонт в документа на  БСП.  По думите ѝ политиката не живее в партийните централи, а сред всички хора и трябва да им говори на разбираем език. Ганчева припомни, че от АБВ в предишното Народно събрание са имали предложение за безплатни детски градини, а сега то се вижда във „Визия за България“. „Като председател на АБВ – Младежи с почуда забелязах острата липса на каквато и да е младежка политика във „Визия за България“, каза Ганчева. Тя поясни, че не знае с какви очи може да застанеш в препълнена зала, да виждаш своите кадри от младежката организация и да не споменаваш дума за тях. Председателят на АБВ - Младежи за София Пламена Заячка добави, че в тази визия липсва опазването на културното наследство. По думите ѝ там e споменато само културно многообразие. \"Бих ги посъветвала да преместят точно тази политика в сферата на интеграцията\", допълни Заячка.", "date": "2018.07.26", "title": "АБВ разкритикува „Визия за България“ на БСП (ОБЗОР)"}
{"url": "http://www.focus-news.net/news/2018/07/26/2549691/naprezhenie-v-obedineni-patriotii-obzor.html", "text": "Ветото на държавния глава върху промените в Закона за приватизационен и следприватизационен контрол, обвиненията в лобизъм,  разменените реплики между вицепремиера  Валери Симеонов и лидера на „Атака“ Волен Сидеров и проверката на Сидеров на ударите по българския туристически бизнес по Черноморието предизвикаха коментари сред представителите на „Обединени патриоти“. В телевизионно участие лидерът на „Атака“ Волен Сидеров заяви, че не е изпратил Валери Симеонов в изпълнителната власт, за да се разхожда с шумомер в ръка. Според него действията му вредят на държавния интерес. Той поясни, че е предложил в Министерски съвет да бъде оттеглен Законът за шума, защото нанася вреди на българския бизнес. „Сутринта на председателски съвет критикувах действията на ГЕРБ, защото решиха да дадат крачка назад, заради криворазбрана толерантност и джентълменство. Законът за приватизацията не е лобистки. Ветото на президента не е добре направено, бих го посъветвал да си смени съветниците. Това прибързано вето, заедно с нападките на Валери Симеонов, който определено напоследък работи против собственото си правителство, говори за саботиране на правителството и управляващото мнозинство“, каза още той. Сидеров попита какво прави в правителството вицепремиер, който обяснява, че двете основни парламентарни групи, които го поддържат и са го избрали, са лобисти. Пред журналисти в Народното събрание депутатът от „Обединени патриоти“ и заместник-председател на НФСБ Валентин Касабов разкритикува Сидеров, че групата почти не се събира.  Според него няма разпад на коалицията, защото са отделни партии. „Няма търкания, Волен Сидеров от време на време минава в друга реалност“, коментира той и посочи, че пред патриотите има  много задачи за решаване, така че не трябва да обръщат внимание на Волен Сидеров. Касабов уточни, че НФСБ остава в коалицията „Обединени патриоти“.  \r\nДепутатът от „Обединени патриоти“ и заместник-председател на ВМРО Искрен Веселинов заяви, че се прави всичко възможно малката коалиция да се запази. \"Имам силното желание страстите да се уталожат. За нас коалицията трябва да се запази. Ние сме отговорни пред нашите избиратели. Смятам, същото важи и за нашите колеги от НФСБ и \"Атака\", каза Веселинов. \r\nЗаместник-председателят на Народното събрание и депутат от „Обединени патриоти“ проф. Явор Нотев допълни, че винаги съществува риск в политиката. „Такъв има и за малката, и за голямата коалиция“, каза още той.  \r\nДеница КИТАНОВА", "date": "2018.07.26", "title": "Напрежение в „Обединени патриоти“? (ОБЗОР)"}
{"url": "http://www.focus-news.net/news/2018/07/26/2550082/ekshan-v-parlamenta-obzor.html", "text": "Ветото на държавния глава върху промените в Закона за приватизационен и следприватизационен контрол, обвиненията в лобизъм, разменените реплики между вицепремиера Валери Симеонов и лидера на „Атака“ Волен Сидеров и проверката на Сидеров на ударите по българския туристически бизнес по Черноморието  предизвикаха коментари сред представителите на „Обединени патриоти. Ден след това коментарите прераснаха и във физическа саморазправа. Напрежението възникна в стаята на ПГ на „Обединени патриоти“, откъдето се чуваха крясъци. Свидетели разказаха, че спорът е възникнал между лидера на Атака и председател на парламентарната група Волен Сидеров и зам.-председателя на ПГ на „Обединени патриоти“ и заместник-председател на НФСБ Валентин Касабов. Пред журналисти Сидеров потвърди, че колегата му от НФСБ го е бутнал и заяви, че Касабов трябва да напусне групата, защото не може да се владее. Председателят на Атака обърна внимание, че вероятно Касабов действа под нареждане на вицепремиера и лидер на НФСБ Валери Симеонов. От своя страна Валентин Касабов отрече да е бутал Волен Сидеров и заяви, че това са измислици. Зам.-председателят на Народното събрание и лидер „Воля“ Веселин Марешки също се намеси в скандала и заяви, че няма да допусне нападатели да тормозят физически Волен Сидеров. Малко по-късно Министерския съвет се проведе коалиционна среща между ГЕРБ и „Обединени патриоти“, която продължи 2 часа и половина. След нея министър-председателят и лидер на ГЕРБ Бойко Борисов заяви, че няма спорна тема в коалицията, която да не могат да решат в интерес на обществото. По време на разговорите е бил изготвен график за срещи между парламентарните групи и правителството. Бойко Борисов заяви, че неразбиранията по законопроекти са изчистени. Премиерът успокои БСП, че коалицията е достатъчно стабилна и осъзната. Той изтъкна, че финансовите и икономическите параметри в момента са най-добрите, които страната е имала. Председателят на ПГ на „Обединени патриоти“ и лидер на Атака Волен Сидеров посочи, че разменените реплики през медиите не бива да се разбират като разрушителни за коалицията. Вицепремиерът и министър на отбраната Красимир Каракачанов също успокои БСП за стабилността на коалицията и мнозинството. Той им пожела спокойна почивка, за да събират сили за новия парламентарен сезон. Вицепремиерът Валери Симеонов обаче за момента все още не е направил коментар по темата.  \r\nТемата за физическата саморазправа между патриотите бе обект на дискусия и по време на обсъждането на президентското вето върху Закона за приватизационен и следприватизационен контрол. Председателят на ПГ на ГЕРБ Цветан Цветанов заяви, че на срещата с „Обединени патриоти“ е бил даден много ясен знак, че парламентарното мнозинство е стабилно. Цветанов заяви, че управляващите са можели да отхвърлят  президентското вето, но според него  в политиката трябва да има и признаване на грешки в гласувания. Той призова БСП да си направят оплюването на политическия опонент на Бузлуджа и подчерта, че това не е алтернативата. По време на обсъжданията лидерът на БСП Корнелия Нинова заяви, че управляващите с едната ръка приемат антикорупционни органи, а с другата пишат закони, с които залагат корупция. Според нея е време този парламент да се разпусне и да се проведе разговор за бъдещето. Нинова призова управляващите да мислят през лятото и за смяната на модела. Лидерът на БСП определи като дъно на парламентаризма случилото се между патриотите. Тя призова управляващите да не се бият поне физически. Юлиян Ангелов от „Обединени патриоти“  й отговори с думите: „Обединени патриоти“ можем да говорим, да се караме, може и да се сбием, но сме истински“. В крайна сметка парламентът прие президентското вето върху Закона за приватизационен и следприватизационен контрол. Осмото поред вето на държавния глава Румен Радев бе наложено на 24 юли 2018 г. заради разпоредби, които според него не само не защитават обществения интерес, но и съществено го увреждат. Депутатите подложиха на повторно гласуване промените в Закона за приватизационен и следприватизационен контрол и „за“ тях не гласува нито един народен представител, а против тях 185 депутати, а двама се въздържаха. След приемането на ветото оспорваните текстове бяха отхвърлени, а законът утвърден наново. \r\nДеница КИТАНОВА", "date": "2018.07.26", "title": "Екшън в парламента (ОБЗОР)"}
{"url": "http://www.focus-news.net/news/2018/07/26/2549693/futbol-ludogorets-i-videoton-zavarshiha-naravno-00-predstoyat-dva-macha-na-balgarski-otbori-v-kvalifikatsiite-za-liga-evropa.html", "text": "Футбол: Лудогорец и Видеотон завършиха наравно 0:0, в първия мач от втория квалификационен кръг на Шампионската лига. На мача е присъствал унгарският премиер Виктор Орбан, пристигнал специално за мача. Предстоят два мача на български отбори в квалификациите за Лига Европа. ЦСКА приема австрийския Адмира Вакер в София от 20 часа, а от 21 часа в Сплит хърватският Хайдук приема Славия в първи мачове от втория квалификационен кръг на турнира Лига Европа.", "date": "2018.07.26", "title": "Футбол: Лудогорец и Видеотон завършиха наравно 0:0, предстоят два мача на български отбори в квалификациите за Лига Европа"}
{"url": "http://www.focus-news.net/news/2018/07/26/2550095/mishel-barnie-es-i-velikobritaniya-sa-postignali-sporazumenie-varhu-80-protsenta-ot-sdelkata-za-brekzit-vklyuchitelno-pravata-na-grazhdanite.html", "text": "Главният преговарящ на Европейския съюз за Брекзит Мишел Барние заяви, че Брюксел и Лондон са постигнали консенсус за около 80 процента от споразумението за излизане на Великобритания от Блока, включително и уреждането на правата на гражданите, предава  Sputnik . \r\n„Нека не забравяме, че вече сме постигнали споразумение върху голяма част от тази сделка за излизане, много голяма част, близо 80 процента, което включва и много важния въпрос за правата на гражданите, който беше наш приоритет още от началото на тези преговори“, заяви Барние по време на съвместна пресконференция. \r\nПо-рано през деня той се срещна с британския министър по въпросите за Брекзит Доминик Рааб, за да обсъди позициите на Брюксел и Лондон върху споразумението за излизане, след като британското правителство представи своя план за излизане.  Йонислав Дочев", "date": "2018.07.26", "title": "Мишел Барние: ЕС и Великобритания са постигнали споразумение върху 80 процента от сделката за Брекзит, включително правата на гражданите"}
{"url": "http://www.focus-news.net/news/2018/07/26/2549689/mkd-makedoniya-aleksandar-vuchich-komentira-vazmozhnostta-za-razdelyane-na-kosovo.html", "text": "Сръбският президент Александър Вучич коментира възможността за разделяне на Косово, имайки предвид позицията на Рашко-Призренския епископ, който се е изказал против етническа подялба на Косово. \r\n\"Не искам разделяне  с албанците:  Няма проблем, кажете на хората да се приготвят да защитаваме Враня след 40 години. Нима мислите, че нашите напускат района и сега.  В обръщение, което ще направя ще се предоставят  всички данни \", каза Вучич по адрес на  отворено писмо от Рашко-Призренския епископ Теодосий че разделяне на територията на Косово би довела до напускане  на сърбите и увреждане на сръбското културно наследство в албанската част на Косово. \r\n\"Смятам, че е по-добре нещо, отколкото нищо\", каза Вучич и добави, че сръбската църква, въпреки че не иска етнически граници, иска \"фалшивата държава Косово\" да й изплати 650000 евро.   Юлиян Марков", "date": "2018.07.26", "title": "„МКД“ (Македония): Александър Вучич коментира възможността за разделяне на Косово"}
{"url": "http://www.focus-news.net/news/2018/07/26/2549694/basketbol-natsionalniyat-otbor-na-balgariya-po-basketbol-za-yunoshi-do-18-godini-pobedi-portugaliya.html", "text": "Баскетбол: Националният отбор на България по баскетбол за юноши до 18 години победи Португалия в  последната си контрола пред европейското първенство за тази възраст, дивизия Б, което ще се състои в Скопие (Македония).В Благоевград възпитаниците на Мануел Марков спечелиха с 68:63. За домакините се отличи Цветомир Чернокожев, който записа \"дабъл-дабъл\" - 19 точки и 13 борби.", "date": "2018.07.26", "title": "Баскетбол: Националният отбор на България по баскетбол за юноши до 18 години победи Португалия"}
{"url": "http://www.focus-news.net/news/2018/07/26/2550093/kathimerini-nad-1-280-sgradi-v-gartsiya-sa-bili-otcheteni-kato-negodni-za-izpolzvane-sled-pozharite.html", "text": "Близо 2 500 инспекции извършени във вторник и сряда разкриха, че почти половината от сградите, които бяха разрушени от смъртоносния огън в понеделник в източната част на Атика, са негодни за използване, пише електронното издание на гръцкия вестник  Kathimerini . \r\n1 281 са били описани като негодни за ползване, в сравнение с 1 271 сгради, които са сметнати за използваеми. \r\nСпоред информацията, предоставена от министерството на инфраструктурата, общо 2 489 инспекции на сгради са били извършени – 749 във вторник и 1 740 в сряда. \r\nИнспекциите са били проведени от 340 инженери на министерството.  Йонислав Дочев", "date": "2018.07.26", "title": "Kathimerini: Над 1 280 сгради в Гърция са били отчетени като негодни за използване след пожарите"}
{"url": "http://www.focus-news.net/news/2018/07/26/2549695/voleybol-georgi-bratoev-propuska-svetovnoto-parvenstvo-po-voleybol-prez-esenta-v-balgariya-i-italiya.html", "text": "Волейбол: Георги Братоев пропуска Световното първенство по волейбол през есента в България и Италия.Братоев има фрактура на крака и е необходимо още един месец да бъде на патерици. След това ще се преценява каква операция да бъде направена. Националът със сигурност ще пропусне първенството, което започва на 9 септември.", "date": "2018.07.26", "title": "Волейбол: Георги Братоев пропуска Световното първенство по волейбол през есента в България и Италия"}
{"url": "http://www.focus-news.net/news/2018/07/26/2549696/zakonovite-promeni-za-horata-s-uvrezhdaniya-vlizat-v-parlamenta-prez-esenta-obzor.html", "text": "По предложение на ГЕРБ министърът на труда и социалната политика Бисер Петков беше изслушан в парламента за подготовката на законодателни промени за гарантиране на правата на хората с увреждания. „Правим всичко възможно да подготвим и внесем наесен законопроектите, с които да подобрим положението на хората с увреждания“, заяви министърът. Работна група в министерството работи по пакет от законопроекти. В нея участваха и майки на деца с увреждания, които обаче впоследствие отказаха участие. Според Бисер Петков хората с увреждания са се настроили един срещу друг, което прави постигането на взаимно приемливо решение трудна задача. Майките продължават да протестират пред парламента с искане за реформа. На 24 юли социалният министър отиде при тях с молба да се върнат в работната група, но те не пожелаха. По думите му текстовете от последното заседание на работната група може би не удовлетворяват майките, но в работния процес биха могли да се променят. Първоначално работната група трябваше да работи до 30 юни, за да изготви промени в Закона за хората с увреждания. В отговор на исканията на протестиращите майки срокът за работата й беше удължен с цел създаване на нов Закон за хората с увреждания. Министър Петков обяви, че предстои в МС да се внесе нов Закон за предприятията на социалната и солидарната икономика. Очаква се той да бъде приет от правителството на следващото заседание. В парламента Бисер Петков коментира, че не е реалистично има безлимитно използване на лична помощ, защото това е скъпа услуга. „Когато бъде предоставено това универсално право, трябва да има сигурност, че ще бъде финансирано устойчиво“, изтъкна той. По думите на министъра в последните седмици сме свидетели на ескалиране и ултимативност на исканията на хората с увреждания, граничещи с анархизъм. В отношение след изслушването на социалния министър от ГЕРБ посочиха, че протестиращите майки трябва да се върнат в работната група. „За да достигнем до нов модел на социални услуги не е необходимо проблемите да се решават на парче, променяйки стари закони и това да става прибързано. Необходима е нова философия и нови роли на хората, които участват в процесите при предоставяне и ползване на социалните услуги“, заяви депутатът Николай Сираков. „Проблемите на хората с увреждания опират до бюджета – някой трябва да принуди финансовият министър и премиерът да отпуснат необходимите средства“, обяви зам.-председателят на ПГ на БСП Антон Кутев. Според опозицията законодателните промени за хората с увреждания не се бавят случайно. Кутев предложи първото пленарно заседание след ваканцията да бъде посветено на темата за реформа в законодателството за хората с увреждания. „За решаването на проблемите на хората с увреждания трябва да се носи политическа отговорност - експертната не е достатъчна“, подчерта председателят на социална комисия и депутат от ДПС Хасан Адемов. По думите му по част от проблемите има коренно противоположни мнения и становища, които няма как да бъдат обединени на базата на експертизата, предлагана от социалното министерство, колкото и експертна да е тя. „Намерете съгласие, готови сме да го подкрепим“, каза още Хасан Адемов. \r\nБиляна ИВАНОВА", "date": "2018.07.26", "title": "Законовите промени за хората с увреждания влизат в парламента през есента (ОБЗОР)"}
{"url": "http://www.focus-news.net/news/2018/07/26/2549692/the-guardian-spored-irlandskiya-vitsepremier-brekzit-bez-sporazumenie-s-es-e-malko-veroyaten.html", "text": "Според ирландския вицепремиер Саймън Ковени Брекзит без споразумение с  ЕС е малко вероятен, пише британският вестник  The Guardian . \r\nТвърде много хора \"говорят неподходящо\" за вероятността да няма споразумения за Брекзит, заяви ирландският заместник министър-председател след разговори с министри в Лондон, след като Тереза Мей каза, че хората не трябва да се безпокоят от текущото планиране на такова събитие. \r\nСаймън Ковени, който е и външен министър, както и заместник на ирландския премиер Лио Варадкар, заяви, че хората трябва да се откажат от \"твърдата позиция\", че е добре да няма  никаква сделка, заявявайки, че сега е момента  Обединеното кралство да покаже гъвкавост в преговорите. \r\nВъзможността Великобритания да  напусне ЕС без споразумение  е била обсъждана от някои привърженици на „твърд Брекзит“ в последните дни, докато във вторник министърът за Брекзит Доминик Рааб призна, че правителството ще трябва да гарантира, че има достатъчно хранителни продукти за Обединеното кралство, ако се окаже, че март догодина Великобритания напусне ЕС без сделка. \r\nМей каза, че вместо да бъдат разтревожени, хората трябва да бъдат успокоени от факта, че министрите се подготвят за това, като все още очакват възможно най-добра сделка. \r\nКовени говори след разговорите с заместника на Тереза Мей Дейвид Лидингтън и секретаря за Северна Ирландия Карън Брадли като част от британско-ирландската междуправителствена конференция - първата подобна среща за 11 години. \r\nНо попитан за шансовете за Брекзит без споразумение, Ковени заяви: \"Мисля, че много хора говорят неподходящо за вероятността да се случи това. Не вярвам, че е вероятно. Не вярвам, че някой го иска. Не вярвам, че има мнозинство, определено в парламента, откъдето идвам от или в парламента в Лондон, което би подкрепило това. \r\n\"Затова мисля, че трябва да се съсредоточим върху интензифицирането на преговорите, да се опитаме да намерим решения по пътя напред, за разлика от твърдата позиция, която някои хора заемат, че трябва да предприемат във връзка с казвайки:\" Добре , направете най-лошото, можем да се справим със ситуация, в която няма сделка\". Това няма да реши проблема\",казва Ковени.  Юлиян Марков", "date": "2018.07.26", "title": "The Guardian: Според ирландския вицепремиер Брекзит без споразумение с  ЕС е малко вероятен"}
{"url": "http://www.focus-news.net/news/2018/07/26/2549698/evening-standard-temperaturite-v-london-mogat-da-dostignat-37-gradusa-v-petak.html", "text": "Температурите в Лондон могат да достигнат 37 градуса в петък, пише лондонският вестник  Evening Standard . \r\nСпоред синоптиците предстоящия петък се очаква да бъде най-горещият юлски ден в историята. Температурите могат да надвишат рекорда, регистриран на лондонското летище Хийтроу на 1 юли 2015 година от 36.7 гардуса. \r\nЛекарите предупреждават жителите на Лондон и югоизточната част на Англия да стоят по възможност на закрито между 11 и 15 часа, а шофьорите са предупредени от опасност за разтапяне на асфалтовото покритие по пътищата. \r\nТемпературите в някои болнични отделения надвишават 30 градуса в топлите часове на деня, което води до влошаване на състоянието на болните. \r\nОбратно на горещото време за северните части на Великобритания се очакват проливни валежи и гръмотевични бури.  Юлиян Марков", "date": "2018.07.26", "title": "Evening Standard: Температурите в Лондон могат да достигнат 37 градуса в петък"}
{"url": "http://www.focus-news.net/news/2018/07/26/2549690/the-times-donald-tramp-sklyuchi-sdelka-s-evropeyskiya-sayuz-za-da-izbegne-targovska-voyna.html", "text": "Доналд Тръмп сключи сделка с Европейския съюз за да избегне търговска война, пише британският вестник  The Times . \r\nПрезидентът Тръмп се оттегли от търговската война с Европейския съюз снощи, като се съгласи да работи с блока за премахване на трансатлантическите мита. \r\nДоналд Тръмп обяви, че преговорите ще започнат веднага, като той приветства тази \"нова фаза\" в отношенията на Америка с ЕС. \r\nВ изявление в Белия дом, заедно с председателя на Европейската комисия Жан-Клод Юнкер, той каза, че и двете страни \"ще работят заедно за нулеви тарифи, нулеви нетарифни бариери и нулеви субсидии\" за промишлени стоки. \r\nАмериканският президент заяви, че преговорите ще \"разрешат\" проблема с  високите  американски мита върху европейската стомана и алуминий, наложени от администрацията му тази година, както и ответните мерки на ЕС. \"Започваме преговорите точно сега и знаем посоката\", каза Тръмп. \r\nЖан-Клод  Юнкер приветства \"добрата и конструктивна среща\" и каза, че САЩ и ЕС ще \"премахнат други тарифи\", като започнаха разговори, седмици след като Доналд Тръмп заплашваше да наложи високи налози върху европейските автомобили и описа блока като враг. \r\nЕвропейските длъжностни лица се договориха да внасят повече соя и втечнен природен газ от Америка и да адаптират стандартите, за да предоставят на производителите на медицински изделия по-добър достъп до пазарите на ЕС. Тръмп заяви, че е това е  \"много голям ден за свободната и справедлива търговия\". \r\nЕС и САЩ също ще работят за намаляване на бариерите и за увеличаване на търговията с услуги, химикали, фармацевтични продукти, медицински продукти, както и соя, \"каза той. \r\nТръмп също критикува Китай за това, което нарече той нарече  \"свиреп\" опит за удар по американските фермери с мита.  Юлиян Марков", "date": "2018.07.26", "title": "The Times: Доналд Тръмп сключи сделка с Европейския съюз за да избегне търговска война"}
{"url": "http://www.focus-news.net/news/2018/07/26/2549697/the-independent-blokat-na-razvivashtite-se-strani-v-oon-izbra-za-lider-palestina.html", "text": "Блокът на развиващите се страни в ООН избра за лидер Палестина, която е със статут на наблюдател, пише британският вестник  The Independent .  \r\nРешението се разглежда като символично и е  реакция срещу САЩ и техния партньор Израел. \r\nГрупата 77-те, която е нараснала до 135 държави от създаването й през 1964 година, е създадена, за да популяризира колективните икономически интереси на членовете си и да подобри съвместния им капацитет за водене на преговори. Сега тя представлява общо 80% от световното население. \r\nИзборът на палестинците като председател на групата за 2019 година е дипломатическа победа за Рамала за сметка на Израел и Вашингтон. И двете страни се противопоставят на засилването на международното политическо влияние на палестинците, докато не се постигне мирно споразумение в безкрайния арабско-израелски конфликт, което да доведе до създаването на независима палестинска държава. \r\nПалестинската мисия в ООН получава статут на наблюдател през 2012 година, което й дава правото да се присъедини към важни органи като Международния наказателен съд и ЮНЕСКО. \r\nПалестинците използват своето членство и в двете агенции, за да продължават да се стремят към държавност, както и да подават жалби за предполагаеми нарушения на човешките права от страна на Израел и разширяване на селищата на Западния бряг. \r\nСтъпката да се даде на Палестина председателството  на такава голяма организация идва във време на засилено напрежение между Израел и палестинците, предизвикано от влошаващите се хуманитарни условия в Ивицата Газа.  Юлиян Марков", "date": "2018.07.26", "title": "The Independent: Блокът на развиващите се страни в ООН избра за лидер Палестина"}
{"url": "http://www.focus-news.net/news/2018/07/26/2549702/pregled-na-osnovnite-temi-v-britanskiya-pechat-agentsiya-fokus.html", "text": "Доналд Тръмп сключи сделка с Европейския съюз за да избегне търговска война, пише британският вестник  The Times . \r\nПрезидентът Тръмп се оттегли от търговската война с Европейския съюз снощи, като се съгласи да работи с блока за премахване на трансатлантическите мита. \r\nДоналд Тръмп обяви, че преговорите ще започнат веднага, като той приветства тази \"нова фаза\" в отношенията на Америка с ЕС. \r\nВ изявление в Белия дом, заедно с председателя на Европейската комисия Жан-Клод Юнкер, той каза, че и двете страни \"ще работят заедно за нулеви тарифи, нулеви нетарифни бариери и нулеви субсидии\" за промишлени стоки. \r\nАмериканският президент заяви, че преговорите ще \"разрешат\" проблема с  високите  американски мита върху европейската стомана и алуминий, наложени от администрацията му тази година, както и ответните мерки на ЕС. \"Започваме преговорите точно сега и знаем посоката\", каза Тръмп. \r\nЖан-Клод  Юнкер приветства \"добрата и конструктивна среща\" и каза, че САЩ и ЕС ще \"премахнат други тарифи\", като започнаха разговори, седмици след като Доналд Тръмп заплашваше да наложи високи налози върху европейските автомобили и описа блока като враг. \r\nЕвропейските длъжностни лица се договориха да внасят повече соя и втечнен природен газ от Америка и да адаптират стандартите, за да предоставят на производителите на медицински изделия по-добър достъп до пазарите на ЕС. Тръмп заяви, че е това е  \"много голям ден за свободната и справедлива търговия\". \r\nЕС и САЩ също ще работят за намаляване на бариерите и за увеличаване на търговията с услуги, химикали, фармацевтични продукти, медицински продукти, както и соя, \"каза той. \r\nТръмп също критикува Китай за това, което нарече той нарече  \"свиреп\" опит за удар по американските фермери с мита. \r\n*** Според ирландския вицепремиер Саймън Ковени Брекзит без споразумение с  ЕС е малко вероятен, пише британският вестник  The Guardian . \r\nТвърде много хора \"говорят неподходящо\" за вероятността да няма споразумения за Брекзит, заяви ирландският заместник министър-председател след разговори с министри в Лондон, след като Тереза Мей каза, че хората не трябва да се безпокоят от текущото планиране на такова събитие. \r\nСаймън Ковени, който е и външен министър, както и заместник на ирландския премиер Лио Варадкар, заяви, че хората трябва да се откажат от \"твърдата позиция\", че е добре да няма  никаква сделка, заявявайки, че сега е момента  Обединеното кралство да покаже гъвкавост в преговорите. \r\nВъзможността Великобритания да  напусне ЕС без споразумение  е била обсъждана от някои привърженици на „твърд Брекзит“ в последните дни, докато във вторник министърът за Брекзит Доминик Рааб призна, че правителството ще трябва да гарантира, че има достатъчно хранителни продукти за Обединеното кралство, ако се окаже, че март догодина Великобритания напусне ЕС без сделка. \r\nМей каза, че вместо да бъдат разтревожени, хората трябва да бъдат успокоени от факта, че министрите се подготвят за това, като все още очакват възможно най-добра сделка. \r\nКовени говори след разговорите с заместника на Тереза Мей Дейвид Лидингтън и секретаря за Северна Ирландия Карън Брадли като част от британско-ирландската междуправителствена конференция - първата подобна среща за 11 години. \r\nНо попитан за шансовете за Брекзит без споразумение, Ковени заяви: \"Мисля, че много хора говорят неподходящо за вероятността да се случи това. Не вярвам, че е вероятно. Не вярвам, че някой го иска. Не вярвам, че има мнозинство, определено в парламента, откъдето идвам от или в парламента в Лондон, което би подкрепило това. \r\n\"Затова мисля, че трябва да се съсредоточим върху интензифицирането на преговорите, да се опитаме да намерим решения по пътя напред, за разлика от твърдата позиция, която някои хора заемат, че трябва да предприемат във връзка с казвайки:\" Добре , направете най-лошото, можем да се справим със ситуация, в която няма сделка\". Това няма да реши проблема\",казва Ковени. \r\n*** Блокът на развиващите се страни в ООН избра за лидер Палестина, която е със статут на наблюдател, пише британският вестник  The Independent .  \r\nРешението се разглежда като символично и е  реакция срещу САЩ и техния партньор Израел. \r\nГрупата 77-те, която е нараснала до 135 държави от създаването й през 1964 година, е създадена, за да популяризира колективните икономически интереси на членовете си и да подобри съвместния им капацитет за водене на преговори. Сега тя представлява общо 80% от световното население. \r\nИзборът на палестинците като председател на групата за 2019 година е дипломатическа победа за Рамала за сметка на Израел и Вашингтон. И двете страни се противопоставят на засилването на международното политическо влияние на палестинците, докато не се постигне мирно споразумение в безкрайния арабско-израелски конфликт, което да доведе до създаването на независима палестинска държава. \r\nПалестинската мисия в ООН получава статут на наблюдател през 2012 година, което й дава правото да се присъедини към важни органи като Международния наказателен съд и ЮНЕСКО. \r\nПалестинците използват своето членство и в двете агенции, за да продължават да се стремят към държавност, както и да подават жалби за предполагаеми нарушения на човешките права от страна на Израел и разширяване на селищата на Западния бряг. \r\nСтъпката да се даде на Палестина председателството  на такава голяма организация идва във време на засилено напрежение между Израел и палестинците, предизвикано от влошаващите се хуманитарни условия в Ивицата Газа. \r\n*** Температурите в Лондон могат да достигнат 37 градуса в петък, пише лондонският вестник  Evening Standard . \r\nСпоред синоптиците предстоящия петък се очаква да бъде най-горещият юлски ден в историята. Температурите могат да надвишат рекорда, регистриран на лондонското летище Хийтроу на 1 юли 2015 година от 36.7 гардуса. \r\nЛекарите предупреждават жителите на Лондон и югоизточната част на Англия да стоят по възможност на закрито между 11 и 15 часа, а шофьорите са предупредени от опасност за разтапяне на асфалтовото покритие по пътищата. \r\nТемпературите в някои болнични отделения надвишават 30 градуса в топлите часове на деня, което води до влошаване на състоянието на болните. \r\nОбратно на горещото време за северните части на Великобритания се очакват проливни валежи и гръмотевични бури.", "date": "2018.07.26", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/26/2549700/trima-dushi-zaginaha-a-dete-e-s-opasnost-za-zhivota-sled-tezhki-katastrofi-v-stranata-obzor.html", "text": "Трима души загинаха, а дете е с опасност за живота след  тежки катастрофи в страната в сряда сутринта.  \r\nБременна жена на 20 години и 34-годишен мъж са загинаха при катастрофа в района на с. Воднянци, област Добрич в ранните часове на деня. Сигналът за инцидента по пътя за град Силистра, в посока град Добрич, е получен около 04.00 часа. На място е установено, че водач на лек автомобил с добричка регистрация, поради движение с несъобразена скорост, губи контрол над превозното средство и се блъска последователно в две крайпътни дървета. Вследствие на инцидента на място загиват водачът на автомобила, мъж на 34 години и бременна жена на 20 години, возеща се на предната дясна седалка, и двамата от с. Воднянци. По случая е образувано досъдебно производство. \r\n27-годишна жена загина при катастрофа на Подбалканския път рано сутринта. Сигналът за пътния инцидент е подаден на тел. 112 към 7.00 часа. Според подадената информация на изхода на Карлово в посока Казанлък лек автомобил се е блъснал в дърво. По първоначални данни в колата са пътували 28-годишният водач и 27-годишната му съпруга, които били откарани със случаен превоз в болница. По-късно от там било съобщено, че жената е издъхнала. Мъжът е тестван за употреба на алкохол и наркотици, резултатите са отрицателни. Служители на РУ – Карлово са извършвили оглед на местопроизшествието. Причините за катастрофата се изясняват под наблюдението на Окръжна прокуратура - Пловдив. \r\nМалко по-късно 73-годишен водач на лек автомобил предизвика пътен инцидент в Сандански, при който тежко пострада шестгодишно дете. По данни на прокуратурата при спускане по улица с голям наклон, на която се извършвали строително-ремонтни дейности, шофьорът не се съобразил със забрана за преминаване и предприел маневра с висока скорост. Потегляйки напред, по непредпазливост той ударил стоящ наблизо автомобил, след което прегазил намиращото се там дете и блъснал друг автомобил. Детето бе транспортирано за оказване на медицинска помощ в ЦСМП - Сандански с фрактура на бедро и травми на главата. По-късно през деня специализираната детска линейка на УМБАЛСМ \"Н. И. Пирогов\" отпътува към МБАЛ - Св. Врач в град Сандански, с цел детето да бъде транспортирано в Спешната болница. Шофьорът е задържан за срок до 24 часа. Той няма регистрирани криминални прояви. Проверката за употреба на алкохол е дала отрицателен резултат.", "date": "2018.07.26", "title": "Трима души загинаха, а дете е с опасност за живота след  тежки катастрофи в страната (ОБЗОР)"}
{"url": "http://www.focus-news.net/news/2018/07/26/2549701/pregled-na-osnovnite-temi-v-ruskiya-pechat-agentsiya-fokus.html", "text": "Украйна се готви да осъди задочно Виктор Янукович и да отнеме имуществото му, пише руският ежедневник  “Коммерсантъ“ . \r\nСпоред изданието  бившият украински президент ще бъде осъден по две обвинения: „Посегателство на териториалната цялост и суверенитета на Украйна“ и „Държавна измяна“. \r\nОснование за тези обвинения дава обръщение на Янукович към руския президент Владимир Путин от 1 март 2014 година, което призовава руският президент да използва въоръжените сили на Руската федерация  за „възстановяване на законността , мира, правовия ред, стабилността и защита на населението на Украйна“.   \r\nИзточник на изданието от украинската  генерална прокуратура заяви, че Янукович ще бъде осъден на 15 години лишаване от свобода и конфискация на цялото имущество, като според същия източник делото трябва да приключи до 24 август – Денят на независимостта на Украйна. \r\nЧаст материалите по делото ще бъдат прибавени към общия иск на Украйна срещу Русия, който бившата съветска република възнамерява да заведе в Международния съд в Хага \r\nРедакцията припомня, че Виктор Януковчи има разрешение за временно пребиваване в Русия със срок до 26 октомври 2018 година. Бившият украински президент не е подавал молба за получаване на руско гражданство и по негови думи не възнамерява да подава такава. \r\n*** Предлаганите нови американски санкции могат да доведат до сериозно сътресение в курса на руската рубла, пише руският вестник  “Независимая газета“ . \r\nКомисията по външни работи на Сената на САЩ реши да предприеме конкретни мерки за неутрализиране на резултатите от срещата в Хелзинки между руския президент Владимир Путин и американския му колега Доналд Тръмп. Сенаторите не само инициираха поредица от изслушвания относно обстоятелствата около сензационната срещата на върха, но също така предложиха да се въведат нови антируски санкции, които засягат държавния дълг на Русия. \r\nАвторството на законопроекта за новите санкции принадлежи на влиятелни сенатори - републиканеца Линдзи Греъм и демократа Робърт Менендес, дует, който очевидно  демонстрира  на администрацията на  Тръмп консенсус от двете американски партии по \"руската тема\". \r\nВ изявление, разпространено от Греъм и Менендес, се казва, че Конгресът трябва да играе \"активна роля в съпротивата срещу руската агресия, както и да гарантира, че органите на изпълнителната власт са предприели  необходимите стъпки за защита на САЩ и техните съюзници.\" \"Точно както Владимир Путин е обявил намерението си да оспори властта на САЩ, влиянието и интересите в сферата на сигурността , както у нас и в чужбина, САЩ трябва да дава много ясни сигнали, че ще защити нашата държава и твърдо ще отразява опитите да се размие западната демокрация.\" \r\nВъпросът за \"санкциите срещу руския държавен дълг\", който, както лесно може да се предположи, ще означава забрана на операции с руски дългови ценни книжа, изглежда тревожно. Първите доклади за тази инициатива се отразиха на  обменния курс на рублата. Във вторник, 24 юли, руската валута спадна за по-малко от един час спрямо долара, от 62.71 на 63.49 рубли. На следващата сутрин рублата възстанови загубите. Възможно е обаче, ако се изпълнят сметките на Греъм и Менендес, руската валута наистина ще бъде подложена на пожар. \"Това (приемането на закона) ще означава по-малко търсене на рублови активи, а оттам и по-нисък курс на рублата,\" - каза в разговор с вестника старши научният сътрудник в Атлантическия съвет  Андерс Аслунд. \r\n*** Действително ли върху Русия тежи „ресурсното проклятие“, пише руският ежедневник  “Взгляд“ . \r\nЗаместник министър-председателят Алексей Гордеев направи силно изказване: „В Русия има малко хора и има твърде много ресурси, затова навсякъде има слабости“. Вярно ли е, че богатството на Русия до известна степен е проклятие? Възможно ли е да се коригира \"руският манталитет\", да се подобри стандартния начин на мислене на руснаците и в същото време да не се изоставя голямата територия или природните ресурси? \r\nЗаместник министър-председателят по въпросите на  земеделието, бившият управител на Воронеж Алексей Гордеев заяви, че Русия има твърде много природни ресурси. „Тези ресурси“, каза той, „се превърнаха в проклятие за страната“. \r\n\"Ние живеем в условията на ресурсно проклятие. Така се организира нашата страна: има малко хора и има твърде много ресурси. Ние не ценим нищо и не съжаляваме за нищо \", заяви  Гордеев пред Съвета на федерацията. Според него тази ситуация е източник на руския манталитет. \r\n\"Много скептично съм настроен към концепцията за ресурсно проклятие\", каза пред вестник „Взгляд“ бившият консултант от Кремъл, президент на Националния стратегически институт Михаил Ремизов. “ Ресурсът става богатство само за някой, който разбира и знае как да го използва правилно. Може би проблемът е, че не сме в състояние да превърнем цялото си богатство в ефективен ресурс. \" Според него проблемът не е в ресурсите, а в неефективността на националния елит \"в известен смисъл, в неговото  отсъствие\". \r\n\"Китай има огромен брой хора, а хората също са ресурс\", напомни за вестника социологът, кандидат на политическите науки Борис Кагарлитски.  „Но по някаква причина Китай не навлиза в упадък. Вижте какво са написали за Китай в началото на двадесети век до Мао. Оплаквали се за китайския манталитет, който пречи на въвеждането на съвременни технологии. Ако попитате за това не нашия, а някой китайски вицепремиер преди 80 години - той би ви казал думите, които казва Гордеев: Китай има много голяма маса от хора, както и това  ни позволява да почиваме на лаврите си, тъй като можем да направим всичко за сметка на многото хора, поради което въвеждането на технологии е забавено \". \r\n\"Има и други страни, много богати на ресурси. Такава е Канада, такава е Норвегия, където има повече ресурси, отколкото в Русия на глава от населението. И има страна, която се е извисила от собствените си природни ресурси и тя се нарича Съединени американски щати \", каза Кагарлитски. \"Общо взето, наличието на голям брой природни ресурси е бедствие само ако управляващата класа не може да ги използва правилно\", допълни Кагарлитски. \r\n*** Руският президент Владимир Путин пристигна в ЮАР за среща на лидерите на страните от БРИКС  “Комсомолская правда“ . \r\nПреди пет години Владимир Путин отлетя в Южна Африка за срещата на върха на БРИКС, а само председателят на Китай Си Дзинпин е все още сред петте лидери в четвъртък на масата за преговори с него. Президентите на Бразилия и Южна Африка и премиерът на Индия през последните пет години бяха заменени, а в някои страни дори със скандал. \r\nНастоящата среща на върха на БРИКС  може да се разглежда като един вид реакция на последните форуми на НАТО, ЕС и Г-7. Според икономическия потенциал и населението, петимата от Бразилия, Русия, Индия, Китай и Южна Африка не са по-ниско от своите \"опоненти\". Това им позволява да имат свой собствен алтернативен поглед върху световния дневен ред. Не случайно една от темите на настоящия форум ще бъдат търговските войни между САЩ и Китай и заплахата от санкции срещу Русия. Въпросите за икономическото сътрудничество на петте, борбата срещу тероризма и работата с Африка  ще бъдат обсъдени, тъй като срещата на високо равнище се провежда в Африка. Една от срещите ще се проведе под надслова  \"БРИКС в Африка: Сътрудничество с развиващите се страни за постигане на приобщаващ растеж в ерата на четвъртата индустриална революция\". \r\nВ четвъртък Владимир Путин ще проведе срещи с президентите на Южна Африка, Аржентина, Ангола, Турция, Замбия и ще завърши деня с вечеря със стария си приятел Си Дзинпин. В петък участниците в БРИКС ще се срещнат с лидери на африкански държави, а Владимир Путин ще даде пресконференция на руски журналисти.", "date": "2018.07.26", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/07/26/2549703/reuters-mogat-da-obvinyat-donald-tramp-v-poluchavane-na-prihodi-ot-chuzhdestranni-gosti-koeto-e-zabraneno-ot-amerikanskata-konstitutsiya.html", "text": "Могат да обвинят Доналд Тръмп в получаване на възнаграждения от чуждестранни гости, което е забранено от американската конституция, предава  Reuters . \r\nПолучаването на каквито и да е средства или подаръци от американските длъжностни лица е забранено под всякаква форма в американската конституция. \r\nАмерикански съдия е счел за допустим за разглеждане случая представен от главния прокурор на щата Мериленд и Федерален окръг Колумбия Браян Фрош. \r\nФрош обвинява Доналд Тръмп, че като американски президент е получавал доходи от чуждестранни гости като собственик на хотел „Тръмп Интернешънъл“ чрез фондацията „Тръмп“. Хотелът  се намира в близост до Белия дом и е популярно място за отсядане на високопоставени чуждестранни гости, които посещават Вашингтон. \r\nСъдията е отхвърлил становището на Тръмп, че конституцията визира само получаване на подкупи.   Юлиян Марков", "date": "2018.07.26", "title": "Reuters: Могат да обвинят Доналд Тръмп в получаване на приходи от чуждестранни гости, което е забранено от американската конституция"}
{"url": "http://www.focus-news.net/news/2018/07/26/2549704/pregled-na-mezhdunarodnite-novini-do-6-chasa-agentsiya-fokus.html", "text": "Белият дом обяви в сряда, че следващата среща между президента на САЩ Доналд Тръмп и руския му колега Владимир Путин няма да се състои през 2018 г., посочвайки, че такава ще се насрочи след края на разследването на специалния прокурор Робърт Мюлер около предполагаемата руска намеса на президентските избори в САЩ през 2016 година., предава   AFP. \r\n„Президентът смята, че следващата двустранна среща с президента Путин трябва да се състои, след като ловът на вещици приключи, затова решихме, че ще се проведе през следващата година“, заяви каза съветникът по национална сигурност в Белия дом Джон Болтън.  \r\nСпециалният прокурор, който разследва евентуално тайно споразумение между Москва и екипа на предизборната кампанията на Тръмп за президентските избори през 2016 г., никога не е посочвал график за края на разследванията. \r\n*** Гръцкото правителство прие пакети от мерки за подпомагане на пострадалите при пожарите, предава гръцката държавна агенция  ANA-MPA . \r\nГоворителят на правителството Димитрис Цанакопулос представи в сряда пълен набор от мерки за пострадалите от пожарите след кризисна среща, председателствана от премиера Алексис Ципрас. \r\nМерките са групирани в три категории: А) Мерки за незабавна помощ на пострадалите от пожарите.  Те включват 5 000 евро обезщетения за семейства и лица, ранени при пожарите, и 6 000 евро за семейства с три деца или повече. За фирми, които са претърпели вреди, се предвижда компенсация  от 8 000 евро. Приети са  и мерки за незабавно данъчно облекчение, като например отпадането на данъчния закон на ENFIA за унищожени домове. Б) Мерки за семействата на жертвите. В) Мерки за възстановяване на щетите, нанесени на частни лица и на общини. \r\nМерките включват и замразяването на принудителните продажби на  домове до края на септември, предоставянето на обезщетения от 1200 евро за семействата за покриване на нуждите от телекомуникации (независимо към коя телефонна компания са те) и отписването на регистрации на автомобили, така че собствениците да не са принудени да плащат данъци върху превозни средства, които са били унищожени при пожарите. \r\n*** До 30 юли парламентът ще вземе решение за свикване на референдума, заявява македонският премиер Зоран Заев, цитиран от македонското електронно издание  „МКД“ . \r\nРешението ще бъде взето дори и без опозиционната партия ВМРО-ДПМНЕ в случай, че не се постигне разбирателство на парламентарно ниво. \r\nВ случай, че не се постигне споразумение с опозицията, Заев очаква депутатите на ВМРО-ДПМНЕ да обявят дали са за бойкот на референдума или ще призоват избирателите си да гласуват „против“, настоява премиерът. \r\nЗоран Заев не вижда необходимост от нова лидерска среща, но заяви, че е отворен за свикване на такава по искане на лидера на ВМРО-ДПМНЕ Християн Мицковски. \r\n„Няма проблем, необходимо е да се намери решение, защото дните за това са преброени и решение трябва да бъде взето“ \r\nТой съобщи, че е уговорено датата на референдума да бъде възможно най-рано, тъй като при успешен референдум ще са необходими конституционни промени, които изискват между 100 и 120 дни - до края на януари, за да може  през февруари Гърция да ратифицира споразумението. \r\n*** Трима бойци на „Хамас“ са убити при израелски удари в Ивицата Газа, предава  AFP . \r\nИзраел е нанесъл удари по лидери на  „Хамас“, които държи отговорни за стрелба по израелски войници, разположени на границата с палестинската територия, извършена по-рано през деня. \r\nТова се случва само няколко дни след като с помощта на Египет и ООН беше постигнато споразумение за прекратяване на огъня между „Хамас“ и Израел. \r\nПо-късно бе съобщено, че от територията на Сирия са изстреляни две ракети, като в отговор израелски самолет е поразил ракетната установка, от която са били изстреляни ракетите. \r\n***  Гърция е отговорна сама за преразпределяне на фондовете за реакции при кризи, съобщи Кристиян Спар, говорител на Европейската комисия по финансовите въпроси, цитиран от гръцкото издание  To Vima . \r\nСпар отговори на въпрос за италианските медии, в които се казва, че Гърция е намалила финансирането на службите за спешна помощ в рамките на програмите си за спасяване и на съкращенията, наложени от кредиторите. \r\nКристиян Спар каза, че в рамките на спасителните програми  кредиторите са съгласували с гръцкото правителство всички фискални цели, но разпределението на средства остава в компетентността на гръцкото правителство. \r\nГоворителят каза, че бюджетът на бившото Министерство на обществения ред, понастоящем известно като Министерство на гражданската защита, остава относително стабилен от 2010 г. насам. \r\n*** Американският президент Доналд Тръмп и председателят  на Европейската комисия Жан-Клод Юнкер обявиха в сряда серия от съвместни стъпки за потушаване  на ескалиращия  спор между САЩ и Европейския съюз, предава  AFP . \r\n\"Днес направихме сделка\", каза Юнкер пред репортери след разговори с Тръмп в Белия дом. \"Ние определихме редица области, по които да работим заедно\". \r\nДекларирайки  \"нова фаза\" в отношенията Тръмп заяви, че САЩ и ЕС са се съгласили да \"работят заедно за нулеви тарифи\" върху промишлени стоки с изключение на автомобилите, а ЕС ще внася повече американски природен газ и соя. \r\nТой заяви също, че ще \"решат спора за митата за стомана и алуминий\", докато Юнкер заяви, че страните ще се откажат от въвеждане на нови мита, докато разговорите продължават. \r\n*** Северна Корея продължава да произвежда материал за ядрени бомби, заяви държавният секретар на САЩ, цитиран от  Reuters . \r\nПопитан в заседание на сенатската комисия дали това е така, Помпео отговаря на сенатора - демократ Ед Маркей: \"Да, това е вярно ... Да, те продължават да произвеждат радиоактивни  материали\". \r\nПомпео е отказал  да отговори, когато бе попитан дали Северна Корея продължава да се занимава с балистични ракети, задействани от подводници, или дали ядрената програма на Северна Корея се развива като цяло. \r\nДържавният секретар заяви, че би бил щастлив да отговори на последния въпрос, ако е необходимо, в класифицирана ситуация, но според него публичните изявления по този въпрос  няма да  помогнат \"на сложни преговори с труден противник\". \r\n*** Украйна се готви да осъди задочно Виктор Янукович и да отнеме имуществото му, пише руският ежедневник  “Коммерсантъ“ . \r\nСпоред изданието  бившият украински президент ще бъде осъден по две обвинения: „Посегателство на териториалната цялост и суверенитета на Украйна“ и „Държавна измяна“. \r\nОснование за тези обвинения дава обръщение на Янукович към руския президент Владимир Путин от 1 март 2014 година, което призовава руският президент да използва въоръжените сили на Руската федерация  за „възстановяване на законността , мира, правовия ред, стабилността и защита на населението на Украйна“.   \r\nИзточник на изданието от украинската  генерална прокуратура заяви, че Янукович ще бъде осъден на 15 години лишаване от свобода и конфискация на цялото имущество, като според същия източник делото трябва да приключи до 24 август – Денят на независимостта на Украйна. \r\nЧаст материалите по делото ще бъдат прибавени към общия иск на Украйна срещу Русия, който бившата съветска република възнамерява да заведе в Международния съд в Хага \r\nРедакцията припомня, че Виктор Януковчи има разрешение за временно пребиваване в Русия със срок до 26 октомври 2018 година. Бившият украински президент не е подавал молба за получаване на руско гражданство и по негови думи не възнамерява да подава такава. \r\n*** Могат да обвинят Доналд Тръмп в получаване на възнаграждения от чуждестранни гости, което е забранено от американската конституция, предава  Reuters . \r\nПолучаването на каквито и да е средства или подаръци от американските длъжностни лица е забранено под всякаква форма в американската конституция. \r\nАмерикански съдия е счел за допустим за разглеждане случая представен от главния прокурор на щата Мериленд и Федерален окръг Колумбия Браян Фрош. \r\nФрош обвинява Доналд Тръмп, че като американски президент е получавал доходи от чуждестранни гости като собственик на хотел „Тръмп Интернешънъл“ чрез фондацията „Тръмп“. Хотелът  се намира в близост до Белия дом и е популярно място за отсядане на високопоставени чуждестранни гости, които посещават Вашингтон. \r\nСъдията е отхвърлил становището на Тръмп, че конституцията визира само получаване на подкупи.", "date": "2018.07.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/26/2549708/mkd-makedoniya-zhilishtna-sgrada-se-sruti-v-istanbul-ot-silnite-valezhi.html", "text": "Жилищна сграда се срути в Истанбул от силните валежи, пише македонското електронно издание  “МКД“ . \r\nСрутването на сградата е станало в резултат на свличане на земната  маса от склона заради строеж на хотел в основата му. Никой не е пострадал. За известно време е било спряно движението на улицата под сградата. \r\nСобственикът на постройката е предупреждавал за опасност от срутванe заради строителните работи в подножието на сградата.   Юлиян Марков", "date": "2018.07.26", "title": "„МКД“ (Македония): Жилищна сграда се срути в Истанбул от силните валежи"}
{"url": "http://www.focus-news.net/news/2018/07/26/2549699/komsomolskaya-pravda-ruskiyat-prezident-vladimir-putin-pristigna-v-yuar-za-sreshta-na-liderite-na-stranite-ot-briks.html", "text": "Руският президент Владимир Путин пристигна в ЮАР за среща на лидерите на страните от БРИКС  “Комсомолская правда“ . \r\nПреди пет години Владимир Путин отлетя в Южна Африка за срещата на върха на БРИКС, а само председателят на Китай Си Дзинпин е все още сред петте лидери в четвъртък на масата за преговори с него. Президентите на Бразилия и Южна Африка и премиерът на Индия през последните пет години бяха заменени, а в някои страни дори със скандал. \r\nНастоящата среща на върха на БРИКС  може да се разглежда като един вид реакция на последните форуми на НАТО, ЕС и Г-7. Според икономическия потенциал и населението, петимата от Бразилия, Русия, Индия, Китай и Южна Африка не са по-ниско от своите \"опоненти\". Това им позволява да имат свой собствен алтернативен поглед върху световния дневен ред. Не случайно една от темите на настоящия форум ще бъдат търговските войни между САЩ и Китай и заплахата от санкции срещу Русия. Въпросите за икономическото сътрудничество на петте, борбата срещу тероризма и работата с Африка  ще бъдат обсъдени, тъй като срещата на високо равнище се провежда в Африка. Една от срещите ще се проведе под надслова  \"БРИКС в Африка: Сътрудничество с развиващите се страни за постигане на приобщаващ растеж в ерата на четвъртата индустриална революция\". \r\nВ четвъртък Владимир Путин ще проведе срещи с президентите на Южна Африка, Аржентина, Ангола, Турция, Замбия и ще завърши деня с вечеря със стария си приятел Си Дзинпин. В петък участниците в БРИКС ще се срещнат с лидери на африкански държави, а Владимир Путин ще даде пресконференция на руски журналисти.  Юлиян Марков", "date": "2018.07.26", "title": "„Комсомолская правда“: Руският президент Владимир Путин пристигна в ЮАР за среща на лидерите на страните от БРИКС"}
{"url": "http://www.focus-news.net/news/2018/07/26/2549705/aa-oon-podkrepya-sazdavaneto-na-konstitutsionen-komitet-za-siriya.html", "text": "Съветът за сигурност на ООН подкрепя създаването на Конституционен комитет за Сирия на следващата среща между Турция, Иран и Русия, която ще се състои в руския черноморски курорт Сочи на 30 и 31 юли, предава  Anadolu Agency . \r\nНа срещата ще присъства и специалният пратеник на ООН Стефан де Мистура и ще се дискутира както създаването на въпросния комитет, така и обстановката в Сирия като цяло. \r\nВ брифинга на настоящия председател на Съвета за сигурност Олоф Скоог (представителя на Швеция в ООН) се спомена Резолюция 2254 на ООН, която призовава за примирие и политическо уреждане в Сирия. \r\nПопитан дали комитетът ще бъде създаден преди общото събрание на ООН да се събере в Ню Йорк през септември, Скоог каза: \"Това би било изключително полезна времева рамка\".  Юлиян Марков", "date": "2018.07.26", "title": "АА: ООН подкрепя създаването на Конституционен комитет за Сирия"}
{"url": "http://www.focus-news.net/news/2018/07/26/2549707/aktualna-patna-obstanovka.html", "text": "През нощта на места, главно в Северна България и планинските райони ще превалява дъжд. На 26.07.2018 г. преди обяд, в повечето места, ще настъпи временно спиране на валежите и разкъсване на облачността до слънчево. След обяд и до полунощ отново на много места в страната ще има краткотрайни валежи и гръмотевици. В отделни райони валежите ще са интензивни, възможни са градушки. Ще духа до умерен, в Североизточна България и временно силен северозападен вятър. Максимални температури между 24° и 29°. Това съобщиха от пресцентъра на  Агенция „Пътна инфраструктура”  (АПИ). \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)за периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“:  \r\nОбласт Бургас: \r\nДвижението от км 343+000 до км 359+475 в участъка Кръстина-Ветрен се осъществява в една лента на определени участъци поради частични ремонтни дейности на асфалтовата настилка. Срок до 31.07.2018 г. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nОбласт Варна: \r\nДвижението по АМ „Хемус” от км 407+000 /Слънчево/ до км 425+000 /Варна/ се осъществява с повишено внимание поради машинно косене на тревни площи. Срок до 27.07.2018 г. \r\nДвижението по АМ”Хемус”от км 422+000 /п.в. Летище/ до км 425+500 /Варна/се осъществява с повишено внимание поради ръчно косене на тревни площи. Срок до 27.07.2018г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението по АМ „Черно море“ Варна – Бургас от км 2+000 до км 3+000 се осъществява с повишено внимание поради ремонт на виадукт „Звездица”. Движението се регулира от сигналисти. Срок до 28.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 се осъществява двупосочно в едното платно поради ремонтни дейности на пътен надлез при км 5+615 от прилежащата инфраструктура на Дунав мост 2. Създадена е временна организация на движението считано Срок до 25.08.2018 г.               \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт Враца: \r\nЗабранено движението за всички МПС по път I-1 Монтана – Враца в участъка  oт  км 128+369 до км 133+559 поради ремонт на мост край село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца - път III-101 Враца – Криводол – път II-13 Криводол – Липен – Стубел – Крапчене – път I-1; \r\n- В направление Видин – София: път I-1  път III-1302 Краводер – Пудрия – Големо Бабино – Криводол, по уличната мрежа  през гр. Криводол – път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1  път III-162 Бели извор – Стояново – път III-1621 Стояново – Сумер и по уличната  мрежа през с. Сумер – път I-1; \r\n- В направление Видин – София:  \r\n- път I-1 – път III-1302 Краводер – Пудрия – Големо Бабино – Криводол – път II-13 през гр. Криводол – път III-101 Криводол – Враца – Обходен път на гр. Враца.\t \r\nОграничението е сигнализирано с пътни знаци съгласно  проект за организация на движението. Срок до 30.10.2018 г. \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nДвижението по път I-1 Ботевград - София от км 192+000 до км 215+500 се осъществява в една лента поради ремонтни дейности по пътното платно. Движението се извършва поетапно в двете ленти. Срок 27.07.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\nОбласт Плевен: \r\nДвижението по път І-3 Бяла – Ботевград в участъка между разклон за гр.Славяново и Долни Дъбник от км 70+600 до км 106+000 се осъществява с повишено внимание поради машинно и ръчно отстраняване на растителност от пътните банкети. Срок до 27.07.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nобласт Габрово: \r\nГаброво – Шипка /прохода Шипка/  от км 155+197 пътно кръстовище с общински път кв. Етъра до км 184+100 /участъка гр. Габрово – Шипка/ е ограничено за МПС над 3,5 тона, в двете посоки, считано от 8:00 ч. до 12:00 ч. на 28.07.2018 г., във връзка с провеждане на традиционен митинг – събор в местността „Историческа поляна” на връх Бузлуджа. Движението ще бъде нормализирано не  по – късно от 13:00 ч. на 28.07.2018 г.” \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nДвижение в една лента на път I-5 Стара Загора – Казанлък от км 225+400 до км 225+800 поради изсичане и косене на тревни площи. Движението се регулира от сигналисти. Срок до 25.07.2018 г.  \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижение с повишено внимание по път I-9 от км 165+000 до км 199+000 в участъка ,,Обзор - Влас” се извършва машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 28.07.2018 г.   \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-208: Движение с повишено внимание по път ІІІ-208 на км 51+713 в участъка Провадия - Айтос има стеснен участък на пътното платно от дясно по посока на движението. Вследствие от възникнало ПТП и повредено ОСП. Участъкът е сигнализиран с пътни знаци и ограничение на скоростта от 30 км/ч. Водачите да се движат с повишено внимание през сигнализирания участък. Срок до 30.07.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-306: Движението по път ІІІ-306, Червен бряг – Кнежа, в участъка между Чомаковци  и Кнежа от км 19+207 до км 35+946 се осъществява с регулиране в една лента, поради частични ремонтни работи по асфалтовата настилка и работи по пътните банкети. Срок: 28.07.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 03.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nПът III-5504: Временно се ограничава движението на всички ППС в участъка от път III-5504 с. Медникарово – с. Обручище от км 14+000 до км 15+100. Ограничението се въвежда във връзка с аварийното състояние на надлез при км 14+878 на път III-5504. \r\nОбходен маршрут: за ППС се осъществява чрез отбиване през с. Обручище, по ул.Млада гвардия\" успоредна на затворения участък между км 14+000 и 15+100 и се включва в път III-5504 посока Гълъбово. Срок до 31.08.2018 г.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nПът III-7008: Движението по път III-7008 в участъка Голям Манастир - Скалица от км 19+600 до км 34+200 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок: до 27.07.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.26", "title": "Актуална пътна обстановка"}
{"url": "http://www.focus-news.net/news/2018/07/26/2549709/protsedurata-za-izbor-na-strategicheski-investitor-za-aets-belene-shte-bade-obyavena-v-kraya-na-godinata-rosatom-podkrepya-proekta-obzor.html", "text": "Процедурата за избор на стратегически инвеститор за АЕЦ \"Белене\" ще бъде обявена в края на годината, а „Росатом“ изрази подкрепа към българското правителство за реализацията на проекта. Това стана ясно от думите на енергийния министър Теменужка Петкова и на зам.-генералния директор на „Росатом“, директор на ОАО „Атоменергопром“ и председател на УС на Световната ядрена асоциация Кирил Комаров по време на пресконференция. „Когато става въпрос за възможността за реализация на проекта АЕЦ „Белене“, българският парламент и българското правителство много ясно заявиха своята воля да се търси възможност за реализация на проекта на пазарен принцип. Беше направен много подробен анализ от БАН, в който са разгледани всички възможности във връзка с реализацията на проекта АЕЦ „Белене“ и при взимането на решение ние ще се позовем и на тях“, обясни Петкова. \r\nОт своя страна Кирил Комаров коментира, че от „Росатом“ са готови да окажат подкрепа на българското правителство за реализацията на проекта АЕЦ „Белене“. Той уточни, че приветства решението на българското правителство и парламент да се върнат към осъществяването на проекта АЕЦ „Белене“. „Ние още в началото на работата по този проект смятахме, че той е важен и необходим за България проект. Важен е, както от гледна точна на осигуряването на енергийната сигурност на страната и от гледна точка на получаването на едни ниски цени за електроенергията в страната. Бихме се радвали да се възползваме от възможността да участваме в реализацията на този проект“, заяви той. По думите му обаче, когато бъдат формулирани конкретните условия, те ще се отнесат изключително отговорно към тяхното разглеждане. „Нашите препоръки са да бъдат разгледани всички възможни варианти за осъществяването на този проект. Истината се състои в това, че никъде по света толкова големи енергийни проекти не се осъществяват без участието в една или друга форма на държавата“, каза още Комаров и уточни, че България активно участва в този проект, защото беше поръчано, произведено, заплатено оборудване, което сега принадлежи на БЕХ. Комаров изрази увереност, че българското правителство ще вземе мъдро решение за това как да бъде осъществен този проект.", "date": "2018.07.26", "title": "Процедурата за избор на стратегически инвеститор за АЕЦ \"Белене\" ще бъде обявена в края на годината, „Росатом“ подкрепя проекта (ОБЗОР)"}
{"url": "http://www.focus-news.net/news/2018/07/26/2549711/predstoyashti-sabitiya-v-stranata-za-26-yuli-agentsiya-fokus.html", "text": "*** \r\nОт 9.00 часа ще започне заседанието на Народното събрание. \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 08.30 до 21.00 часа пред Народното събрание ще се проведе протест срещу поправките в Закона за приватизацията и следприватизационния контрол, приети на 17 юли 2018 г. от Народното събрание. \r\n*** \r\nОт 10.00 часа в ХІV въззивен състав на Софийския градски съд ще се разгледат мерките за неотклонение на двамата шофьори, които пометоха общо 19 коли в София. \r\n*** \r\nОт 11.00 часа в пресклуба на БТА ще се проведе пресконференция на Сдружение за изследователски практики (инициатива „Зелени закони“) и коалиция от граждански организации „За да остане природа в България“ във връзка със законови промени в ущърб на природата.  \r\n*** \r\nОт 12.00 часа в пресклуба на БТА проф. Николай Овчаров ще покаже и други находки от тазгодишната археологическа кампания на Перперикон.  \r\n*** \r\nОт 14.30 часа в зала „Изток“ на Народното събрание министърът на образованието и науката Красимир Вълчев ще участва в годишната конференция на Асоциацията на българските училища в чужбина (АБУЧ) на тема „Българският език – духовен мост за национално единение“. В събитието ще участва и кметът на София Йорданка Фандъкова. Участниците в конференцията ще бъдат поздравени от председателя на Народното събрание Цвета Караянчева. \r\n*** \r\nОт 16.00 часа в Министерството на здравеопазването (залата на ет. 4) ще бъдат представени резултатите от националното проучване „Подобряване на равноправния достъп до вода и санитария в България“, осъществено от фондация „Земя завинаги”, съвместно с Министерство на здравеопазването и Икономическата комисия за Европа на ООН (UNECE). Участие в пресконференцията ще вземат зам.-министърът на здравеопазването Светлана Йорданова, зам.-министърът на регионалното развитие и благоустройството Малина Крумова и представители на фондация „Земя завинаги“. \r\n*** \r\nОт 16.00 часа в зала 3 в сградата на Народното събрание на пл. „Княз Александър I“ 1 председателят на Комисията по въпросите на децата, младежта и спорта Славчо Атанасов и председателят на експертната група на Европейския съюз по въпросите на футбола Дейвид Боанан ще дадат съвместна пресконференция на тема „Законова рамка за безопасност и сигурност при провеждане на спортни събития – добрите европейски практики“. \r\n*** \r\nОт 16.30 часа в зала 132 в сградата на Народното събрание на пл. „Княз Александър I“ 1 Комисията за борба с корупцията, конфликт на интереси и парламентарна етика ще изслуша ръководството на КОНПИ.  \r\n*** \r\nОт 18.00 часа в зала 19 на Квадрат 500 ще бъде представена изложбата на Австрийското посолство в София „Commuting 2018a“, в която Австрия прие от България председателството на Съвета на ЕС.  \r\n*** \r\nОт 18.30 часа в Къща за литература и превод, ул. „Латинка“ 12 ще се състои прожекция и разговор с писателя и режисьор Стефан Чапалику за неговата работа и за съвременното албанско изкуство. \r\n*** \r\nОт 18.30 часа в галерия Credo Bonum ще бъде открита изложба, организирана от природозащитната организация WWF.  \r\n*** \r\nНа площад „Никола Вапцаров“ се провежда „Лятна филмомания под звездите 2018“. \r\n*** \r\nОт 17.00 часа в Експозиционен център Флора ще бъде официално открито Петото юбилейно издание на WINE FEST BURGAS. От 21.30 часа ще бъдат връчени грамоти за топ 10 вина и голямата награда статуетка “Златен Нептун’ за най-добро бяло вино на фестивала.  \r\n*** \r\nОт 21.00 часа в Народно читалище „Георги Кондолов“ в гр. Царево Георги Мамалев ще представи автобиографичната си книга „Усмихни се, човече!“ с импровизирано “One Man Show”. \r\n*** \r\nОт 09.30 ч. в хотел „Черно море“ ще се проведе регионален дискусионен форум по повод 30 юли, международен ден за борба с трафика на хора. Гости на форума, организиран от Дирекция „Превенции“ към Община Варна ще бъдат г-жа Камелия Димитрова, секретар на Националната комисия за борба с трафика на хора (НКБТХ), представители на администрацията на НКБТХ и на местните комисии в страната. \r\n***  \r\nОт 09.00 часа в голяма зала на Общината ще се проведе редовна сесия на Великотърновски общински съвет.  \r\n***  \r\nОт 10.00 часа в Читалище „Надежда – 1869“ ще се проведе Работилница по бродерия.  \r\n***  \r\nОт 20.00 часа на сцената на „Арт лято“ до ХГ „Борис Денев“ ще се проведе премиера на книгата на Ралица Генчева „Кой те излъга какво е щастие“.  \r\n***  \r\nОт 20.00 часа в Летния театър ще се проведе концертна програма, част от Международния фолклорен фестивал. \r\n*** \r\nОт 11.00 часа в залата на 6 ет. в административната сграда на Община Видин ще се проведе редовна месечна пресконференция. \r\n*** \r\nОт 11.00 часа в крайдунавския парк на града ще бъде открита изложба #artofdanube - най-дългата картина-портрет на река Дунав. В 11.30 часа на открита сцена на Художествена галерия „Н. Петров“ ще се проведе семейно представление на Цирк \"Играчка-Плачко\".  \r\n*** \r\nОт 15.00 часа в Регионалния пресклуб на БТА - Видин кметът на Общината Огнян Ценков ще участва в съвместна пресконференция с административния директор на филиала на Русенския университет \"Ангел Кънчев\" - Момчил Станков и с началника на Регионалното управление на образованието - Веселка Асенова, във връзка с много високата оценка, която получава университета на институционалната си акредитация от Националната агенция по оценяване и акредитация. \r\n*** \r\nОт 17.30 часа на стадион „Георги Бенковски“ кметът на Община Видин Огнян Ценков ще се срещне с ръководството и с футболистите на ОФК „Бдин-1923“.  \r\n*** \r\nОт 18.00 часа в Музея на хумора и сатирата ще бъде представена изложбата „Дунавска карикатура“.  \r\n*** \r\nОт 19.00 часа в Огледална зала „Нели Божкова“ ще бъде представена юбилейната книга „Шест грама“ от Елка Няголова.  \r\n*** \r\nВ 13.00 часа в читалище „20-ти април“ ще се състои официалното откриване на Национална научна конференция, посветена на 190 години от рождението на Христо Данов.  \r\n*** \r\nОт 14.00 часа в залата на Парк-хотел „Кюстендил” ще се проведе заседание на Общински съвет - Кюстендил.   \r\n*** \r\nОт 17.30 часа на Арката на площад „Велбъжд” ще бъде открит Международният фолклорен фестивал „Сребърна пафта”.   \r\n*** \r\nОт 18.00 часа в Художествена галерия „Владимир Димитров – Майстора“ ще бъде открита изложбата „Нови постъпления“. \r\n*** \r\nОт 16.30 часа в парк „Нури Адалъ“ играчите на шах ще могат да премерят сили, а от 17.00 часа – тези, които залагат на спортния бридж. Вечерта на лятната сцена в градския парк почитателите на хубавата музика ще могат да чуят изпълненията на група „Old School Band“.  \r\n*** \r\nОт 17.00 часа в зала 1302 в сградата на Общината ще се проведе заседание на Комисията „Ин витро“ към Общинския съвет, която ще разгледа 7 заявления за финансово подпомагане на двойки с репродуктивни проблеми, подадени през второто тримесечие на годината. \r\n*** \r\nОт 10.30 часа пред Двореца на културата ще се проведат забавни игри и анимация с деца и родители „Лято в Двореца“.  \r\n*** \r\nОт 11.00 часа пред Общински младежки дом-Перник ще се състои творческа работилница.  \r\n*** \r\nОт 16.00 часа в галерия „Кракра“ ще се състои изложба на пернишки автори „Лято“.  \r\n*** \r\nОт 18.00 часа пред Хранкомерс, кметство „Изток“ ще се проведе дискотека под открито небе.  \r\n*** \r\nВ 11.00 часа в Аrtnewscafe на ул. „Отец Паисий“ 38 испанският архитект Марта Харабо ще разкаже на чаша кафе пред гости и граждани за разработения от нея проект в рамките на резидентната програма ADATA AiR. \r\n*** \r\nВ 17.30 часа в Конферентната зала на НБ „Иван Вазов“ – Пловдив ще бъде представена новата книга на Мартин Ралчевски – сборника с разкази „Душа“. \r\n***  \r\nОт 10.00 часа в парк „Калето” ще се проведе закриване на Юлско лято в Читалището и връчване на сертификатите за участие на децата. \r\n*** \r\nОт 10.00 часа на площада пред читалището в село Гавраилово ще бъде открит празникът „Златна праскова“ 2018. В 10.45 часа в салона на читалище „Слънце-1928“ ще започне кръгла маса на тема „Състояние и тенденции при производството на праскови“, в който ще се включат водещи специалисти от Института по овощарство – гр. Пловдив. В 11.00 часа ще бъде лекцията „Възможности и подпомагане на малки стопанства по „Програмата за развитие на селските райони 2014-2020“, в това число и подготовка за проектни предложения по Подмярка 4.1.2 „Инвестиции в земеделските стопанства по тематична подпрограма за развитие на малки стопанства“.  \r\n*** \r\nОт 13.00 часа на площад „Свобода“ заместник-министърът на отбраната Атанас Запрянов и заместник-началникът на отбраната вицеадмирал Емил Ефтимов ще участват в тържествения ритуал по посрещането на 35-ия контингент на Въоръжените сили на Република България, който успешно приключи участието си в мисията на НАТО в Афганистан „Решителна подкрепа“. \r\n*** \r\nОт 18.00 часа в манастира \"Св. Вмчк Пантелеймон\" край Смолян иконом Запрян Шиков - секретар на Архиерейското наместничество  и изпълняващ длъжността игумен на манастира ще отслужи Празнична Вечерня с Петохлебие по повод храмовия празник на манастира.  \r\n*** \r\nОт 10.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе програма „Чета и играя – знам и мога“.  \r\n*** \r\nОт 11.00 часа в зала „Марица“ на Областната администрация в Хасково ще се проведе работно заседание по Механизма за съвместна работа на институциите по обхващане и задържане в образователната система на деца и ученици в задължителна предучилищна и училищна възраст.  \r\n*** \r\nОт 9.00 часа в зала 363 в сградата на общината ще се проведе редовно заседание на Общински съвет- Шумен. \r\n*** \r\nОт 18.00 часа в Музея на бойната слава ще бъде представена изложба на шапки и униформи, използвани в различни периоди от Българската армия – от Освобождението до наши дни.", "date": "2018.07.26", "title": "Предстоящи събития в страната за 26 юли (Агенция „Фокус“)"}
{"url": "http://www.focus-news.net/news/2018/07/26/2549713/nimh-sled-obyad-na-mnogo-mesta-shte-ima-valezhi-kato-sa-vazmozhni-i-gradushki-maksimalnite-temperaturi-shte-sa-mezhdu-24-i-29.html", "text": "Днес преди обяд, в повечето места, ще настъпи временно спиране на валежите и разкъсване на облачността до слънчево. След обяд и до полунощ отново на много места в страната ще има краткотрайни валежи и гръмотевици. В отделни райони валежите ще са интензивни, възможни са градушки. Ще духа до умерен, в Североизточна България и временно силен северозападен вятър. Максималните температури ще са между 24° и 29°. Това съобщи за  Агенция „Фокус”  дежурният синоптик  Евгения Егова от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието облачността ще е предимно значителна и на много места, главно в следобедните часове ще има краткотрайни валежи и гръмотевици. Ще духа до умерен, по северното крайбрежие и временно силен северозападен вятър. Максималните температури ще са 25°-28°. Температурата на морската вода е 25°-26°. Вълнението на морето ще бъде 2-3 бала. \r\nНад планините облачността ще е по-често значителна. На много места, главно в следобедните часове ще има валежи и гръмотевична дейност. Ще духа до умерен северен вятър. Максималната температура на височина 1200 метра ще е около 18°, на 2000 метра – около 12°. \r\nАтмосферното налягане ще се задържи по-ниско от средното за юли.", "date": "2018.07.26", "title": "НИМХ: След обяд на много места ще има валежи, като са възможни и градушки, максималните температури ще са между 24° и 29°"}
{"url": "http://www.focus-news.net/news/2018/07/26/2549712/predstoyashti-mezhdunarodni-sabitiya-za-26-yuli-agentsiya-fokus.html", "text": "Екипажите на самолетите на авиокомпания \"Райънеър\" излизат на стачка. \r\n***  Продължава посещението на председателя на Европейската комисия Жан-Клод Юнкер във Вашингтон, целяща предотвратяването на търговска война между САЩ и ЕС. \r\n***  Управителите на Европейската централна банка ще проведат заседание, посветено на финансовата политика в Еврозоната. \r\n***  Френският президент Еманюел Макрон ще проведе среща с испанския министър-председател Педро Санчез. \r\n***  Специалният търговски представители на САЩ Робърт Лайтхизър ще бъде изслушан пред сената относно митата, наложени от Вашингтон върху САЩ и ЕС. \r\n***  Ще се проведе заседание на страните от БРИКС с участието и на държавните глави на организацията. \r\n***", "date": "2018.07.26", "title": "Предстоящи международни събития за 26 юли (Агенция \"Фокус\")"}
{"url": "http://www.focus-news.net/news/2018/07/26/2549716/ministar-krasimir-valchev-shte-uchastva-v-godishnata-konferentsiya-na-asotsiatsiyata-na-balgarskite-uchilishta-v-chuzhbina.html", "text": "Днес министърът на образованието и науката Красимир Вълчев ще участва в годишната конференция на Асоциацията на българските училища в чужбина (АБУЧ) на тема „Българският език – духовен мост за национално единение“. Това съобщиха от пресцентъра на  МОН . Събитието ще започне в 14.30 ч. в зала „Изток“ на Народното събрание.", "date": "2018.07.26", "title": "Министър Красимир Вълчев ще участва в годишната конференция на Асоциацията на българските училища в чужбина"}
{"url": "http://www.focus-news.net/news/2018/07/26/2549714/gd-granichna-politsiya-intenziven-e-trafikat-na-izhod-za-tovarni-avtomobili-na-granitsata-s-gartsiya-turtsiya-i-rumaniya.html", "text": "Интензивен е трафикът на изход за товарни автомобили на границата с Гърция, Турция и Румъния. Това съобщиха от пресцентъра на  ГД „Гранична полиция“ . Данните са към 6.00 ч.  На българо-гръцката граница на ГКПП „Кулата“ трафикът е интензивен на изход за товарни автомобили. На българо-турската граница на ГКПП „Капитан Андреево“ и на ГКПП „Лесово“ трафикът е интензивен на изход за товарни автомобили. На българо-румънската граница на ГКПП „Дунав мост – Русе“ трафикът е интензивен на изход за товарни автомобили. На границата със Сърбия и Македония движението се извършва нормално на всички гранични контролно-пропускателни пунктове.", "date": "2018.07.26", "title": "ГД „Гранична полиция“: Интензивен е трафикът на изход за товарни автомобили на границата с Гърция, Турция и Румъния"}
{"url": "http://www.focus-news.net/news/2018/07/26/2549717/tass-izstrelyani-sa-devet-raketi-ot-ivitsata-gaza.html", "text": "Изстреляни са девет ракети от Ивицата Газа по територията на Израел в четвъртък рано сутринта, съобщават от пресслужбата на Израелската армия, цитирана от  TACC . \r\n\"През нощта бяха установени пусковете  на девет ракети от Ивицата Газа, повечето от които паднаха в необитаем терен или в района на отбранителното съоръжение (оградата на границата)\",се казва в  израелското военно съобщение.  Юлиян Марков", "date": "2018.07.26", "title": "ТАСС: Изстреляни са девет ракети от Ивицата Газа"}
{"url": "http://www.focus-news.net/news/2018/07/26/2549710/ria-novosti-si-dzinpin-prizovava-sveta-da-se-otkazhe-ot-globalnata-targovska-voyna.html", "text": "Китайският президент Си Дзинпин призовава света да се откаже от глобалната търговска война по време на откриването на форума на страните от БРИКС в Южноафриканската република, предава  РИА Новости . \r\n\"Ние сме изправени пред избор между сътрудничеството и конфронтацията, между политиката на\" затворените \"и\" отворени \"вратите, между подхода, при който всички получават изгода, и подхода на лично облагодетелстване за сметка на провала на другите\" - каза Си Дзинпин. \r\nСпоред него, \"търговска война трябва да бъде отхвърлена, тъй като никой няма да бъде победител, хегемонията в икономиката носи още повече препятствия, и тези, които отиват по този път, ще причинят вреда на себе си.\" \r\nКитайският лидер подчерта, че в момента човешката цивилизация е изправена пред ситуация, която никога преди не е съществувала. Той изрази увереност, че \"за развиващите се страни това представлява както предизвикателства, така и нови възможности\".  Юлиян Марков", "date": "2018.07.26", "title": "РИА Новости: Си Дзинпин призовава света да се откаже от глобалната търговска война"}
{"url": "http://www.focus-news.net/news/2018/07/26/2549721/denyat-26-yuli-v-balgarskata-istoriya.html", "text": "На този ден през 811 г. умира Никифор I Геник - византийски император управлявал в периода от 802 г. до 811 г. Войските му претърпяват поражение от войниците на хан Крум. Никифор загива в битката, а главата му е отрязана и от черепът му е изработена е ритуална чаша - акт, свързван с религиозните представи на старите българи. На тази дата е родена Людмила Живкова, политик и историк, дъщеря на Тодор Живков. На тази дата умират Кръстьо (Кръсте) Петков Мисирков - български книжовни и общественик и големият български илюзионист Мистър Сенко. \r\n2016 г. \r\nНа извънредно заседание депутатите приеха промените  за съдийското самоуправление. Те разшириха правомощията на общите събрания на съдиите. Те ще могат да изслушват кандидатите за председател на съответния съд, да дават становища по законопроекти, да приемат вътрешни правила за работа. \r\n2012 г. \r\nПрезидентът на Република България присъжда орден „Стара планина“ първа степен на Марк Михилсен, извънреден и пълномощен посланик на Кралство Белгия в Република България „за изключително големите му заслуги за развитието и укрепването на българо-белгийските отношения и по повод окончателното му отпътуване от страната“. \r\n2001 г. \r\nПрезидентът Петър Стоянов се среща с британския премиер Тони Блеър в Лондон. \r\n1994 г. \r\nНКС на СДС решава да замрази за два месеца членството на Демократическата партия в СДС. \r\n1968 г. \r\nЗавършва пленумът на ЦК на БКП, започнал на 24 юли. Приети са \"Основни насоки за по-нататъшно развитие на системата за управление на народното стопанство\". Предвижда се изменение в структурата и функциите на държавните органи: издигане ролята на Народното събрание и създаване на Държавен съвет като постоянно действащ негов орган, който да \"съчетава вземането на решения с тяхното изпълнение\". В доклада си Тодор Живков подчертава: \"Издигането на ролята на науката в изработването и провеждането на партийната политика става днес жизнена потребност... По своето предназначение и роля БАН трябва да представлява могъща научна опора на партията и нейната всестранна дейност.\" Пленумът обсъжда и отново заклеймява позицията на ръководството на Чехословашката комунистическа партия. \r\n1959 г. \r\nОткрит е Международният дом на журналистите край Варна. \r\n1947 г. \r\nБългария се обръща към ООН с молба да бъде приета за член на организацията. \r\nООН е универсална международна организация на суверенни държави, създадена за поддържане и укрепване на международния мир и сигурност и за развитие на мирното сътрудничество между държавите. Приемник на Обществото на народите. Уставът на ООН е подписан на 26 юни 1945 г. на конференцията в Сан Франсиско от представителите на 50 държави. Влиза в сила на 24 октомври 1945 г. след ратифицирането му от 5-те Велики сили и мнозинството подписали го държави. Денят 24 октомври е обявен за международен ден на ООН. Седалището на ООН е в Ню Йорк. ООН има центрове във Виена и Женева. В ООН членуват 191 държави (2002 г.); България е член от 14 декември 1955 г. Главни органи на организацията са: Общо събрание на ООН, Съвет за сигурност на ООН, Икономически и социален съвет на ООН, Съвет за попечителство на ООН, Международен съд на ООН и Секретариат. \r\n1945 г. \r\nИзпратено е писмо-изложение на Никола Петков, Асен Стамболийски и Георги Йорданов до министър-председателя (с копие до регентите и Съюзната контролна комисия - СКК). В него се твърди, че международното положение на страната и Ялтенската декларация налагат изборите да се проведат под контрола на СКК и за да бъде той организиран, изборите да се отложат. На следващия ден Никола Петков подава оставка като министър. \r\nНикола Димитров Петков (на снимката) е български общественик, политик, член на ПП на БЗНС. Завършва Първа мъжка гимназия в София през 1910 г. и следва право в Париж, завръща се по време на войните. През 1922 г. завършва Сорбоната и е назначен за секретар на българската легация в Париж. След Деветоюнския преврат през 1923 г. подава оставка и живее в Париж до 1929 г. Работи в редакцията на вестник \"Пладне\". През 1931 г. - 1932 г. е редактор на вестник \"Земя\". През 1932 г. става съосновател на БЗНС \"Ал. Стамболийски\"; редактор на вестник \"Земеделско знаме\" от 1932 г. до 1934 г. След Деветнадесетомайския преврат през 1934 г. е в опозиция и се ориентира към БЗНС \"Врабча 1”. От 1937 г. е отново в БЗНС \"Ал. Стамболийски\". Народен представител в XXIV Народно Събрание от 1938 г. до 1939 г. Министър без портфейл в правителството на ОФ, образувано след Деветосептемврийския преврат през 1944 г. От лятото на 1945 г. напуска правителството и създава опозиционния БЗНС \"Н. Петков\". Народен представител в VI Велико Народно Събрание (октомври 1946 г. - юни 1947 г.). Обявява се против съветската окупация и защитава българския държавен суверенитет. Арестуван в НС на 5 юни 1947 г. Екзекутиран е по силата на скалъпен процес, а партията му е забранена със закон. Посмъртно е реабилитиран през 1989 г. \r\n1940 г. \r\nНа 26 и 27 юли в Залцбург Адолф Хитлер и Йоахим Рибентроп приемат последователно румънския и българския премиер и уговарят връщането на Южна Добруджа на България. \r\n1936 г. \r\nВ София се провежда нелегална конференция на дейци на Демократическия сговор, които се обявяват в подкрепа на конституционното управление. \r\nПартия Демократически сговор е образувана на 10 август 1923 г., чрез сливането на Народния сговор със Съюза на демокрацията. Начело на партията стои Централно бюро. Фактически лидер по време на управлението на първия сговористки режим (юни 1923 г. - януари 1926 г.) е проф. Ал. Цанков, който по това време е и министър-председател. От януари 1926 г. до юни 1931 г. на преден план в ръководството на партията излиза А. Ляпчев, който е министър-председател на второто сговористко правителство. След падането на сговористкия режим връх в Демократическия сговор вземат центробежните сили и през май 1932 г. той се разделя на две самостоятелни формации със същото име. Начело на едната застава проф. Ал. Цанков, а на другата - А. Ляпчев. Демократическия сговор се оказва нетрайно политическо обединение. Още от самото начало на съществуването му в него започват ожесточени борби, които имат чист котериен характер, т. е. стремеж за вземане на по-големи облаги от държавната власт. \r\n1924 г. \r\nОбявена е обща амнистия за участниците в юнските и септемврийските събития през 1923 г. (освен за инициаторите им) и за осъдените бивши министри-либерали (освен Димитър Тончев и Васил Радославов (на снимката), които са амнистирани по-късно). \r\n1909 г. \r\nОткрита е ж.п. линията Радомир-Кюстендил (87 км). \r\n1898 г. \r\nЗапочва Петият конгрес на македонската емиграция, продължил до 29 юли. В него участват 21 дружества. Председател на Върховния комитет е Александър Радев, а подпредседател Андрей Ляпчев. На 9 януари 1899 г. излиза първи брой на в. \"Реформи\" с редактор А. Ляпчев. \r\n1877 г. \r\nПо време на Руско-турската война (1877-1878 г.) Русчушкият отряд води тежки боеве при с. Езерче. Турците са принудени да отстъпят към Разград. На тази дата са родени: \r\n1942 г. \r\nВ с. Говедарци е родена Людмила Живкова (1942 - 1981). Дъщеря на Тодор Живков, по това време - партиен и държавен ръководител. Живкова е историк, почетен доктор на Токийския университет. От 1974 г. е старши научен сътрудник в Института за балканистика. От 1975 г. е председател на Комитета за изкуство и култура (от 1977 г. - Комитет за култура); на творческите съюзи и на Националния комплекс \"Художествено творчество, културна дейност и средства за масова информация\". През 1976 г. става член на ЦК на БКП, три години по-късно става член и на Политбюро на ЦК на БКП, народен представител. Людмила Живкова е председател на Инициативния и организационния комитет на международната детска асамблея \"Знаме на мира\" (проведена през август 1979 г. в България). Трудове: \"Англо-турските отношения 1933-1939 г.” (1971 г., на английски език 1976 г.), \"Казанлъшката гробница\" (1974 г.; на немски език 1973 г.), \"Четвероевангелието на цар Иван Александър\" (1979 г.; на немски език 1977 г.; на руски език 1979 г.). Умира на 21 юли 1981 г. На тази дата умират: \r\n1987 г. \r\nУмира легендарният илюзионист Мистър Сенко (1905 - 1987). Мистър Сенко - Евстати Христов Карайончев е роден във Враца през 1905 г. Като дете работи в цирк “България”. През 1923 г. асистира на гостуващия в България френски илюзионист Делоне. Изучава илюзионно изкуство при френския илюзионист Р. Худини. Участва в програмите на някои български циркове. От края на `20-те години представя самостоятелни спектакли. Член е на Международната асоциация на илюзионистите, носител на редица награди от международни конгреси на илюзионистите. През 1939 г. печели втора награда на фестивал в Лайпциг с номера “изчезване на глава”. Той е почетен член на Френската академия на илюзионистите от 1961 г. Получава орден “Роберт Худен” и медал “Почетен президент на Българския магически клуб”. \r\n1926 г. \r\nУмира Кръстьо (Кръсте) Петков Мисирков - български книжовник и общественик. Завършва гимназия в Сърбия като стипендиант на сръбското Министерство на външните работи. През 1895-1897 г. учи в Богословската академия в Полтава. След завършването £ следва в Историко-филологическия факултет на Петербургския университет. Мисирков работи като учител в Битоля (Българска класическа гимназия), Кишинев, Одеса, Болград, Карлово и Копривщица. Автор на езиковедски, етнографски и исторически статии. През 1910 г. превежда книгата на А. Иширков “България”. През 1903 г. издава брошурата “За македонските работи”, в която отстоява тезата за македонска народност и македонски език. През 1907 г. в поредица статии под заглавие “Бележки върху южнославянската филология и история” се отказва от твърденията си за македонската нация и език. Днес Институтът за македонски език в Скопие носи неговото име. \r\n1894 г. \r\nУмира Цани Гинчев - български възрожденски писател и деятел, редовен член на БКД (1884 г.). Сближава се с Г. С. Раковски, събира фолклор под влиянието на Вук Караджич. Изучава естествени науки в Киевския университет през 1860 г. След Освобождението на България (1878 г.) заема различни административни длъжности. Редактор на популярното сп. \"Труд\" (1887 г.-1892 г.) в Търново. Негови съчинения са \"Български басни\" (1870 г.), \"Учебник за земеделието\" (1971 г.), \"Стихотворения и приказки - за ученици и всекиго\" (1884 г.), \"Ганчо Косерката. Повест\" (1890 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.26", "title": "Денят 26 юли в българската история"}
{"url": "http://www.focus-news.net/news/2018/07/26/2549718/komisiyata-za-borba-s-koruptsiyata-konflikt-na-interesi-i-parlamentarna-etika-shte-izslusha-rakovodstvoto-na-antikoruptsionniya-organ.html", "text": "Комисията за борба с корупцията, конфликт на интереси и парламентарна етика ще изслуша ръководството на антикорупционния орган. Това предвижда програмата за работа на  Комисията.  Заседанието на комисията ще се проведе в зала 132 на Народното събрание от 16.30 ч. Членовете на комисията ще разгледат на закрити заседание и  информация за сигнали, жалби и отговори по тях.", "date": "2018.07.26", "title": "Комисията за борба с корупцията, конфликт на интереси и парламентарна етика ще изслуша ръководството на антикорупционния орган"}
{"url": "http://www.focus-news.net/news/2018/07/26/2549719/pregled-na-osnovnite-temi-v-starozagorskiya-pechat.html", "text": "„Стара Загора представят хибриден автобус за масов градски транспорт“ е челото на вестник  „Старозагорски новини” . Последно поколение автобус за масов градски транспорт - сериен хибрид, ще бъде представен в Тролейбусното депо в Стара Загора на 30 юли в 10:00 часа, съобщиха от пресцентъра на Общината. Желаещите ще могат да направят обиколка с превозното средство по улиците на Стара Загора. Силовата верига за задвижването на автобуса е базирана върху технологията \"сериен хибрид\". Дизеловият двигател задвижва електрически генератор, който от своя страна зарежда високо-технологична акумулаторна батерия (литий-метал фосфат) и захранва променливо-токовия тягов двигател (120kW). В момента в Стара Загора се движат 72 нови превозни средства - автобуси и тролейбуси. След извършеното от Общината цялостно обновяване на градския транспорт гражданите на областния център ползват нaй-мoдepния транспорт в България, отговарящ на всички европейски стандарти за комфорт, екологичност и икономичност. В тази посока ръководството на Общината ще продължава да търси възможности за подобряване на превозните средства, осъществяващи обществения транспорт в Стара Загора, допълват от пресцентъра.  \r\n„КНСБ настоява за увеличение на размера на месечните енергийни помощи“ е следващо заглавие в старозагорския ежедневник. Бъдещето на енергийния комплекс \"Марица изток\" е била основната тема на проведеното регионално заседание на синдикалната структура на КНСБ в Стара Загора, на което е присъствало и ръководството на организацията. Това съобщи вчера на брифинг президентът на КНСБ Пламен Димитров. Той настоя управляващите да ускорят процеса по изготвяне на дългосрочна енергийна стратегия, която по същество да бъде съобразена с новите по-строги изисквания за вредни емисии. \"Повече страната ни не може да си позволи да работи на парче в сферата на енергетиката, защото хората, заети в Маришкия басейн, трябва да знаят какво е тяхното бъдеще. На 28 юни т.г. Европейският съвет прие нови, по-строги мерки за вредните емисии, които ще доведат до повишаване на таксите за произведен мегават час от топлоцентралите от 13 на 20 евро. Тази мярка ще влезе от 1.01.2019 г. Ето защо е нужно да видим един дългосрочен хоризонт 2030 - 2050, в който ясно да бъде посочено какво предстои пред България\", заяви Пламен Димитров. Синдикалният лидер настоя още за актуализация на Националния план за климата и енергетиката, тъй като по думите му с решението си от края на месец юни европейските институции са го направили неприложим. Синдикалистите отбелязаха, че липсата на стратегия води до задълбочаване на кризата в енергийния сектор. Според Пламен Димитров задълженията на ТЕЦ \"Марица изток 2\" вече доближават 500 млн. лв. Председателят на КНСБ в държавната топлоцентрала Деян Дяков напомни, че енергийният пръстен на страната, създаден през 50-те години на XX век, е така изграден, че не може да функционира без ТЕЦ 2. Президентът на КНСБ остро разкритикува забавянето на страната в преговорите с ЕС по въпросите, касаещи компенсирането за евентуалното извеждане от експлоатация на въглищните централи. Пламен Димитров напомни, че Полша вече е получила сериозно финансиране по плана \"Юнкер\", с което е стартирала модернизирането на своите въглищни мощности. Той определи като недопустимо неучастието на България в \"Платформата за въглищните региони в епохата на трансформация\", чиято основна задача е да помогне на въглищните региони в прехода към чиста енергия. \"Странно е как вече близо година страни-членки на ЕС получават финансиране чрез въпросната платформа, а у нас управляващите дори не знаят за нейното съществуваме. През нея ние като страна, пряко засегната от новите еко изисквания, можем да получаваме сериозно финансиране\", посочи Пламен Димитров. Междувременно Димитров обяви, че КНСБ настоява за актуализиране на размера на месечните енергийни помощи заради увеличените цени на електро- и топлоенергията от 1-ви юли. Синдикалният лидер отбеляза, че в понеделник предстои да запознаят финансовия министър с исканото увеличение. Предложението на КНСБ е месечният размер на целевата помощ за отопление да се определя на база левовата равностойност на 530 квтч. електроенергия. В момента енергийната помощ се изчислява на база 385 квтч. По първоначални сметки на синдиката увеличението ще бъде в размер на около 20 лв. за месец. От синдиката настояват още да се увеличи обхватът на енергийно бедните чрез актуализиране на минималния праг на хората, имащи право на енергийни помощи.  \r\n„Не изпълниха прокурорско разпореждане за разравянето на 6 ями с животински трупове“ , пише още вестникът.  Кой и защо е загробил животински трупове в землището на старозагорското село Калояновец в нарушение на действащото законодателство е целта на образуваното досъдебно производство на Районна прокуратура - Стара Загора, за което \"Старозагорски новини\" съобщи в предходния си брой. Стеклите се обстоятелства обаче подсказват, че нароченият виновник скоро няма да бъде разконспириран. Припомняме, че на 23 юли по настояване на кмета на Калояновец Добри Ганчев започна разравяне на една от 6-те ями, появили се преди двадесетина дни на 2 км от селото, в което от пролетта работи мобилен инсинератор за изгаряне на животински трупове на шест области, който местните жители с право наричат екарисаж. Преди да ангажира вниманието на институциите, кметът е заснел камион на екарисажа, пълен с трупове на животни, завързани в торби за битови отпадъци. При разравяне на първата яма, още под повърхността на почвения слой, багерът е изкарал три такива торби - с по 5-6 полуразложени трупове на патици за гъшене на черен дроб, каквито в района не се отглеждат. Присъстващият на разравянето директор на Областната дирекция по безопасност на храните (ОДБХ) е спрял по-нататъшното разравяне, след което е разпоредил загробване на \"находките\" и дезинфекциране на мястото. Не е било разрешено разравянето на останалите 5 ями, в които се предполага, че камиони са изсипали трупове на други животни, различни от намерените патици. Докато е траял целият този процес, със закъснение на място е пристигнал дознател от ОД на МВР - Стара Загора, който де факто е заварил три патешки трупа, подготвени за ветеринарно-медицинска експертиза, потвърдиха от ОДБХ. Но пък въз основа на предоставената от него информация образуваното същия ден досъдебно производство е точно за въпросните 3 трупа. След публикация на медията ни наблюдаващият досъдебното производство прокурор е разпоредил на 25 юли да се извърши разравяне на 6-те ями. Въпреки прокурорското разпореждане, осигурената от Община Стара Загора техника и осигурените на място полицейски служители на Второ РУ, разравянето на ямите не се е случило. \"Доколкото ми е извeстно част от указанията на наблюдаващия прокурор няма да бъдат изпълнени, а именно разравяне на тези 6 изкопа с цел установяване броя на животните, какви животни и има ли изобщо животни там, тъй като представителят на ОДБХ е изразил категоричното си становище, че тъй като на 23 юли мястото е третирано и в момента е в карантинна зона, не може да се разравя. Поради тази причина са изпълнени само част от указанията на наблюдаващия прокурор, защото в крайна сметка ние не сме специалисти. Замерени са размерите на ямите, но същите не са разровени и не са вадени трупове на други животни поради изричната забрана на ОДБХ - Стара Загора\", заяви вчера пред медията ни говорителят на Районна прокуратура - Стара Загора - прокурор Надежда Белчева. Тя обаче изрично уточни, че към момента на разговора с медията ни в прокуратурата не е било получено официалното становище на ОДБХ. Потърсен за коментар, директорът на ОДБХ д-р Дамян Миков съобщи, че не е разрешил разравянето на ямите, тъй като не са ясни резултатите от изпратените за изследване животински трупове. По думите му това се очаква да се случи до края на седмицата. Третиране на зоната, неизвестни към момента резултати от ветеринарно-медицинската експертиза!? Кое от двете неща е истинската причина да не бъде разрешено разравянето на ямите, медията ни не се наема да коментира. Обобщението на фактите обаче сочи, че \"има нещо гнило в Дания\", чийто мирис от месеци наред се разнася из Калояновец.  \r\nЗа жителите на иначе китното старозагорско село остава уверението на прокуратурата, че нещата няма приключат и след като станат ясни резултатите от експертизата, ще се реши как да се действа по-нататък. Те, резултатите, обаче, в предвид и летния отпускарски период, могат да се забавят във времето, докато труповете съвсем се разложат. В случая въобще не е за пренебрегване и фактът с неточно подадената информация на полицейския дознател към прокуратурата, по чиято логика ще излезе, че едва ли не някоя баба от Калояновец си е закопала мъртвите патки на 2 км от селото. Нищо, че в случая са налице не една, а 6 доста обемни ями, които предстоящите дъждове също във времето ще заличат. А разминаванията между институциите и отлагането във времето със сигурност ще загроби фактите, с които може де юре да бъде разобличен виновникът. Не че това не се е случвало в България, напротив, много пъти. Но пък е крайно време някой от институциите да даде смислен отговор за подвижните екарисажи - чий частен бизнес са те?", "date": "2018.07.26", "title": "Преглед на основните теми в старозагорския печат"}
{"url": "http://www.focus-news.net/news/2018/07/26/2549720/dobrich-otkriha-18-godishno-otvlecheno-momiche-zadarzhan-e-32-godishen-mazh.html", "text": "Откриха 18-годишно отвлечено момиче, задържан е 32-годишен мъж. Това съобщават от  ОДМВР - Добрич . \r\nНа 24 юли, около 14.00 часа в град Добрич е била извършена проверка на М.Д. (32 г.) от град Добрич. В хода на проверката е установена суха тревна маса, с тегло 15,2 грама, реагираща на полевия тест на наркотичното вещество канабис. В условията на неотложност е извършена проверка на апартамент, обитаван от М.Д. по ул. „Ал. Стамболийски” в град Добрич. В хода на проверката в жилището са установени електронни везни и бяло прахообразно вещество с тегло 0,5 грама, реагиращо на амфетамин.  \r\nВ жилището е установена в неадекватно състояние момиче на 18 години, което е държано против волята си. Същото е настанено в МБАЛ-Добрич.  \r\nС полицейска мярка за срок от 24 часа М.Д. е задържан в Първо РУ МВР Добрич. Мярката му за задържане е удълъжена на 72 часа. Материалите по случая са докладвани в РП Добрич. Повдигнати са две обвинения. Работата по случая продължава.", "date": "2018.07.26", "title": "Добрич: Откриха 18-годишно отвлечено момиче, задържан е 32-годишен мъж"}
{"url": "http://www.focus-news.net/news/2018/07/26/2549724/pregled-na-osnovnite-temi-v-dobrudzhanskiya-pechat.html", "text": "„Утре вечер е най-дългото лунно затъмнение на 21 век“, съобщава на първа страница вестник  „Нова добруджанска трибуна“ . Космическото явление ще може да се види и от България, но най-доброто място за наблюдение е Източна Африка, Близкия Изток и Централна Азия. По тези места затъмнението ще продължи 6 часа и 13 минути. Пикът у нас ще бъде от 22,30 часа до 00,13 на 28 юли. Тогава за около час луната ще изглежда кърваво червена. „Закриха XVII фестивал „Фолклор без граници“, съобщава изданието. Заради лошото време традиционното дефиле на участниците в отделните дни не се е състояло. В тазгодишното издание са участвали състави от Грузия, Боливия, Коста Рика, Малайзия, Китай, България и Венецуела. Форумът се организира съвместно с Националната секция на CIOFF – България и е под патронажа на кмета на Добрич Йордан Йорданов. „Ремонтите по пътната инфраструктура продължават в ЖК „Балик“, съобщава всекидневникът. Фирмата изпълнител съвместно с Общинското предприятие „Комуналстрой“ работи активно по ремонт на пътната инфраструктура в града на места, които не са поддържани от години. Едно от тези места е локалният път пред КАТ, който осигурява ежедневно трафика на моторните превозни средства и е важна част от нормалното и безпроблемно протичане на регистрацията им. „Унищожават 40 кг конфискувано свинско на границата в Румъния“, съобщава на първа страница вестник  „Добруджанска трибуна“ . Местото е конфискувано на двата гранични контролно-пропускателни пункта \"Дуранкулак\" и \"Кардам\". В рубриката „Новини“ – „Новият генерален консул на Русия във Варна е на опознавателна визита в Добрич“. Кметът на Добрич Йордан Йорданов се срещна днес с новия генерален консул на Русия във Варна Владимир Климанов. Дипломатът е на първото си официално посещение в Добрич от встъпването си в длъжност през месец юли. Кметът Йордан Йорданов запозна госта с развитието на Добрич и изрази увереност, че традиционно добрите отношения между Генералното консулство и Община Добрич ще продължат със същата сила и в бъдеще. Ще се търсят нови сфери на сътрудничество, свързани с представяне на възможностите за инвестиции в добруджанския град и участие на руски фирми в икономически форуми и изложения. От спортната страница – „Радосвета Симеонова закри сезона“. Най-титулуваната атлетка в СКЛА „Добруджа 99“ се е оттеглила на заслужена почивка. Тренировките ще бъдат подновени на 1 август. Сред есенните изпитания най-сериозно е националният шампионат за жени и маратон „София“ на 14 октомври.", "date": "2018.07.26", "title": "Преглед на основните теми в добруджанския печат"}
{"url": "http://www.focus-news.net/news/2018/07/26/2549723/preskonferentsiya-na-tema-zakonova-ramka-za-bezopasnost-i-sigurnost-pri-provezhdane-na-sportni-sabitiya-dobrite-evropeyski-praktiki-shte-se-provede-v-narodnoto-sabranie.html", "text": "Председателят на Комисията по въпросите на децата, младежта и спорта Славчо Атанасов и председателят на експертната група на Европейския съюз по въпросите на футбола Дейвид Боанан ще дадат съвместна пресконференция днес в Народното събрание. Темата на брифинга, който ще бъде от 16.00 часа в зала 3 в сградата на Народното събрание на пл. „Княз Александър І“ № 1, е „Законова рамка за безопасност и сигурност при провеждане на спортни събития – добрите европейски практики“. Това съобщиха от пресцентъра на  Народното събрание . \r\nДейвид Боанан е в България по покана на Комисията по въпросите на децата, младежта и спорта във връзка с изготвянето на нов закон за противодействие на футболното хулиганство. Да участват в пресконференцията са поканени представители на министерството на вътрешните работи и на младежта и спорта.", "date": "2018.07.26", "title": "Пресконференция на тема „Законова рамка за безопасност и сигурност при провеждане на спортни събития – добрите европейски практики“ ще се проведе в Народното събрание"}
{"url": "http://www.focus-news.net/news/2018/07/26/2549715/ochakva-se-parlamentat-da-vklyuchi-v-programata-si-prezidentskoto-veto-varhu-zakona-za-privatizatsionen-i-sledprivatizatsionen-kontrol.html", "text": "Очаква се парламентът да включи в програмата си президентското вето върху Закона за приватизационен и следприватизационен контрол. Осмото поред вето на държавния глава Румен Радев бе наложено на 24 юли 2018 г. заради разпоредби, които според него не само не защитават обществения интерес, но и съществено го увреждат. Съгласно правилника за организацията и дейността на Народното събрание депутатите могат да приемат повторно закона с мнозинство повече от половината от всички народни представители. В този случай ветото ще бъде преодоляно. В случай, че разгледаният наново законопроект не получи необходимото мнозинство, ветото ще бъде прието и законопроектът ще подлежи на разглеждане по реда, предвиден за обсъждане и приемане на законопроекти. Пред депутатите стои и възможността да разгледат само отделни спорни текстове на върнатия закон.  \r\nНародните представители ще продължат работа и по първото четене на Закона за пътищата. Работата по него бе започната в края на вчерашното пленарно заседание.", "date": "2018.07.26", "title": "Очаква се парламентът да включи в програмата си президентското вето върху Закона за приватизационен и следприватизационен контрол"}
{"url": "http://www.focus-news.net/news/2018/07/26/2549725/narodnoto-sabranie-shte-bade-domakin-na-godishnata-konferentsiya-na-asotsiatsiyata-na-balgarskite-uchilishta-v-chuzhbina.html", "text": "Народното събрание ще бъде домакин на годишната конференция на Асоциацията на българските училища в чужбина. Форумът, който е под надслов „Българският език – духовен мост за национално единение“, ще бъде открит в 14.30 часа в зала „Изток“ на парламента. Това съобщиха от пресцентъра на Народното събрание. \r\nУчастниците в конференцията ще бъдат поздравени от председателя на Народното събрание Цвета Караянчева. На форума ще бъдат представени постиженията и проблемите, пред които са изправени българските училища в чужбина. В него ще участват народни представители, евродепутати, представители на изпълнителната власт, председателят на Държавната агенция за българите в чужбина Петър Харалампиев, кметът на София Йорданка Фандъкова и др.  \r\nОсновната дейност на българските училища в чужбина, които повече от 400, е грижата за съхранението на националното съзнание чрез обучението на децата в учебна възраст по български език и литература, история и география на България. Над 2 милиона българи или една трета от населението на страната живеят извън територията на България.", "date": "2018.07.26", "title": "Народното събрание ще бъде домакин на годишната конференция на Асоциацията на българските училища в чужбина"}
{"url": "http://www.focus-news.net/news/2018/07/26/2549706/cnngr-koi-sa-pette-vaprosa-na-koito-tryabva-da-otgovori-razsledvaneto-za-smartonosnite-pozhari.html", "text": "Кои са петте въпроса на които трябва да отговори разследването за смъртоносните пожари, пише гръцката редакция на  CNN . \r\nКомпетентният съдебен служител, който е разпоредил съответното разследване, трябва да потърси  отговорността от самото начало, като се започне от това, което се случи или не беше направено в Противопожарната служба, къде се намираше ръководството на Службата, и  какви  оперативни решения са взети за гасене на пожара. \r\nВъпросите, на които трябва да бъде потърсен отговор са  1) Колко пожарникари са били използвани; 2)Как е организирано тяхното разположение; 3) Кой е давал разпореждания къде да бъдат разположени противопожарните автомобили 4) Дали е извършвано наблюдение от въздуха от високопоставен офицер на Противопожарната служба; 5)Защо заповедта за организиране на евакуацията не е дадена навреме.", "date": "2018.07.26", "title": "CNN.gr: Кои са петте въпроса на които трябва да отговори разследването за смъртоносните пожари"}
{"url": "http://www.focus-news.net/news/2018/07/26/2549726/denyat-26-yuli-v-svetovnata-istoriya.html", "text": "Ню Йорк ратифицира новата конституция и става 11-ят щат на САЩ през 1788 г. На същия ден Британските колонисти в Австралия основават град Сидни. През 1805 г. пък голяма част от град Неапол е разрушена в резултат на изригването на вулкана Везувий. В резултат на бедствието загиват над 26 хиляди души. На този ден са родени: Алфред Маршал – английски икономист, Мик Джагър - английски рокпевец и американският сценарист, продуцент и режисьор Стенли Кубрик, както и актоьрът Кевин Спейси. На тази дата умира византийският император Никифор I Геник .  \r\n2014 г. \r\nУбит е кмета на Кременчуг, град в централната част на Украйна. \r\n2012 г. \r\nКюрдите взимат под свой контрол североизточна Сирия. \r\n2006 г. \r\nРусия ратифицира Конвенция за углавна отговорност при корупция. Конвенцията е подписаната от името на Руската Федерация в Страсбург на 27 януари 1999 г. На 26 юли 2006 г. Владимир Путин подписва федерален закон за ратификацията й. Нейните цели са да съдейства за развиването на международното сътрудничество в областта на борбата с корупцията и да засили интеграцията на Русия в общоевропейското правово пространство. \r\n2006 г.  \r\nИранското правителство забранява продажбата на бестселъра на Дан Браун “Шифърът на Леонардо”, след като получава гневно писмо от християнското общество в страната. \r\n2006 г.  \r\nПровежда се заседание по процеса срещу Саддам Хюсеин. Той заявява пред съда, че предпочита да бъде разстрелян, отколкото да бъде обесен, в случай че бъде признат за виновен по обвиненията за престъпления срещу човечеството. \r\n1995 г. \r\nВ Брюксел е подписана конвенцията за създаване на Европейската полицейска агенция Европол. \r\n1994 г. \r\nЕстония и Русия се споразумяват до края на август същата година руските войски да напуснат страната. \r\n1994 г.  \r\nИзбухва бомба в посолството на Израел в Лондон. Ранени са 14 души. \r\n1990 г. \r\nВ САЩ е приет закон забраняващ дискриминацията на хора заразени със СПИН. \r\n1989 г. \r\nФедералният съд на САЩ подвежда под отговорност Робърт Морис младши, студент от Университета в Корнел, за създаване на Червея на Морис, първия интернет вирус. Според създателя си, червеят не е направен с цел да причини вреда, а да измери големината на Интернет. Вирусът използва уязвимост в UNIX програмата sendmail, за да заразява даден компютър и след това да се препраща на друг компютър. Основният проблем възниква, когато на един компютър се стартират няколко копия на червея, забавяйки машината, и в крайна сметка, изкарвайки я от строя. Според официалните доклади, 10% от компютрите в интернет по това време са били заразени с вируса. Морис е първият човек, подведен под отговорност по Закона за компютърните престъпления от 1986 г. Осъден е на три години условно, 400 часа обществен труд и глоба от 10 050 долара. Робърт Морис днес е преподавател в Масачузетския Технически Университет. \r\n1971 г. \r\nИзстрелян е Аполо 15, деветата мисия от програмата Аполо и четвъртата мисия, която каца на Луната. След 13 дни в космоса тримата астронавти на Аполо 15 се завръщат на Земята. Капсулата им каца в океана, на 530 км северно от Хонолулу, Хавай. Екипажът на Аполо 15 е първият, който не е бил под карантина след завръщането си, тъй като е установено, че на Луната няма опасни микроорганизми. \r\n1959 г.  \r\nОткрит е Международният дом на журналистите край Варна. \r\n1956 г. \r\nЕгипетският президент Гамал Абдел Насър обявява национализацията на Суецкия канал. Последвалата международна криза прераства във война срещу Египет. Национализацията е в резултат на отказ от Националната банка да спонсорира строежа на Асуанския Горен бент. \r\nГамал Абдел Насър е египетски държавен и политически деец, президент на Египет (от 1956 г.). Завършва Военното училище в Кайро (1939 г.). Служи в различни военни части в Египет и Судан. Завършва военния колеж към Генералния щаб. Участва в Арабско-израелската война, в която е ранен (1948 г.-1949 г.). Преподавател във военния колеж (1949 г.-1952 г.). Основава и оглавява тайната организация \"Свободни офицери\", която подготвя и осъществява революцията от 23 юли 1952 г. Министър-председател, като едновременно изпълнява и задълженията на президент (1954-1956 г., с прекъсвания). От 1956 г. е главнокомандващ на въоръжените сили. През 1967 г. Египет търпи пълно поражение от Израел, а страната изпада в икономическа и политическа криза. На 30 март 1968 г. Насър предлага програма за ликвидиране на последиците от поражението на Египет. Разширява контактите на държавата със страните от бившия социалистически лагер и особено със СССР. \r\n1953 г. \r\nКубинските бунтовници начело с Фидел Кастро атакуват неуспешно казармата в Монкада. Кастро е осъден на 15 години затвор, но след 2 години е освободен и намира убежище в Мексико. Година по-късно той се завръща в Куба и застава начело на партизанската война срещу проамериканското правителство на Батиста. \r\n1947 г. \r\nАмериканският президент Хари Труман подписва Закона за национална сигурност, който реорганизира военните сили на САЩ, външната политика и разузнаването, като резултат от Втората световна война. Създадено е Централното разузнавателно управление (ЦРУ). \r\n1945 г. \r\nНа конференцията в Потсдам делегациите на САЩ, Великобритания и Китай приемат декларация с искане за безусловна капитулация на Япония. Възползвайки се от ситуацията, на 8 август СССР обявява война на Япония – мирен договор между двете страни не е сключен и до днес. \r\n1940 г. \r\nНа 26 и 27 юли в Залцбург Адолф Хитлер и Йоахим Рибентроп приемат последователно румънския и българския премиер и уговарят връщането на Южна Добруджа на България. \r\n1908 г. \r\nСъздава се Федералното бюро за разследване (ФБР) в САЩ. \r\nФБР е орган на контраразузнаването в САЩ. Организацията се създава с цел да разследва нарушенията на федералното законодателство, гражданските права и вътрешната сигурност. Седалището й е във Вашингтон. В момента ФБР има юрисдикции в над 200 категории федерални престъпения и е агенцията с най-широка сфера на влияние в САЩ. Първоначално създадена като Бюро за разузнаване, агенцията приема сегашното си име през 1935 г. Ролята на агенцията силно нараства след терористичните атаки от 11 септември. До тогава ФБР има само маргинална роля по превенция на престъпления, докато в момента активно атакува потенциални заплахи, преди да са се случили. \r\n1886 г. \r\nУилям Гладстон е заменен на поста министър-председател на Великобритания от лорд Солзбъри. От 1868 г. Гладстон е лидер на Либералната партия. През 1868 - 1974 г., 1880 - 1885 г., 1896 г. и 1892 - 1894 г. заема министър-председателския пост във Великобритания. През 1876 г., на митинги, в парламента и с брошурите си \"Ужасите в България и Източният въпрос\" и \"Уроци по клане\", той протестира срещу поведението на Биконсфилдовия кабинет по отношение на Априлското въстание. На 26 октомври 1876 г. Гладстон приема и изслушва делегатите Драган Цанков и Марко Балабанов, които представят искането за автономия. \r\n1858 г. \r\nЛайънъл Родшилд става първият евреин, депутат в Долната камара на парламента в Лондон. \r\n1847 г. \r\nЛиберия става първата колония в Африка, която получава независимост. Република Либерия е държава в Западна Африка, на брега на Атлантическия океан. Има площ около 111 369 кв. км. и население - около 2 600 000 жители (1996). Официален език – английски. Столица - Монровия. \r\n1805 г. \r\nГоляма част от град Неапол е разрушена в резултат на изригването на Везувий. Загиват около 26 хиляди души. \r\n1788 г. \r\nБританските колонисти в Австралия основават град Сидни. \r\nСидни е столицата на австралийския щат Нов Южен Уелс, както и най-големият и най-стар град в Австралия. Заедно с предградията, населението му е около 4,3 милиона. Сидни и предградията му се считат за най-големият финансов, транспортен, търговски и културен център в Австралия, съперничещ само с малко по-малкия Мелбърн. Тук се намират две от световните архитектурни ценности – Операта в Сидни и едноименният мост. \r\n1788 г.  \r\nАмериканският щат Ню Йорк ратифицира новата конституция и става 11-ият щат на съюза. \r\nЩатът се намира в северозападната част на САЩ. Общата му площ е 141 205 кв.км, а населението – 19 254 630. Най-известният град в щата е Ню Йорк, най-големият град в САЩ и третия по големина в света, след Токио и Мексико сити. С население от над 8 милиона и обща площ от 830 кв.км Ню Йорк е и най-гъсто населеният град в САЩ. Смятан за “столица на света”, градът привлича много емигранти – близо една трета от населението му е родено извън САЩ. Ню Йорк сити, както понякога е наричан за да се разграничи от щата, е международен център на търговията, бизнеса, финансите, медицината, модата и културата. Градът е разположен върху три острова, най-известният от които е Манхатън. \r\n1529 г. \r\nИспанският конквистадор Франсиско Писаро получава заповед от краля да “открие и завоюва Перу” за испанската корона. На тази дата са родени: \r\n1959 г. \r\nРоден е Кевин Спейси – американски актьор. Започва кариерата си в театъра - дебютът му е в “Призраци” от Х. Ибсен. През 1986 г. работи с Дж. Лемън в “Дългият път на деня към нощта” на Ю. О’Нийл. Филмовата кариера на Кевин Спейси започва с малка роля в “Изпепелено сърце” (1986 г). През 1995 г. за ролята си във филма “Обичайните заподозрени” получава “Оскар” за поддържаща роля. Запомнящи се са ролите му във филмите “Седем” (1995 г.), “Аз, Кралят” (1996 г.; режисьор Ал Пачино), “Алигатор албинос” (1996 г.), “Поверително от Ел Ей” (1997 г.). Въпреки ангажиментите в киното Спейси участва и в театрални постановки. През 1991 г. получава награда “Тони” за роля в пиесата “Изгубени в Йонкърс”, а през 1999 г. играе в постановката “Човекът комета”. За ролята във филма “Американски прелести” (1999 г.) Кевин Спейси получава награда “Оскар” за най-добър актьор. Филмография: “Нощем в градината на доброто и злото” (1997 г.), “Парламентьорът” (1998 г.), “Хотелски апартамент” (1999 г.), “Най-обикновен престъпник” (2000 г.), “К-Рах” (2001 г.), “Животът на Дейвид Гейл” (2002 г.). \r\n1943 г. \r\nРоден е Мик Джагър - английски рокпевец и музикант, артист, един от основателите на световноизвестния квартет \"Ролинг Стоунс\" (1962 г.). Преди основаването на групата участва в \"Литъл бой блу\", \"Блу бойс\" и \"Блус инкорпорейтид\". Основното направление, в което свири, е блус и ритъм енд блус. През 70-те години в някои композиции личи влиянието на реге и други модни направления. В соловите му албуми участват известни музиканти като: Дж. Бек, Х. Хенкок, Пит Таундзенд, Дейв Стюард; успешни са дуетите му с Д. Бауи, Т. Търнър, М. Джексън и др. След 1969 г. Джагър се снима и в няколко филма. Налага се с експресивния и маниерен стил на музициране, агресивно и арогантно сценично поведение. Издава албумите \"She’s the Boss\" (1985 г.), \"Primitive Cool\" (1987 г.), \"Wandering Spirit\" (1993 г.). \r\n1928 г. \r\nРоден е Стенли Кубрик - американски сценарист, режисьор и продуцент. Работи като фотожурналист в сп. “Лук”. През 1950-1952 г. създава два документални филма - “Денят на боя” и “Летящото падане”, чийто скромен успех го насърчава да направи дебюта си в игралното кино с антивоенния филм, сниман на собствени разноски, “Страх и желание” (1953 г.). Увлича се по трилъра - “Целувка на убиец” (1955 г.) и “Убийството” (1956 г.). Става световноизвестен с антивоенната си сага “Пътеки на славата” (1957 г.). Филмите му са екранизации на известни литературни произведения. Работи в различни атрактивни жанрове. Основната му тема е насилието на обществото върху отделния индивид. Творбите му се отличават с черен хумор, зрелищност, майсторско използване на музиката и камерата - работи с един от най-големите професионалисти - операторът Джон Олкът. От 1962 г. твори във Великобритания и след блестящата суперпродукция “Спартак” (1960 г.) и стилната психодрама “Лолита” (1962 г.) снима “Д-р Стрейнджлъв, или Как се научих да не се безпокоя и обикнах атомната бомба” (1963 г.), “Космическа одисея: 2001” (1968 г.), “Механичен портокал” (1971 г.), “Бари Линдън” (1975 г.), “Сияние” (1980 г.), “Металната куртка” (1987 г.), “Al” (1994 г.), “Широко затворени очи” (1999 г.). \r\n1922 г. \r\nРоден е американският сценарист, продуцент и режисьор Блейк Едуардс (\"Розовата пантера\" и др.). \r\n1894 г. \r\nРоден е Олдъс Лиънард Хъксли - английски писател. Потомък на Т. Хъксли. Получава образование в Оксфордския университет (1921 г.). Пише стихове, разкази, пътеписи, биографии, критически есета за литературата, театъра, музиката, живописта, философски трактати. Най-голяма известност му носят романите му. Ранните романи - “Хоровод на смешниците” (1923 г.), “Контрапункт” (1928 г.), формират типа на т. нар. интелектуален роман, определен от автора като “роман на идеите”. В книгите му от 20-те години се налага сатиричният патос, а обекти на неговите сатири са традиционният британски снобизъм, претенциозността и духовната пустота на висшето общество, увлечението на част от интелигенцията по фройдизма и авангардизма. През 30-те години Хъксли започва да абсолютизира биологичните черти в човешката природа. Тази негова еволюция намира израз в “антиутопията” “Прекрасният нов свят” (1932 г.), а основната идея за тази книга е заимствана от съчинението на Б. Ръсел “Научният светоглед” (1931 г.). През 1939 г. издава романа “Лебедът умира след много лета”, в който идеята за нравственото самоусъвършенстване е компрометирана от гротескно-фантастичния край на романа. Концепцията му за човека в произведенията му от 30-те и 40-те години се доближава до модернизма (романът “Маймуната и същността”, 1948 г.). \r\n1875 г. \r\nРоден е швейцарският психолог Карл Густав Юнг (1875 - 1961). Създател на аналитичната психология. Юнг е смятан за най-известният ученик на Фройд, по-късно става негов опонент. \r\n1872 г. \r\nРоден е Джозеф Баркрофт - английски физиолог, професор в Кеймбриджкия университет (1926 г.), член на Лондонското кралско дружество. Баркрофт полага основите на учението за дихателната функция на кръвта; предлага методика за определяне на количеството газове в кръвта с помощта на конструиран от него апарат; изучава влиянието на солите и киселините върху способността на хемоглобина да се свързва с кислорода; изследва ролята на дифузията при прехода на кислорода от алвеолите в кръвта, влиянието на пониженото атмосферно налягане върху дихателните функции на кръвта. През последните години от живота си работи в областта на ембриологията. \r\n1856 г. \r\nРоден е ирландският драматург Джордж Бърнард Шоу (1856 - 1950), автор на \"Пигмалион\". Под псевдонима Корно ди Басето, Шоу е и известен музикален критик. \r\n1842 г. \r\nРоден е Алфред Маршал – английски икономист. Той е водеща фигура в икономиката на Великобритания от края на ХIХ до 30-те години на ХХ в. След като завършва математика в Кеймбридж през 1865 г., започва да преподава в Сейнт Джонс Колидж в Кеймбридж, като се занимава предимно с изследвания в областта на етиката и философията. Научният му принос е свързан с пренасяне на класическата икономика в математиката и с някои статии по международна търговия. Той е директор и професор по политическа икономия в новия Юнивърсити колидж в Бристол. От 1885 г. до 1908 г. е професор по политическа икономия в Кеймбридж. Благодарение на осъщественото от него разделяне на преподаването на икономика от другите “науки на морала”, той превръща Кеймбридж в център на британската икономическа наука. На тази дата умират: \r\n811 г. \r\nУмира Никифор I Геник - византийски император от 802 г. до 811 г. Според някои извори е потомък на Гасанидите. Той е финансов министър при императрица Ирина, когато през октомври 802 г. превратът в столицата го качва на престола. Въвежда премахнатите от Ирина мита за внос и износ на стоки в и от столицата; въвежда данък за бързо забогателите, върху домашните роби; преброява населението и установява имотното му състояние; облага с данък църковните и манастирските земи (акт, който настройва срещу Никифор Геник духовенството и монашеството, дори дава повод на някои църковни автори да го представят като \"иконоборец\") и други рестриктивни мерки за стабилизиране на разстроените финанси. Външнополитическото управление на Никифор Геник преминава във войни срещу араби, българи, славяни и франки. Стреми се да постигне дълготрайно мирно споразумение с Карл Велики, за да отклони франкската експанзия към Далмация и в Италия. Между 802 г. и 809 г. Никифор Геник воюва със славяните, дори извършва насилствена депортация на население от Мала Азия на Балканите, за да разреди компактните славянски маси, като създава четири нови теми на полуострова (Македония, Кефалония, Тесалоника и Дирахион). През 807 г. Никифор Геник потегля на поход срещу България, но е принуден да се върне заради бунт в Мала Азия. Отговорът на хан Крум (809 г.) е превземането на Сердика (днес София). През май 811 г. начело на огромна армия Никифор Геник превзема крепостта Маркели, преминава Стара планина и превзема и опожарява столицата Плиска. Оттеглянето на византийската армия е свързано с пълен разгром. На 26 юли в един от старопланински проходи (вероятно Върбишкия) българските войски на Крум ликвидират почти напълно агресора. Никифор Геник загива в битката, главата му е отрязана, черепът му е обкован със сребро по заповед на хан Крум (изработена е ритуална чаша - акт, свързван с религиозните представи на старите българи). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.26", "title": "Денят 26 юли в световната история"}
{"url": "http://www.focus-news.net/news/2018/07/26/2549730/burgas-v-ekspozitsionen-tsentar-flora-shte-se-provede-festival-na-vinoto.html", "text": "Екипът на фирма Експо Тим ООД, съвместно с НЛВК, организира пето юбилейно издание на най-голямото винено събитие за Южното Черноморие – „Фестивал на виното“ – Бургас, което ще се проведе от днес до 28 юли 2018 г. в Експозиционен център „Флора“. Това съобщиха от пресцентъра на  Община Бургас . Oфициалното откриване ще се състои днес от 17.00 часа. Посетителите ще могат да се запознаят лично с хората, които са зад щанда, да съберат информация за любимите продукти и тенденции във винопроизводството. По време на Фестивала любителите на виното ще имат възможността да си закупят любимите продукти от щандовете с големи ценови намаления на голяма част от вината. Освен българските, бургаската публика ще има възможността да дегустира и продуктите от над 35 изби и над 350 вида елитни марки от цял свят – Италия, Франция, Аржентина, Австралия, Чили. \r\nЗа първи път тази година Посолството на Аржентина ще представи изби от техния регион и почетен гост на Фестивала ще бъде Н. Пр. Алберто Алфредо Мануел Труеба – извънреден и пълномощен посланик на Република Аржентина в Република България. \r\nПо време на официалната церемония на бала на винарите, днес от 21.30 часа, ще бъдат връчени грамоти за топ 10 при вината и голямата награда статуетка „Златен Нептун“ за най-добро бяло вино след проведен конкурс на фестивала.  \r\nЛюбителите на вино аксесоари ще могат да си купят ръчно правени стойки, коркови гривни други интересни неща. Във фестивала ще се предлагат още ръчно направени бисквити от лимец, сирена с трюфели, трюфели и бонбони с трюфели, както и екзотични пикантни сладка, пюрета и разядки. Цена на билета за вход – 10 лв., включващ безплатна дегустация по щандовете плюс подарък стъклена брандирана професионална дегустационна чаша. Всички посетители, които са намерили и носят със себе си специалната брошура с намаление на вината, ще могат да ползват и допълнителна отстъпка 2 лв. от цената на входния билет.", "date": "2018.07.26", "title": "Бургас: В Експозиционен център „Флора“ ще се проведе Фестивал на виното"}
{"url": "http://www.focus-news.net/news/2018/07/26/2549728/rezultatite-ot-natsionalnoto-prouchvane-podobryavane-na-ravnopravniya-dostap-do-voda-i-sanitariya-v-balgariya-shte-badat-predstaveni-v-ministerstvoto-na-zdraveopazvaneto.html", "text": "Днес от 16:00 часа в Министерството на здравеопазването (залата на ет. 4) ще бъдат представени резултатите от националното проучване „Подобряване на равноправния достъп до вода и санитария в България“, осъществено от фондация „Земя завинаги”, съвместно с Министерство на здравеопазването и Икономическата комисия за Европа на ООН (UNECE). Това съобщиха от пресцентъра на  министерството . В изследването по международно утвърдени критерии се оценява достъпът до вода и санитария на уязвими и маргинализирани групи.   \r\nДейностите по проекта са осъществени в рамките на Протокол за вода и здраве, съвместно администриран от UNECE и Регионалния офис за Европа на Световната здравна организация (WHO/Europe), с финансовата подкрепа на Министерството на солидарността и здравето, Франция.  \r\nУчастие в пресконференцията ще вземат зам.-министърът на здравеопазването Светлана Йорданова, зам.-министърът на регионалното развитие и благоустройството Малина Крумова и представители на фондация „Земя завинаги“.", "date": "2018.07.26", "title": "Резултатите от националното проучване „Подобряване на равноправния достъп до вода и санитария в България“ ще бъдат представени в Министерството на здравеопазването"}
{"url": "http://www.focus-news.net/news/2018/07/26/2549731/pravoslavnata-tsarkva-proslavya-sv-paraskeva.html", "text": "На 26 юли Православната църква прославя св. Параскева. По този  повод, с благословението на Негово светейшество Българския патриарх и Софийски митрополит Неофит, празнична архиерейска  Света Литургия в храм „Св. Параскева / Петка/ - Самарджийска“, /в подлеза на ЦУМ/, гр. София , ще оглави Негово преосвещенство Белоградчишки епископ Поликарп, викарий на Софийския митрополит, предаде репортер на  Агенция „Фокус“ .   \r\nНикола Петков", "date": "2018.07.26", "title": "Православната църква прославя св. Параскева"}
{"url": "http://www.focus-news.net/news/2018/07/26/2549729/tarzhestveniyat-ritual-po-posreshtaneto-na-35-iya-kontingent-ot-afganistan-shte-se-provede-v-smolyan.html", "text": "Заместник-министърът на отбраната Атанас Запрянов и заместник-началникът на отбраната вицеадмирал Емил Ефтимов ще участват в тържествения ритуал по посрещането на 35-ия контингент на Въоръжените сили на Република България, който успешно приключи участието си в мисията на НАТО в Афганистан „Решителна подкрепа“. Това съобщиха от пресцентъра на  Министерство на отбраната . Официалната церемония ще се проведе на днес в Смолян на площад „Свобода“ от 13.00 часа.  \r\nКонтингентът е в състав от 158 военнослужещи и включва национален елемент, рота за охрана, екип от съветници и щабни офицери в щаба на мисията на НАТО. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир – полковник Камен Иванов. Непосредствената подготовка, изпити и сертификация бяха проведени в 101-ви алпийски полк в Смолян, откъдето е и основната част от 35-ия контингент.", "date": "2018.07.26", "title": "Тържественият ритуал по посрещането на 35-ия контингент от Афганистан ще се проведе в Смолян"}
{"url": "http://www.focus-news.net/news/2018/07/26/2549733/dobrich-remont-na-asfaltova-nastilka-se-izvarshva-po-chast-ot-patya-silistra-dobrich.html", "text": "Ремонт на асфалтова настилка се извършва по част от път II-71 Силистра – Добрич, предаде кореспондентът на  Радио „Фокус” – Варна . Продължават ремонтните дейности на асфалтовата настилка по части от други две пътни отсечки в областта. Работи се по направленията път II-29 Варна – Добрич и по Околовръстния път на Добрич. Навсякъде движението е регулирано с пътни знаци. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват в различни зони в града. В периода до 27 юли по ЛОТ 2 се работи по ул. “Боримечка“, ул. “Странджа“, ул. “Витоша“, ул. “Хан Аспарух“, участък ПС \"Врачанци\" -  кв.Рилци, ул. “Янтра“ , ул. “Волга“ , ул. “Иван Шишман“ , ул.\"Велико Търново\", ул. “Силистра“, ул. “Йордан Йовков“, ул. “Цар Самуил“, ул.\" Хан Омуртаг\", ул. “Панайот Хитов“, ул. “Независимост“. В периода до 29 юли по ЛОТ 3 се работи по ул. „Емона“ и „Каменица“, ул. „Черно море“ от бул. „Русия“  до ул. „Ген. Попов“, ул. „Никола Петков“ от ул. „Вардар“ до ул. „Росица“,  ул. „Трапезица“ от „Каменица“ до „Емона“, ул. „Димитър Ковачев“ и кв. „Строител, ул.“Ропотамо“, ул. „Ком“ и ул. „Синчец“.  Подробна информация се публикува всеки ден на сайта на Общината. В Добрич времето е облачно, възможни са превалявания от дъжд, тихо е, температурата на въздуха е около 18 градуса.  \r\nЖулиета НИКОЛОВА", "date": "2018.07.26", "title": "Добрич: Ремонт на асфалтова настилка се извършва по част от пътя Силистра – Добрич"}
{"url": "http://www.focus-news.net/news/2018/07/26/2549727/voa-liderite-na-briks-sa-pritesneni-zaradi-politikite-na-protektsionizam.html", "text": "Лидерите на БРИКС са притеснени заради политиките на протекционизъм, съобщава радио  The Voice of America . \r\nЛидерите от петте държави от групата БРИКС изразиха тревога за онова, което президентът на Южна Африка описа като неотдавнашна заплаха за многостранността и устойчивия глобален растеж - не толкова завоалирано позоваване на търговската война между САЩ и най-богатия член на БРИКС, Китай. \r\nКитайският президент Си Дзинпин  заяви пред форума в Йоханесбург: \r\n\"Търговската война трябва да бъде отхвърлена, защото няма да има победител\", каза той. \"Икономическата хегемония е още по-нежелателна, защото ще подкопае колективния интерес на международната общност. Тези, които преследват тази кауза, само ще пострадат.\" \r\nЮжноафриканският президент Сирил Рамафоса каза: \r\n\"Ние се срещаме тук, госпожи и господа, във време, когато многостранната търговска система е изправена пред безпрецедентни предизвикателства\". \"Ние сме загрижени от нарастването на едностранните мерки, които са несъвместими със правилата на Световната търговска организация, и се притесняваме за въздействието на тези мерки, особено що се отнася до развиващите се страни и икономики. Това развитие изисква задълбочено обсъждане на ролята на търговията за насърчаване на устойчивото развитие, особено на приобщаващия растеж.\" \r\nБРИКС включва Бразилия, Русия, Индия, Китай и Южна Африка. Блокът прие Южна Африка през 2010 г. като част от целта си за изравняване на глобалните условия чрез представителство на нетрадиционни сили.  Юлиян Марков", "date": "2018.07.26", "title": "VOA: Лидерите на БРИКС са притеснени заради политиките на протекционизъм"}
{"url": "http://www.focus-news.net/news/2018/07/26/2549734/sliven-v-selo-gavrailovo-shte-se-provede-praznikat-zlatna-praskova-2018.html", "text": "В сливенското село Гавраилово започва празникът „Златна праскова“ 2018. Откриването на празника ще бъде днес 2018 г. от 10.00 часа на площада пред читалището в селото. Това съобщиха от пресцентъра на  Община Сливен . В 10.45 часа в салона на читалище „Слънце-1928“ ще започне кръгла маса на тема „Състояние и тенденции при производството на праскови“, в който ще се включат водещи специалисти от Института по овощарство – гр. Пловдив. В 11 часа ще бъде лекцията „Възможности и подпомагане на малки стопанства по „Програмата за развитие на селските райони 2014-2020“, в това число и подготовка за проектни предложения по Подмярка 4.1.2 „Инвестиции в земеделските стопанства по тематична подпрограма за развитие на малки стопанства“. Лектор ще бъде д-р Димитър Ванев от Националната служба за съвети в земеделието. Ще се проведат още дискусия и представяне на препарати за растителна защита. Програмата на „Златна праскова“ 2018 предвижда пак в четвъртък, в 12.30 часа посещение на линия за заготовка на праскови за износ „Българска праскова“, демонстрация на земеделска техника, прикачен инвентар и капково напояване. \r\nЛюбители фотографи ще имат възможност за изява в конкурс на тема „Най-вкусната българска праскова“. През целия ден ще има и други конкурси, сред които „Мис Праскова“, „Най-бързо ядене на праскови“, „Най-добра прасковена ракия“ и други. Програмата включва и изложби. Първата от тях се открива тази вечер в 18.30 часа в кметството. Тя е на художника Димитър Рачев от селото и е озаглавена „Спомени от село Гавраилово“. Празникът ще завърши с изпълнения на певци и музиканти от Долината на прасковите. \r\nОрганизатори са Община Сливен, Министерство на земеделието и храните, кметството и читалището в село Гавраилово, Институтът по овощарство – гр. Пловдив, Организацията на производителите на праскови „Българска праскова“, Националната служба за съвети в земеделието. \r\nПразникът „Златна праскова“ се провежда под патронажа на Министъра на земеделието, храните и горите.", "date": "2018.07.26", "title": "Сливен: В село Гавраилово ще се проведе празникът „Златна праскова“ 2018"}
{"url": "http://www.focus-news.net/news/2018/07/26/2549735/blagoevgrad-intenziven-trafikat-po-osnovnite-ulitsi-i-bulevardi-v-grada.html", "text": "Интензивен е трафикът по основните улици и булеварди в Благоевград, предаде репортер на  Радио „Фокус“ – Пирин . Пътните настилки са сухи и нормално проходими. В началото на деня по-натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. През изминалата нощ няма регистрирани тежки пътни инциденти в града. Ремонтни дейности се извършват по улица „Марица“. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛора КАЛЧЕВА", "date": "2018.07.26", "title": "Благоевград: Интензивен трафикът по основните улици и булеварди в града"}
{"url": "http://www.focus-news.net/news/2018/07/26/2549738/burgas-s-normalna-intenzivnost-se-osashtestvyava-dvizhenieto-po-osnovnite-ulitsi-i-bulevardi-grada.html", "text": "С нормална интензивност се осъществява движението по основните улици и булеварди града, предаде репортер на  Радио „Фокус“ – Бургас . На входно-изходните пътни артерии на Бургас движението е спокойно. По-натоварен е автомобилният трафик в града в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул.  “Демокрация”. \r\nИнтензивно е движението в сутрешните часове и по централните градски улици “Булаир”, “Христо Ботев”, “Цар Петър”, “Генерал Гурко”, както и по бул. „Стефан Стамболов“ в района на Новата поща. Днес се очакват нови валежи по Черноморието затова шофьорите да се движат с повишено внимание и съобразена с меорологичните условия скорост. \r\nВременно са въведени няколко ограничения за движение на МПС в областта. Движението по пътя Варовник – Вълчаново ханче от км 20+000 до 39+200 е ограничено за МПС над 10 т. поради стесняване на пътното платно. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т. поради намален габарит на пътното тяло. По същата причина е ограничено и движението за автомобили над 10 т. пътя Черница – Сунгурларе – Чубра. Срокът на всички изброени ограничения е до 31 декември 2018 г. \r\nВеселина НИКОЛОВА", "date": "2018.07.26", "title": "Бургас: С нормална интензивност се осъществява движението по основните улици и булеварди града"}
{"url": "http://www.focus-news.net/news/2018/07/26/2549736/yambol-muzeyat-na-boynata-slava-v-grada-predstavya-istoriyata-na-balgarskata-armiya-chrez-izlozhba-na-uniformi-i-furazhki.html", "text": "По повод 140 години от създаването на Българската земска войска в ямболския Музей на бойната слава ще бъде представена изложба на шапки и униформи, използвани в различни периоди от Българската армия – от Освобождението до наши дни. Това съобщиха от пресцентъра на  Община Ямбол . Експозицията ще бъде открита днес от 18.00 часа в презентационната зала на музея. Представянето на отличителни елементи от военните униформи е организирано съвместно с доцент Людмил Георгиев - колекционер, военните формирования от гарнизон Ямбол – 26030 Безмер, 52590, 54100 и 22130, също така Военно окръжие Ямбол, Регионален и общински съвет на Съюза на офицерите и сержантите от запаса и резерва, както и регионалните клонове на Национално дружество „Традиция“ в Ямбол и Нова Загора.  \r\nПреди две години в ямболския военен музей бе представена изложба с личната колекция на доц. д-р Людмил Георгиев на шапки и униформи, използвани от полицейските служби през годините. Сега посетителите имат възможност да видят още по-богата експозиция като фокусът този път върху армейското облекло, фуражки, аксесоари и други отличителни елементи. Сред експонатите ще бъдат опълченска униформа от времето на руско-турската освободителна война, униформи от Първата и Втората световни войни, облекло, използвано понастоящем в Българската армия и др. Особеностите и развитието на униформите и войнските шапки през годините ще бъдат представени и в специални презентации. \r\nЕкспозицията в Ямбол е посветена на честванията на 140 години от създаването на Българската армия, наричана в началото Българска земска войска. Тя е сформирана след Освобождението със заповед № 1 от 20 юли 1878 г. на руския императорски комисар в България княз Александър Дондуков-Корсаков. В ядрото й е българското опълчение, което се трансформира като постоян¬на армия с обща задължителна военна служба. Още тогава Ямбол е обособен като един от първите войскови райони. Само седем дни след заповедта за създаването на Българската земска войска, на 27 юли 1878 г. със заповед № 3 Десета дружина от българското опълчение е преименувана в 27-ма Ямболска пехотна дружина. Подразделението участва активно в Сръбско-българската война в защита на Съединението. В следващите години ямболският гарнизон се разраства със сформирането на легендарните ІV Конен полк (1889) и 29-и Ямболски пехотен полк (1890). През годините те изковават бойната слава на ямболските военни формирования при участията си в ключови сражения от Балканската война и превземането на Одринската крепост, от Първата световна война и заключителната фаза на Втората световна война. И днес Ямбол продължава да бъде един от най-големите военни гарнизони в страната. \r\nЕкспозицията от униформи и шапки на Българската армия ще остане в Музея на бойната слава в Ямбол до края на годината.", "date": "2018.07.26", "title": "Ямбол: Музеят на бойната слава в града представя историята на Българската армия чрез изложба на униформи и фуражки"}
{"url": "http://www.focus-news.net/news/2018/07/26/2549739/sofiya-prodalzhava-organizatsiyata-na-dvizhenieto-za-rekonstruktsiya-na-bul-hristofor-kolumb.html", "text": "Продължава организацията на движението за реконструкция на бул. „Христофор Колумб“. Това съобщиха от пресцентъра на  Столична община .  \r\nЗабранява се влизането на пътни превозни средства, както следва:  \r\n- от 26 юли 2018 г. до 30 юли 2018 г. по бул. „Христофор Колумб” в участък от 175 м, считано от улицата за  Sofia Airport Center в посока към ул. „Продан Таракчиев”;  \r\n- от 31 юли 2018 г. до 4 август 2018 г. по бул. “Христофор Колумб” в участък от 170 м, считано от ул. „Продан Таракчиев” в посока към ул. „Неделчо Бончев”.  \r\nОт 08 юли 2018 г. до 4 август 2018 г. маршрутът на автобусна линия № 84 се променя, както следва:  \r\n- в посока Летище София – Терминал 2: от ул. „Ген. Йосиф Гурко“ по маршрута си до кръстовище бул. „Христофор Колумб“ – ул. „Неделчо Бончев“ – ул. „Източна тангента“, по Източна тангента, по ул. „Мими Балканска“, ул. „Продан Таракчиев“ и по маршрута си до Летище София – Терминал 2;  \r\n- в посока ул. „Ген. Йосиф Гурко“: от Летище София – Терминал 2 по маршрута си до Летище София – Терминал 1, бул. \"Брюксел\" и след кръстовище бул. „Брюксел“ – ул. „Мими Балканска“ – ул. „Продан Таракчиев“, по ул. \"Мими Балканска\", по Източна тангента, по бул. „Христофор Колумб“ и по маршрута си до ул. „Ген. Йосиф Гурко“.  \r\nМаршрутът на автобусна линия № 184 се променя, както следва:  \r\n- в посока Летище София – Терминал 1: от ул. \"Ген. Йосиф Гурко\" по маршрута си до кръстовище бул. „Христофор Колумб“ – ул. \"Неделчо Бончев\" – ул. \"Източна тангента\", наляво по ул. \"Източна тангента\", надясно по ул. \"Мими Балканска\", наляво по бул. \"Брюксел\" и по маршрута си до Летище София – Терминал 1;  \r\n- в посока ул. \"Ген. Йосиф Гурко\": от Летище София – Терминал 1 по маршрута си до Летище София – Терминал 2, ул. \"Продан Таракчиев\", направо по ул. \"Мими Балканска\", наляво по ул. \"Източна тангента\", по бул. \"Христофор Колумб\" и по маршрута си до ул. \"Ген. Йосиф Гурко\".    \r\nМаршрутът на автобусна линия № 384 (в посока Летище София – Терминал 2) се променя, както следва:  \r\nот ж.к. \"Дружба 2\" по маршрута си до кръстовище бул. \"Христофор Колумб\" – ул. \"Неделчо Бончев\" – ул. \"Източна тангента\", по ул. \"Мими Балканска\", ул. \"Продан Таракчиев\" и по маршрута си до Летище София – терминал 2, двупосочно.  \r\nЗа маршрутите на автобусни линии №№ 84, 184 и 384 се разкриват временни спирки, както следва:  \r\n- с код 6475 \"Технотест\" на ул. \"Източна тангента\" след кръстовището бул. \"Христофор Колумб\" – ул. \"Неделчо Бончев\" – ул. \"Източна тангента\" в посока Летище София – Терминал 1 и 2;  \r\n- с код 6476 \"Бул. \"Брюксел\" на ул. \"Мими Балканска\" преди кръстовището бул. \"Брюксел – ул. \"Мими Балканска\" – ул. \"Продан Таракчиев\" в посока Летище София – Терминал 1 и 2;  \r\n- с код 6477 \"Бул. \"Брюксел\" на ул. \"Мими Балканска\" след кръстовището бул. \"Брюксел\" – ул. \"Мими Балканска\" – ул. \"Продан Таракчиев\" в посока бул. \"Асен Йорданов\".  \r\nЗакриват се автобусните спирки по бул. \"Христофор Колумб\" в участъка от ул. \"Продан Таракчиев\" до  ул. \"Неделчо Бончев\":  \r\n- с код 0091 \"Технотест\";  \r\n- с код 2473 и с код 2474 \"Нова телевизия\";  \r\n- с код 1463 \"Р-т \"Александрия\".", "date": "2018.07.26", "title": "София: Продължава организацията на движението за реконструкция на бул. „Христофор Колумб“"}
{"url": "http://www.focus-news.net/news/2018/07/26/2549741/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Проф. Иван Шишманов“, с. Владая, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Проф. Иван Шишманов“, ул. „Витошки гранит“, ул. „Юрушки мостове“, ул. „Момина сълза“, ул. „Марин чукар“, ул. „Кайлъка“, ул. „Ново село“, ул. „Буков дол“, ул. „Здравец“, ул. „Хеброс“; ул. „Лесковец“, ул. „Войнишко въстание“ от № 98 до № 160, местност „Света Петка Манастира“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Проф. Иван Шишманов“ №10. \r\nВъв връзка с подмяна на сградно водопроводно отклонение на ул. „Йордан Бакалов Стубел“, кв. „Манастирски ливади изток“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Йордан Бакалов Стубел“ от ул. „Тодор Попов“ до ул. „Георги Тутев“ и ул. „Тодор Попов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Йордан Бакалов Стубел “ №13А. \r\nВъв връзка с подмяна на сградно водопроводно отклонение на ул. „Доктор Борис Вълчев“, кв. „Кръстова вада“ , се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Доктор Борис Вълчев“ от ул. „Емилиян Станчев“ до ул. „Ген. Иван Колев“ №40 - №46. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Доктор Борис Вълчев “ №12. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/26/2549740/kyustendil-obshtinskiyat-savet-shte-razgleda-predlozhenie-za-privatizatsiya-na-pluvniya-kompleks.html", "text": "Общинският съвет в Кюстендил ще разгледа предложение за приватизация на плувния комплекс. Това съобщи за  Радио „Фокус” – Кюстендил  Михаела Крумова, председател на Общински съвет – Кюстендил. По думите й предложението е включено в дневния ред на заседанието на Общинския съвет – Кюстендил, което ще се проведе в залата на Парк-хотел „Кюстендил” от 14.00 часа. В дневния ред са включени 17 точки. Една от тях е предложение за приватизация на общинския терен, на който се помещава плажния комплекс. Съветниците трябва да приемат приватизационна оценка на терена. Приватизационната оценка е 2 604 000 лева. Стъпката за наддаване е в размер на 50 000 лева. В дневния ред на заседанието е включено предложение за разкриване на нови социални услуги и за кандидатстване на Община Кюстендил с проекти по Оперативна програма „Региони в растеж”. Съветниците в Кюстендил ще разгледат предложения за финансово подпомагане на двата футболни клуба в града, както и за извършване на вътрешни компенсирани промени по годишния бюджет. \r\nВенцеслав ИЛЧЕВ", "date": "2018.07.26", "title": "Кюстендил: Общинският съвет ще разгледа предложение за приватизация на плувния комплекс"}
{"url": "http://www.focus-news.net/news/2018/07/26/2549743/dobrich-poetesata-elka-nyagolova-shte-predstavi-yubileynata-si-kniga-shest-grama.html", "text": "Днес от 19.00 ч. пред Храм „Свети Георги“ до възрожденската чешма Елка Няголова – поет, писател, преводач, издател и основател на Славянска литературна и артистична академия, ще представи юбилейната си книга „Шест грама“. Това съобщиха от пресцентъра на  Община Добрич . Издатели на книгата са „Орфей“ и Славянска академия.  \r\nЕлка Няголова е родена в Добрич. Стиховете на поетесата са публикувани на повече от 15 езика. Носител е на десетки награди у нас и по света. Тя е първият носител на Национална литературна награда „Дора Габе“ за цялостно творчество, учредена от Община град Добрич. \r\nОрганизаторите на събитието - Община Добрич и Сдружение на писателите в града, канят почитателите на поезията и приятелите на Елка Няголова на една вълнуваща поетична среща.", "date": "2018.07.26", "title": "Добрич: Поетесата Елка Няголова ще представи юбилейната си книга \"Шест грама\""}
{"url": "http://www.focus-news.net/news/2018/07/26/2549742/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от  Главна дирекция „Гранична полиция“ . На ГКПП „Илинден“ преминаването се извършва без проблеми. \r\nЛора КАЛЧЕВА", "date": "2018.07.26", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/07/26/2549722/kathimerini-predstoyatelyat-na-gratskata-pravoslavna-tsarkva-osadi-komentara-na-episkop-amvrosiy.html", "text": "Предстоятелят на Гръцката православна църква Йероним, Архиепископ на Атина и цяла Гърция осъди коментара на епископ Амвросий, пише електронното издание на гръцкия вестник  Kathimerini . \r\nАрхиепископ Йероним отхвърли в сряда думите на високопоставен духовник, който обвини за опустошителния огън в източната част на Атика \"атеистичния премиер\" на Гърция. \r\n\"Това е тъжно явление. Господ е любов. Бог не отмъщава, но настоява всички да се обичат един друг ... има граници за личните възгледи \", каза Йероним, като се позовава на коментарите, направени във вторник от епископ Амвросий от Калаврита в Пелопонес.  Юлиян Марков", "date": "2018.07.26", "title": "Kathimerini: Предстоятелят на Гръцката православна църква осъди коментара на епископ Амвросий"}
{"url": "http://www.focus-news.net/news/2018/07/26/2549744/sport-elitsa-kostova-se-klasira-za-vtoriya-krag-na-turnira-v-praga.html", "text": "Елица Костова се класира за втория кръг на турнира на червени кортове в чешката столица Прага.  \r\nПоставената под номер осем в основната схема българка се наложи над Катарина Заватска от Украйна с 6:2, 4:6, 6:4 в двубой, продължил близо два часа и половина.  \r\nСлед размяна на сетове 28-годишната Костова направи поредни пробива в решаващата трета част, които й донесоха крайната победа. Така тя си осигури 10 точки за световната ранглиста.", "date": "2018.07.26", "title": "Спорт: Елица Костова се класира за втория кръг на турнира в Прага"}
{"url": "http://www.focus-news.net/news/2018/07/26/2549745/sofiya-vavezhda-se-vremenna-organizatsiya-na-dvizhenieto-vav-vrazka-s-rehabilitatsiya-i-razshirenie-na-yuzhnoto-platno-na-ul-todor-kableshkov.html", "text": "Въвежда се временна организация на движението във връзка с рехабилитация и разширение на южното платно на ул. „Тодор Каблешков”. Това съобщиха от пресцентъра на  Столична община . От 00.00 часа на 26 юли до 24.00 часа на 27 август се забранява влизането на превозни средства по южното локално пътно платно на бул. „Цар Борис ІІІ” между ул. „Казбек“ и ул. „Тодор Каблешков”, както и в двете посоки по ул. „Тодор Каблешков” между бул. „Цар Борис ІІІ” и ул. „Майор Горталов“, като ул. „Майор Горталов“ остава отворена за движение на превозни средства.", "date": "2018.07.26", "title": "София: Въвежда се временна организация на движението във връзка с рехабилитация и разширение на южното платно на ул. „Тодор Каблешков”"}
{"url": "http://www.focus-news.net/news/2018/07/26/2549746/kyustendil-uchastnitsi-ot-pet-darzhavi-shte-predstavyat-traditsionen-folklor-na-mezhdunarodniya-folkloren-festival-srebarna-pafta.html", "text": "Участници от пет държави ще представят традиционен фолклор на Международния фолклорен фестивал „Сребърна пафта” в Кюстендил. Това съобщи за  Радио „Фокус” – Кюстендил  художественият ръководител на фестивала и председател на читалище „Пауталия” Валентин Кенов. Откриването на фестивала ще бъде с дефиле, което ще започне от 17.00 часа, преминавайки по пешеходния булевард „България”, до площад „Велбъжд”. Общо 16 състава от страната и чужбина се включат в четиринадесетото поред издание на международната фолклорна проява, която няма конкурсен характер, но е с основна цел обогатяване на културния живот на град Кюстендил и областта, запознаване с фолклора на други държави, както и опазване на родните традиции и обичаи за идните поколения. \r\nВенцеслав ИЛЧЕВ", "date": "2018.07.26", "title": "Кюстендил: Участници от пет държави ще представят традиционен фолклор на Международния фолклорен фестивал „Сребърна пафта”"}
{"url": "http://www.focus-news.net/news/2018/07/26/2549749/pregled-na-osnovnite-temi-v-burgaskiya-pechat.html", "text": "„След бойкота на груповия лов на дивата свиня, го забраниха“ е водещото заглавие на регионалния ежедневник  „Черноморски фар“ . Остават открити въпросите, които ловците поставят. Нито една заявка за групов лов на дива свиня няма направена след промяната в Закона за лова нито за сряда, нито за събота и неделя от ЛРД „Лебед“ – Бургас, пише още изданието. \r\n„Пускат на концесия три апетитни плажа на Южното Черноморие“ е друго заглавие от днешния брой на вестника. В Приморско, Созопол и Китен ще имат стопани след нова процедура. \r\nТемата на днешния брой е „Морската в Бургас става спортна зала“ . Десетки жители на морския град избират да спортуват на чист въздух. Основно се практикува бягане, каране на колело и фитнес. Спортуването в Морската на практика е без пари. \r\nВърнаха в аптеките блокирани лекарства с валсартан, не били опасни“ и „Двама айтозлии с отличието „Пол Харис“ на Фондация „Ротари“ са други заглавия от страниците на „Черноморски фар“ днес.", "date": "2018.07.26", "title": "Преглед на основните теми в бургаския печат"}
{"url": "http://www.focus-news.net/news/2018/07/26/2549737/tsvetan-tsvetanov-gerb-pravitelstvoto-e-stabilno-nyama-razminavane-v-podhoda-na-upravlenskata-programa.html", "text": "Правителството е стабилно, няма разминаване в подхода на управленската програма. Това каза зам.-председателят на ПП ГЕРБ и председател на ПГ на партията Цветан Цветанов в предаването „Тази сутрин“ по  бТВ . На въпрос ще успеят ли ГЕРБ да издържат до края на управлението с „Обединени патриоти“ в този формат, Цветанов заяви: „Разбира се. Вчера имахме среща с ОП, днес в 11.00 часа ще продължим да правим тези срещи, за да изчистваме всички недоразумения, които се получиха през последните няколко седмици“. „Уверявам ви, че правителството е стабилно. Имаме изключително добра и работеща комуникация, защото имаме управленска програмата. Относно коалиционното споразумение и управленската програма нямаме абсолютно никакво разминаване нито в подхода, нито в начина на реализирането си на тези си намерения“, поясни той. \r\nЦветанов добави, че срещите се правят за да може да се постигне деескалиране на напрежението, което остава като усещане може би и с медийните участия на някои от колегите му. „Убеден съм, че ще успеем да намерим пресечната точка, водени от интереса на България“, заяви Цветан Цветанов. Попитан по-конкретно за медийните участия на колегите му и изказванията, които са направени, Цветанов обясни, че не е коректно да ги коментира.", "date": "2018.07.26", "title": "Цветан Цветанов, ГЕРБ: Правителството е стабилно, няма разминаване в подхода на управленската програма"}
{"url": "http://www.focus-news.net/news/2018/07/26/2549753/kyustendil-hudozhestvenata-galeriya-vladimir-dimitrov-maystora-shte-otkrie-izlozhba-s-novi-postapleniya-ot-poveche-ot-70-avtori.html", "text": "Галерията в Кюстендил ще открие изложба с нови постъпления от повече от 70 автори. Това съобщи за  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора” – Кюстендил. Откриването на изложбата ще се състои от 18.00 часа в залите на културния институт. В изложбата са представени нови постъпления от български художници, част от които са представители на Кюстендилската изобразителна школа. Присъстват и имена, носители на Националната награда за живопис, учредена на името на Владимир Димитров – Майстора. „Обогатяването и обновяването на фонда на една галерия е процес, който я превръща от музей в жив действащ организъм, отразяващ новото и актуалното в художествения живот. Това е кредото, което Художествена галерия „Владимир Димитров – Майстора“ следва през изминалите години и превърна в приоритет”, каза Валентин Господинов. По думите му през последните години колекцията на галерията е обогатена с творби на класици, съвременни автори, които са обект на интерес от големите колекции в България и чужбина, активно работещи творци от цялата страна и представители на Кюстендилската изобразителна школа. Пред публиката в Кюстендил ще бъде изложена представена извадка от самите творби. \r\nВенцеслав ИЛЧЕВ", "date": "2018.07.26", "title": "Кюстендил: Художествената галерия „Владимир Димитров – Майстора” ще открие изложба с нови постъпления от повече от 70 автори"}
{"url": "http://www.focus-news.net/news/2018/07/26/2549750/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2018.07.26", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/07/26/2549751/plovdiv-koloni-ot-avtomobili-se-obrazuvat-po-bulevardite-naycho-tsanov-hristo-botev-tsar-boris-iii-obedinitel-i-iztochen.html", "text": "Трафикът на територията на град Пловдив е интензивен към този час на деня, предаде репортер на  Радио „Фокус“ – Пловдив . Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“ и „Източен“. Натоварено движение се отчита също по булевардите „Санкт Петербург“, „Освобождение“, „Шести септември“, „Руски“, „Васил Априлов“ и „Пещерско шосе“. Пътните настилки на територията на града са предимно сухи и нормално проходими. Заради строително-монтажни дейности по полагане на топлопровод, до 31 юли ще остане затворена ул. „Полк. Сава Муткуров“ в града. Обходният маршрут е по ул. „Сърнена гора“. Призовават се водачите да шофират с повишено внимание и съобразена скорост. \r\nИнтензивен трафик се отчита и по основните направления в Пловдивска област, съобщиха от Областното пътно управление. Най-натоварено е движението по пловдивския участък на АМ „Тракия“, както и по пътищата Пловдив-Карлово, Пловдив-Пещера и Пловдив-Асеновград-Смолян. Пътните настилки на територията на областта също са предимно сухи и нормално проходими, в планинските райони – частично мокри, на места хлъзгави. До 3 август движението по пътя Югово-Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забранено преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. От Областното пътно управление предупреждават, че има опасност от свлачищна активност  по пътищата в планинските райони. Водачите трябва да бъдат особено бдителни по направленията Бачково-Нареченски бани, Югово-Лъки и Кричим-Девин. \r\nТони МИХАЙЛОВ", "date": "2018.07.26", "title": "Пловдив: Колони от автомобили се образуват по булевардите „Найчо Цанов“, „Христо Ботев“, „Цар Борис III Обединител“ и „Източен“"}
{"url": "http://www.focus-news.net/news/2018/07/26/2549747/parvan-simeonov-politolog-uspeshno-prezidentsko-veto-nyama-da-e-priznak-za-kompromis-ot-strana-na-upravlyavashtite-a-za-politika-ot-tipa-ako-mine.html", "text": "Успешно президентско вето върху промените в Закона за приватизацията няма да е признак за компромис от страна на управляващите, а за политика от типа „ако мине“. Това каза в сутрешния блок „Добро утро, България“ на  Радио „Фокус“  политологът Първан Симеонов. По думите му не беше особено изненадващо поведението на ГЕРБ, който нямаше как да не се съобразят с общественото мнение и предстоящия скандал по темата. Интересни в случая са леко разминалите се позиции на премиерът Борисов и Цветан Цветанов. Балансирането обаче е стара политика на ГЕРБ, добави политологът „Във всеки случай ГЕРБ са длъжни да пробват нови и нови неща, за да останат над повърхността. Те са на власт близо десетилетие и признаците на износване си личат. При всеки протест те гърмят „бушони“, жертват нещо и постъпват гъвкаво. Длъжни са измислят нов пиар и позиционирания или проактивни действия, само и само да не се допуска напрежение. Това напрежение е противопоказно за ГЕРБ през следващите месеци, в които на практика започва предизборна кампания за европейските и така важните за ГЕРБ местни избори. Социологическите данни може и да са спокойни, но под повърхността напрежението се трупа и избива по най-неочаквания поводи. Например случаят в Странджа е такъв“, обясни той. Първан Симеонов коментира още, че износването в политиката е факт, като се търсят нови механизми за задържане на д повърхността. Факт е обаче и трупащото се социално напрежение, което вероятно ще достигне своя пик наесен, прогнозира Симеонов.", "date": "2018.07.26", "title": "Първан Симеонов, политолог: Успешно президентско вето няма да е признак за компромис от страна на управляващите, а за политика от типа „ако мине“"}
{"url": "http://www.focus-news.net/news/2018/07/26/2549732/efimeridagr-gartsiya-parvite-deset-zhertvi-na-pozharite-sa-identifitsirani-60-ostavat-v-bolnitsi.html", "text": "Първите десет жертви на пожарите са идентифицирани, пише гръцкото електронно издание  Efemerida.gr . \r\nСпоред последните съобщения 60 души остават в болници, като 11 от тях са в тежко състояние и са на командно дишане. С процеса на идентификация е заета цялата Служба по съдебна медицина на Атина и Пирея, както и на Атинският университет. Напомня се, че идентификацията се извършва както посредством оглед, така и по ДНК, което при повечето обгорели тела е единствен метод, а това изследване изисква време.  \r\nПревод и редакция: Юлиян Марков", "date": "2018.07.26", "title": "Efimerida.gr (Гърция): Първите десет жертви на пожарите са идентифицирани, 60 остават в болници"}
{"url": "http://www.focus-news.net/news/2018/07/26/2549755/sliven-v-selo-gavrailovo-e-domakin-na-ezhegodniya-praznik-zlatna-praskova.html", "text": "В сливенското село Гавраилово ще се проведе ежегодният празник „Златна праскова“. Това съобщиха от  община Сливен . Откриването на седемнайсетото издание на празника ще бъде от 10.00 ч., на площада в селото. В 10.45 ч. в салона на читалище „Слънце-1928“ ще започне кръгла маса на тема „Състояние и тенденции при производството на праскови“, в която ще се включат водещи специалисти от Института по овощарство в Пловдив. В 11.00 ч. ще бъде лекцията „Възможности и подпомагане на малки стопанства по Програмата за развитие на селските райони /2014-2020/“ с лектор д-р Димитър Ванев от Националната служба за съвети в земеделието. \r\nЩе се състоят още дискусия и представяне на препарати за растителна защита. Програмата предвижда в 12.30 ч. посещение на линия за заготовка на праскови за износ „Българска праскова“, демонстрация на земеделска техника, прикачен инвентар и капково напояване. \r\nЛюбители-фотографи ще имат възможност за изява в конкурс на тема „Най-вкусната българска праскова“. През целия ден ще има и други конкурси, сред които „Мис Праскова“, „Най-бързо ядене на праскови“, „Най-добра прасковена ракия“ и други. Празникът „Златна праскова“ се организира под патронажа на министъра на земеделието.", "date": "2018.07.26", "title": "Сливен: В село Гавраилово е домакин на ежегодния празник „Златна праскова“"}
{"url": "http://www.focus-news.net/news/2018/07/26/2549748/tsvetan-tsvetanov-gerb-bsp-i-prezidentat-im-rumen-radev-koordinirat-deystviyata-si.html", "text": "БСП и президентът на БСП Румен Радев са едно цяло. Съвсем нормално е те да координират действията си, защото влизането им във властта няма как да стане чрез избори. Това каза зам.-председателят на ПП ГЕРБ и председател на ПГ на партията Цветан Цветанов в предаването „Тази сутрин“ по  бТВ . По повод изказването на президента Радев за оставените от служебното правителство 1,6 млрд. лв. и липсата им, Цветанов коментира, че „когато казваш „А” трябва да продължиш до края”. „Остава впечатлението, че си поредният изпълнител на политически поръчки за влизане на едно временно правителство през задния вход”, коментира Цветанов. \r\nНа въпрос защо въпреки конфликтите с президента ГЕРБ са гласували промените в закона за приватизациите Цветанов каза, че понякога трябва да се направи решение, с което да не може да се спекулира. \r\n„Ние се съобразяваме с обществената посока и нямаме никакъв проблем”, коментира Цветанов.", "date": "2018.07.26", "title": "Цветан Цветанов, ГЕРБ: БСП и президентът им Румен Радев координират действията си"}
{"url": "http://www.focus-news.net/news/2018/07/26/2549756/plovdiv-gradskite-avtobusi-shte-propuskat-spirka-v-podleza-na-ul-gladston-zaradi-stroitelno-remontni-deynosti.html", "text": "Автобусите по линии №10 и 66 от масовия вътрешноградски транспорт в Пловдив няма да спират на спирка №261 в северната част на подлеза на „Централна поща”, намираща се на  ул. „Гладстон”. Това съобщиха за  Радио „Фокус“ – Пловдив  от ОП „Организация и контрол на транспорта“. Причината са строително-ремонтни работи на източното платно на бул. „Цар Борис III Обединител”, в участъка от ул. „Света Петка“ до ул. „Патриарх Евтимий“. Градските автобуси ще подминават спирката в подлеза на „Централна поща“ считано от днес до приключване на ремонтите.", "date": "2018.07.26", "title": "Пловдив: Градските автобуси ще пропускат спирка в подлеза на ул. „Гладстон“, заради строително-ремонтни дейности"}
{"url": "http://www.focus-news.net/news/2018/07/26/2549758/sliven-golyama-chast-ot-grada-e-bez-voda-poradi-remonti-na-krastovishte-rozova-gradina.html", "text": "Голяма част от Сливен е без вода поради ремонти на кръстовище „Розова градина“, съобщиха от  ВиК – Сливен . \r\nПоради извършване на строително-монтажни работи от фирмата, извършваща реконструкцията на кръгово кръстовище на бул. „Братя Миладинови“, бул. „Христо Ботев“, бул. „Георги Данчев“, бул. „Бургаско шосе“ и ул. „Радой Ралин“, ще бъде прекъснато водоподаването в следните райони: \r\nЦентрална градска част, кв. „Руски“, кв. „Младост“, кв. „Дружба“, местност „Рамануша“, кв. „Даме Груев“, кв. „Стоян Заимов“, кв. „Индустриален“, кв. „Надежда“. \r\nСтроително-монтажните работи ще продължат до 18.00 часа. Възстановяването на водоподаването ще започне след 18.00 часа и ще продължи до 24.00 часа. \r\nСлед възстановяване на водоподаването е възможно временно повишаване мътността на водата.", "date": "2018.07.26", "title": "Сливен: Голяма част от града е без вода поради ремонти на кръстовище „Розова градина“"}
{"url": "http://www.focus-news.net/news/2018/07/26/2549752/politico-sasht-shte-preosmislyat-mitata-za-vnos-stomana-i-aluminiy-ot-es.html", "text": "САЩ ще „преосмислят\" митата за внос на стомана и алуминий от страните от Европейския съюз, които на свой ред ще се задължат да увеличат покупките на американска соя и втечнен природен газ, отбелязва изданието  Politico  в европейската си редакция.  \r\nПрезидентът на САЩ Доналд Тръмп обяви, че Вашингтон ще изостави плановете си за налагане на нови тарифи срещу ЕС и ще работят за разрешаване на съществуващите различия в опит да бъде избегната търговската война.„Новата фаза\" в търговските отношения между Вашингтон и Брюксел бе обявена, след като Тръмп се срещна с председателя на Европейската комисия Жан-Клод Юнкер. Той пристигна в Белия дом с екипа си, за да се опита да убеди държавния глава на САЩ да се откаже от налагането на тарифи за вноса на автомобили и авточасти в страната.  \r\nВ съвместно изявление Тръмп и Юнкер също обявиха, че търговските партньори ще работят за премахване на тарифите за всички неавтомобилни промишлени стоки, ще засилят сътрудничеството в областта на закупуването на енергия и ще работят съвместно за реформиране на Световната търговска организация (СТО).  \r\n„Това ще отвори пазарите за фермерите и работниците, ще увеличи инвестициите и ще доведе до по-голям просперитет както в САЩ, така и в ЕС. Ако се обединим, можем да направим нашата планета по-добра, по-сигурна и по-просперираща\", заяви Тръмп.  \r\nИзявлението му бе предшествано от месеци на напрежение в двустранните отношения, провокирано от решението на САЩ за налагане на тарифи за внос на алуминий и стомана, включително и от страните от Общността. Брюксел реагира, като наложи ответни мита в рамер на приблизително 3,3 млрд. долара за американски стоки, дънки и бърбън. \r\nПосещението на Юнкер беше насочено към успокояване на обстановката. В замяна на ангажиментите на Тръмп за „преоценка\" на тарифите за стомана и алуминий и „задържането на допълнителни тарифи\", ЕС ще увеличи покупките на соя от САЩ и ще изгради още терминали за внос на втечнен природен газ от Америка. \r\n\"Когато бях поканен от президента в Белия дом, имах едно намерение – да сключа сделка. И ние постигнахме споразумение. Срещата бе добра, конструктивна“, увери европейският лидер. \r\nГоворейки по-късно след срещата си с Тръмп, Юнкер разкри, че преговорите му с Тръмп са продължили три часа и половина. „Хубаво е, че успяхме да се договорим“, призна Юнкер, като същевременно увери, че сделката е голяма победа за Брюксел.  Тереза Герова", "date": "2018.07.26", "title": "Politico: САЩ ще „преосмислят“ митата за внос стомана и алуминий от ЕС"}
{"url": "http://www.focus-news.net/news/2018/07/26/2549759/pregled-na-osnovnite-temi-v-shumenskiya-pechat.html", "text": "„Министерството на културата отпусна повече средства за археологическото лято“, е водещото заглавие във вестник  „Шуменска заря“ .„Навреме отпуснаха средствата за археологическо лято 2018 и общо взето те не са никак малко. Мисля, че е много добро финансирането. Тази година разполагаме с повече пари за проучвания в сравнение с миналата.“ Това коментира вчера ръководителят на шуменския филиал на Националния археологически институт с музей (НАИМ) при Българската академия на науките (БАН) доц. д-р Стела Дончева. Самата тя, след двегодишно прекъсване, ще продължи да ръководи разкопките през октомври в старобългарския производствен център за художествен метал в землището край село Златар, община Велики Преслав. „200 лева глоба за заведение заради шум“, е заглавие от стр. 2 в броя.Съдът потвърди наказателното постановление, което е издадено от община Шумен за нарушение на нощната тишина от заведение „Мултифейс“. „Намалява броят на малчуганите в детските градини“, информира изданието. През учебната 2017/2018 година броят на детските градини в област Шумен намалява спрямо предходната учебна година с 3.0% и е 98, обяви Светла Кръстева, началник на отдел “Статистически изследвания – Шумен” в Териториалното статистическо бюро-Североизток. „Дни на отворените врати в „Арена Шумен“, пише ежедневникът. На 28 и 29 юли, тази събота и неделя, Община Шумен организира Дни на отворените врати за посещения в новата многофункционална зала „Арена Шумен“. На всеки кръгъл час през двата почивни дни от 10, 11 и 12 часа и следобед от 15, 16 и 17 часа ще се организират групи от желаещи, които ще бъдат развеждани в сградата от служители на общинското предприятие „Общински жилища и имоти“, обяви пресцентърът на община Шумен. „Съдът спря всички актове на ОБДХ за затварянето на екарисажа“, съобщава ежедневникът. Административният съд в Шумен отмени актовете на Областната дирекция за безопасност на храните, с които са заличени дейности на екарисажа и са обезсилени удостоверенията за регистрацията", "date": "2018.07.26", "title": "Преглед на основните теми в шуменския печат"}
{"url": "http://www.focus-news.net/news/2018/07/26/2549762/dvizhenieto-po-pat-gabrovo-stomanetsite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата на въздуха е 19°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.26", "title": "Движението по път Габрово – Стоманеците се осъществява с повишено внимание поради пропаднал участък"}
{"url": "http://www.focus-news.net/news/2018/07/26/2549760/ministar-nikolay-nankov-prez-sledvashtite-godini-osnoven-prioritet-sa-patishtata-v-severna-balgariya.html", "text": "През следващите години основно Северна България е приоритет, тя е във фокуса ни този мандат, като довършваме и АМ „Струма“ в Южна България. Това каза министърът на регионалното развитие и благоустройството Николай Нанков в интервю за предаването „Тази сутрин“ по  бТВ . \r\nМинистър Нанков посочи, че ремонтът от Ябланица до Тетевен върви с перфектни темпове. „В рамките на следващите месеци стартираме още 137 км като обществени поръчки – т.е. избор на изпълнител на нови трасета и етапи по протежението София – Велико Търново. До 3 години и половина е абсолютно реалистично да стигаме до Велико Търново по автомагистрала. А до 2024 очакваме цялата автомагистрала „Хемус“ да е готова. За разклона от Ловеч до Плевен имаме готовност още в края на този месец да стартираме с обществена поръчка. Инженеринга е по-тежката процедура за 75-те километра от разклона Ловеч – Плевен до Велико Търново, затова този участък ще се забави с около шест месеца. Вчера мина една много важно решение на Министерски съвет за отчуждаване на имоти по отношение на участъка от Буковци към Белокопитово – август ще бъде първата копка и на него и ще сме готови предсрочно година и половина“, обясни още той. \r\nНанков посочи, че за пътя Русе – Велико Търново е насочено заседанието на Върховния административен съд за 21 септември. „Говорим за жалби по екологичното законодателство, дори понякога и с политизиране на процеса. Понякога опозицията често се опитва да бламира, да спира процеса и да каже: „ето, те не изпълняват ангажименти относно сроковете“. Но ако на 21 септември решението на съда е в полза на АПИ, стартираме процедурите и за автомагистрала Русе – Велико Търново, като очакваме строителството да свърши 2022 – 2023, в зависимост от скоростта на избор на строителя на трасето. Проблемът не е в строителството, вече  се строи качествено и бързо, проблемът е докато се стигне до него“, каза още той и посочи, че България строи най-евтините магистрали, но не за сметка на качеството.  \r\n„Имаме недостиг на финансов ресурс за маркировка, за почистване на храсти, за поставяне на мантинели и затова толкова важна е тол системата – повече ресурс, под-обра поддръжка и повече магистрали“, обясни регионалният министър.", "date": "2018.07.26", "title": "Министър Николай Нанков: През следващите години основен приоритет са пътищата в Северна България"}
{"url": "http://www.focus-news.net/news/2018/07/26/2549761/blagoevgrad-povishena-opasnost-ot-padashti-kamani-ima-v-kresnenskoto-defile-i-po-vtoroklasen-pat-19-simitli-gotse-delchev.html", "text": "Интензивно е движението по главен път Е-79 и автомагистрала „Струма“. Пътните настилки в областта са предимно сухи и нормално проходими. Това съобщиха за  Радио „Фокус“-Пирин  от Областно пътно управление – Благоевград. Натоварено движение, но без образуването на колони от автомобили се наблюдава и по второкласен път – 19 Симитли – Гоце Делчев. През деня не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛора КАЛЧЕВА", "date": "2018.07.26", "title": "Благоевград: Повишена опасност от падащи камъни има в Кресненското дефиле и по второкласен път – 19 Симитли – Гоце Делчев"}
{"url": "http://www.focus-news.net/news/2018/07/26/2549757/sitel-makedoniya-parlamentat-na-makedoniya-izbra-chlenovete-na-dik.html", "text": "С 100 гласа „за\" и нито един „против“ в македонския парламент бе избран съставът на Държавната избирателна комисия (ДИК), предава скопският телевизионен канал  „Сител“ .  \r\nПредседателят на органа ще бъде от редиците на опозицията, а мнозинството в него – от управляващите партии. Избирането на ДИК стана възможно, след като ВМРО-ДПМНЕ и СДСМ постигнаха консенсус по спорни въпроси и изпълниха ангажиментите, поети в рамките на последната среща на четирите най-големи партии в страната, проведена в понеделник.  \r\nОсвен ДИК, без дебат и с подкрепата на над 100 депутати бяха приети измененията в Закона за правителството, в Изборния кодекс и за финансирането на политическите партии. Опозицията успя да си гарантира служебно правителство 100 дни преди изборите, в което ще има двама министри от редиците й. От гледна точка на финансирането на партиите бе постигнато съгласие да се увеличи двойно процентът от бюджетните средства, които политическите сили ще получат, за да няма съмнително финансиране и дарения.  \r\nВласт и опозиция обаче остават на различни позиции за референдума за името. Вече бе обявено, че той ще бъде обявен не по-късно от 30 юли, а провеждането му ще бъде насрочено за 30 септември. \r\nМинистър-председателят Зора Заев бе категоричен, че референдумът ще се проведе – независимо от позициите на ВМРО-ДПМНЕ и резултатите от преговорите с тях. За първи път той остави на парламента възможността да вземе решение за необходимите конституционни промени, ако референдумът не бъде успешен. Това изявление на Заев бе разтълкувано като мярка срещу евентуален бойкот. \r\nС този темп конституционните промени ще бъдат приети някъде през януари. През февруари следващата година се очаква Гърция да ратифицира договора за името.  Тереза Герова", "date": "2018.07.26", "title": "„Сител“ (Македония): Парламентът на Македония избра членовете на ДИК"}
{"url": "http://www.focus-news.net/news/2018/07/26/2549763/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Нормално проходими са пътищата в област Смолян, съобщиха за  Радио „Фокус“ – Смолян  дежурният в Областно пътно управление – Смолян. Времето е облачно, без валежи, а пътните настилки са предимно сухи. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През нощта не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в сутрешните часове е интензивен по бул. „България“, прилежащите към него улици и кръстовища, както и входно-изходните артерии на града. \r\nНели ГЕРГЬОВСКА", "date": "2018.07.26", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/07/26/2549766/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на  дружеството . В Благоевград с нарушено електрозахранване ще бъдат улиците „Александър Стамболийски“, „Ален Мак“, „Братя Иванови“, „Илинден“, „Освобождение“, „Струма“, „Христо Чернопеев“ и „Яне Сандански“. В Дупница с прекъснато електричество ще са улиците: „Никола Малашевски“, „Индустриална“ и „Никола Малашевски“. В община Кюстендил прекъсвания на електрозахранването ще има в селата  Ломница, Мазарачево, Невестино и Нови Чифлик.", "date": "2018.07.26", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2018/07/26/2549765/kyustendil-na-mesta-patnite-nastilki-sa-mokri-nyama-valezhi-v-oblastta.html", "text": "На места пътните настилки са мокри, няма валежи в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Въведено е ограничение на скоростта в участък от пътя Рила – Рилски манастир заради свлачище. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/ч, тъй като в участък с дължина 250 метра движението се извършва в една лента.  Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.07.26", "title": "Кюстендил: На места пътните настилки са мокри, няма валежи в областта"}
{"url": "http://www.focus-news.net/news/2018/07/26/2549767/veliko-tarnovo-vklyuchvaneto-na-detski-gradini-i-uchilishta-v-spisaka-na-sredishtni-i-zashtiteni-i-razkrivane-na-novi-sotsialni-uslugi-shte-glasuva-obshtinskiyat-savet.html", "text": "Включването на детски градини и училища в списъка на средищни и защитени ще гласува Общински съвет – Велико Търново по време на днешното си редовно заседание, предаде репортер на  Радио „Фокус“ – Велико Търново . Предложението на местната администрация е в списъка на средищни да влязат ДГ „Детски свят“ в село Церова кория и детската градина в село Балван, както и ОУ „П. Р. Славейков” в село Церова кория, ОУ „Христо Смирненски” в село Самоводене, ОУ „Св.Иван Рилски” в  село Балван и ОУ „Д-р Петър Берон” в град Дебелец. За защитено се предлага  ОУ „П.Р.Славейков“ в село Церова кория. На днешното си заседание съветниците ще утвърдят натуралните показатели по проектомрежата на институтите на предучилищното и училищно образование при община Велико Търново за учебната 2018/2019 година. Те ще дадат съгласие за кандидатстване с проект „Интегриран градски транспорт на град Велико Търново“ по ОП „Региони в растеж“ 2014-2020. Съветниците ще решат и дали ще бъдат разкрити две нови социални услуги –  Център за социална рехабилитация и интеграция за депа с увреждащи (с програма Ранна интервенция на уврежданията) в град Велико Търново и „Общностен център за деца и семейства“ също в град Велико Търново. В дневния ред са включени отчет на Отчет за дейността на Великотърновския общински съвет и на неговите комисии за първото полугодие, Отчет за изпълнение на решенията на Великотърновски Общински съвет за първите шест месеца и Отчет за текущото изпълнение на общинските проекти, финансирани със средства от ЕС и държавния бюджет. Три са питанията, отправени към кмета на Общината Даниел Панов от общинските съветница. Първото е от общинския съветник Николай Илчев и касае баскетболното игрище и площадка за скейтборд на ул. „Оборище“ в града. Второто питане е от съветници от групата на БСП. То е във връзка с реализиране на инсталация за преработка на отпадъци във Велико Търново. Последното питане е от общинския съветник Стоян Витанов. То е за проблем във връзка с непрекъснатото наводняване на жилищен блок, намиращ се на ул. „Йоновка“ 11 във Велико Търново. \r\nЗаседанието започва в 9.00 часа. В дневния ред са включени 56 точки. \r\nНадежда КРЪСТЕВА", "date": "2018.07.26", "title": "Велико Търново: Включването на детски градини и училища в списъка на средищни и защитени и разкриване на нови социални услуги ще гласува Общинският съвет"}
{"url": "http://www.focus-news.net/news/2018/07/26/2549754/lyubomir-karakanovski-bchk-strukturite-na-cherveniya-krast-v-gartsiya-predostavyat-nay-neobhodimoto-na-postradalite-sled-ognenoto-bedstvie-podpomagat-se-i-vsichki-darzhavni-organi.html", "text": "Структурите на Червения кръст в Гърция предоставят най-необходимото на пострадалите след огненото бедствие, подпомагат се и всички държавни органи. Това каза в сутрешния блок „Добро утро, България“ на  Радио „Фокус“  Любомир Каракановски, главен експерт в дирекция „Мениджмънт на бедствията“ в БЧК. По- думите му всички съседни национални дружества на доброволческата организация за изразили готовност да помогнат, първи от които бяха българските структури с отпуснатите 3000 евро за справяне с последиците. „Това, което оказва Гръцкият червен кръст към момента са най-необходимите неща са оказване на помощ на хората, които са евакуирани- походни легла, завивки, дрехи, закуск, вода, най-необходимите на първо време неща. ГЧК привлече и спасители самаритяни, като се разриха няколко пункта да оказване на първа долекарска помощ. Тук излиза и първата трудност, че в тези пунктове трябва да се извършва и подбор на пострадалите, за да могат различните наранявания да бъдат отправяни към съответните болници за по-нататъшно лечение“, обясни той. Любомир Каракановски коментира още, че справянето с щетите след огненото бедствие в Гърция ще отнеме месеци, като възстановителният период при бедствие от подобен мащаб е изключително труден.", "date": "2018.07.26", "title": "Любомир Каракановски, БЧК: Структурите на Червения кръст в Гърция предоставят най-необходимото на пострадалите след огненото бедствие, подпомагат се и всички държавни органи"}
{"url": "http://www.focus-news.net/news/2018/07/26/2549769/daniel-panov-kmet-na-veliko-tarnovo-remontite-v-stariya-grad-shte-priklyuchat-do-oktomvri.html", "text": "Ремонтите в стария град ще приключат до октомври. Това каза кметът на Велико Търново Даниел Панов в предаването „Тази сутрин” на  bTV . „Има проблемни участъци в града като Южния пътен възел, които се наводняват при валежи, но те са част и от третокласната пътна мрежа и за тях отговаря Агенция „Пътна инфраструктура” (АПИ). В момента текат ремонти в стария град – пренарежда се калдъръмената настилка.  Те ще приключат до края на септември“, уточни кметът. \r\nПанов е и председател на Управителния съвет на Сдружението на общините. Той напомни, че от сдружението поискаха процент от приходите от тол таксите да бъдат предоставени на общините за ремонти на общинските пътища. „В момента те получават само 50 млн. лв. субсидия от държавата, което е крайно недостатъчно“, напомни кметът на Велико Търново.", "date": "2018.07.26", "title": "Даниел Панов, кмет на Велико Търново: Ремонтите в стария град ще приключат до октомври"}
{"url": "http://www.focus-news.net/news/2018/07/26/2549770/liderat-na-bsp-korneliya-ninova-se-sreshtna-s-kitayskiya-poslanik.html", "text": "Лидерът на БСП Корнелия Нинова проведе работна среща с Н.Пр. Джан Хайджоу, Извънреден и пълномощен посланик на Китайската народна република, съобщиха от пресцентъра на  БСП . Акцент в дискусията бяха инициативите „16+1“ и „Един пояс, един път“, както и възможностите за подобряване на сътрудничеството между България и Китай в икономически план, в сферата на земеделието, инфраструктурните, транспортни и енергийни проекти, както и в научния, образователния, технологичен обмен и обмена на стоки и суровини. Председателят на БСП изтъкна важността на Китай като първостепенен партньор на България и добави, че двете страни имат отлични политически отношения, основаващи се на взаимно доверие и уважение. Нинова изрази желание политическият диалог да продължи на балансирана основа и сътрудничеството, да има практически измерения. Председателят на БСП подкрепи подписаните над 20 споразумения по време на визитата на премиера на Китай Ли Къцян. В рамките на работната среща бе дискутирана и предстояща визита на делегация на БСП, водена от Корнелия Нинова, която ще посети Китай. Посещението е по покана на китайската страна и ще бъде реализирано през втората половина на 2018 г. По време на срещата бяха обсъдени още - политическата обстановка в Европейския съюз, отношенията между Китай и Германия, както и отношенията със САЩ. От страна на посолство на Китайската народна република участие взеха още Ян Дзианцун, политически съветник, Ян Сюй, първи секретар по политическите въпроси и Му Ди, втори секретар. От страна на БСП участваха още Петър Витанов, член на ПГ „БСП за България“ и член на Групата за приятелство с Китай и Никола Митов, експерт в Международния отдел на БСП.", "date": "2018.07.26", "title": "Лидерът на БСП Корнелия Нинова се срещна с китайския посланик"}
{"url": "http://www.focus-news.net/news/2018/07/26/2549772/burgas-13-godishno-momche-se-e-udavilo-v-yazovir-kray-selo-zornitsa.html", "text": "13-годишно момче се е удавило в язовир край село Зорница, съобщиха от пресцентъра на  ОДМВР - Бургас . Вчера около 13.05 часа в Районно управление - Средец е получено съобщение за инцидент в района на язовир „Зорница-1” край с. Зорница, общ. Средец, при който се удавило 13-годишно момче. Установено е, че непълнолетният П.М. от с. Зорница влязъл в язовира да се къпе, но на около 50 м навътре, започнал да вика за помощ и изведнъж потънал под водата. В язовира се хвърлил 65-годишният М.Б. от с. Зорница, който открил тялото на момчето и го извадил на брега. Въпреки опитите за реанимиране, 13-годишният останал без пулс и жизнени показатели. Дошлите на местопроизшествието медици констатирали смъртта на момчето. Тялото му е откарано за аутопсия в отделение „Съдебна медицина” при УМБАЛ – Бургас.", "date": "2018.07.26", "title": "Бургас: 13-годишно момче се е удавило в язовир край село Зорница"}
{"url": "http://www.focus-news.net/news/2018/07/26/2549771/govoritelyat-na-gl-prokuror-rumyana-arnaudova-otkritoto-18-godishno-momiche-ot-dobrich-e-bilo-drogirano-i-zhestoko-maltretirano-v-prodalzhenie-na-poveche-ot-20-dni.html", "text": "Откритото 18-годишно момиче от Добрич е било дрогирано и жестоко малтретирано в продължение на повече от 20 дни. Това каза за  Агенция „Фокус“  говорителят на главния прокурор Румяна Арнаудова. „Районната прокуратура в Добрич ръководи досъдебно производство, по което е постановено задържане до 72 часа на лице, което е обвинено в държане на наркотични вещества и противозаконно лишаване от свобода по начин, опасен за здравето на пострадалата, и по особено мъчителен начин. Днес ще се поиска задържането под стража на лицето като мярка за неотклонение“, каза още Арнаудова. \r\nТя обясни, че по сигнал на гражданин на 24 юли е извършено претърсване в дома на родителите на задържания, където е открито малко количество наркотични вещества. „След което по инициатива на разследващите е извършено претърсване и в неговия собствен дом в центъра на Добрич. И там е открито момичето в безпомощно състояние. Полицейските служители веднага са извикали „Бърза помощ“. Момичето е отведено в Спешния център в Добрич, където му е оказана бърза помощ. Вчера в късните следобедни часове окръжният прокурор на Добрич посети здравното заведение. След намесата и помощта на лекарите момичето вече е контактно, като продължават медицинските дейности по пълното ѝ оздравяване“, обясни говорителят на главния прокурор. \r\nАрнаудова посочи, че днес ще бъде организиран нейният разпит пред съдия. „В беседата, която се провежда с окръжния прокурор, тя е потвърдила, че е била държана не по нейна воля, а противозаконно е била лишавана от свобода от извършителя на престъплението, когото сме задържали. Състоянието на момичето е много тежко, тъй като е установено и от нейните сведения, че е била и дрогирана в продължение на повече от 20 дни и е била жестоко малтретирана – има външни следи от нараняване, има следи от загасяне на цигара в лицето ѝ. Назначена е съдебно-медицинска експертиза, която ще установи видът на телесните наранявания, което може да доведе и до повдигане на още едно обвинение за причиняване на телесна повреда на 18-годишната девойка“, каза още тя. \r\nЦветилена СИМЕОНОВА", "date": "2018.07.26", "title": "Говорителят на гл. прокурор Румяна Арнаудова: Откритото 18-годишно момиче от Добрич е било дрогирано и жестоко малтретирано в продължение на повече от 20 дни"}
{"url": "http://www.focus-news.net/news/2018/07/26/2549775/the-local-rayanear-otmeni-okolo-300-poleta-zaradi-stachki-v-italiya-ispaniya-portugaliya-i-belgiya.html", "text": "Нискобюджетната авиокомпания „Райънеър“ отмени около 300 полета заради двудневната стачка на кабинния екипаж в Италия, Испания, Португалия и Белгия, съобщава електронното издание  The Local . \r\nИрландската компания обяви миналата седмица, че стачката, организирана от пет профсъюза във връзка със заплащането и условията на труд на кабинния етаж, ще я принуди да анулира 300 полета в четвъртък, 26 юли. Според официалните данни са засегнати около 100 хил. пасажери. За тях са били предвидени алтернативни полети, дадена им е и възможност за пълно възстановяване на похарчените за билети средства.  \r\nАнулиранията причиниха хаос в Европа, но най-засегнатата държава е Испания, където стачкуват около 1,8 хил. членове на кабинния екипаж. В съобщение в социалните мрежи „Райънеър“ се извини на своите клиенти в Белгия, Испания и Португалия, засегнати от стачките.  Тереза Герова", "date": "2018.07.26", "title": "The Local: „Райънеър“ отмени около 300 полета заради стачки в Италия, Испания, Португалия и Белгия"}
{"url": "http://www.focus-news.net/news/2018/07/26/2549768/faz-germanskiyat-vanshen-ministar-predlozhi-pomoshtta-na-berlin-za-yadrenoto-razorazhavane-na-severna-koreya.html", "text": "Министърът на външните работи на ФРГ Хайко Маас предложи помощта на Берлин за ядреното разоръжаване на Северна Корея, съобщава националният ежедневник  Die Frankfurter Allgemeine Zeitung .  \r\n„Когато настъпи моментът, ние сме готови да подкрепим процеса \",  увери Маас в рамките на посещението си в южнокорейската столица Сеул. Германия може да допринесе със своя опит, натрупан при преговорите по ядреното споразумение с Иран, допълни първият дипломат на Берлин.  \r\nСевернокорейският лидер Ким Чен-ун се съгласи на пълна денуклеаризация на полуострова след срещата на върха с американския президент Доналд Тръмп през юни. От месеци насам режимът в Пхенян не е провеждал ядрени изпитания.. Въпреки това, Маас изрази скептицизма си по отношение на надеждността на обещанията на Ким. „Имаше твърде много нарушения на международното право и твърде много разочарования в миналото\", припомни германският социалдемократ.  \r\nНезависимо от това процесът, който вече е започнал, е може би най-голямата възможност, която някога е имало в междукорейския конфликт. „Това може да бъде последният шанс, който режимът в Северна Корея ще получи. Това, което ние очакваме, е, че в изявленията от срещата на върха в Сингапур сега да бъдат последвани от дела\". В противен случай санкциите срещу Северна Корея няма да бъдат премахнати.  \r\nНа въпроса дали Южна Корея може да използва уроците от обединението на Германия, Маас увери, че и двата случая са „сравними“. Южнокорейският външен министър на свой ред заяви, че най-големият урок по обединението на Германия е, че съседните страни трябва да бъдат включени в процеса. Тереза Герова", "date": "2018.07.26", "title": "FAZ: Германският външен министър предложи помощта на Берлин за ядреното разоръжаване на Северна Корея"}
{"url": "http://www.focus-news.net/news/2018/07/26/2549776/pss-dobri-sa-usloviyata-za-turizam-v-planinite-do-obyad.html", "text": "Добри са условията за туризъм в планините до обяд. Това съобщиха за  Агенция „Фокус“  от  Планинската спасителна служба (ПСС)  при БЧК. Умерен вятър духа по билата, с преминаваща мъгла по върховете. На повечето места има висока разкъсана облачност. Сутрешните температури са от 5 до 16 градуса. Mетеорологичните прогнози сочат, че в следобедните часове се очаква влошаване на времето, заради което от ПСС не препоръчват излизане в планините след обяд. В Пампорово работят 1-ва, 2-ра и 4-та линия на лифтовите съоръжения, на Боровец и в Банско работи кабинковата въжена линия, а на Витоша съоръженията не работят. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.26", "title": "ПСС: Добри са условията за туризъм в планините до обяд"}
{"url": "http://www.focus-news.net/news/2018/07/26/2549777/pregled-na-osnovnite-temi-vav-velikotarnovskiya-pechat.html", "text": "„Над 1200 лева на ден изкарват гъбари в Еленско“ е заглавие от областния всекидневник  „Янтра Днес” . Над 1200 лв. на ден си докарват гъбари в Еленско. Има хора, които влизат в горите с модерни автомобили, правят по 4-5 курса и се връщат с пълни багажници. \"Царицата\" това лято е манатарката, тежка и доходоносна гъба, казва Стефан Дончев от Елена, който работи в най-голямата фирма по изкупуване на диворастящи гъби и билки. Този сезон цената на манатарката тръгна от 9-10 лв. за килограм, сега вече е паднала до 3-4 лв., обяснява Дончев. \r\n„Ремонтират парапета на моста в кв. „Чолаковци“ е друго заглавие от ежедневника. Започна ремонтът на парапета на моста в кв. „Чолаковци“ във Велико Търново. Част от оградата на пътното съоръжение бе засегната при катастрофа в началото на май, когато лека кола се удари в парапета и полетя в дерето. За щастие шофьорът оцеля, но получи фрактура на два прешлена. \r\nОт днес екипи на „Пътни строежи – ВТ“ започнаха ремонтните дейности по моста, които включват монтиране на нови панели. В района на кръстовището е поставена и еластична, ударопоглъщаща мантинела. \r\n„Близо 60 са незаетите места за курсанти в НВУ “Васил Левски“ е заглавие от страница три на ежедневника. “Забраняват груповия лов за дива свиня“ четем на страници четири в изданието. На страница пет е публикувани материали със заглавие “Екип от Харвард дава отговор на въпроса кой е обитавал крепостта “Ряховец“. \r\n“Етър-64“ и “Бъки“ завършиха 19:19, събраха още 1504 лева за Данчо“ е заглавие от спортната страница на вестник „Янтра Днес“. \r\n“Търновка получи награда в САЩ за постижения в областта на медицината“  е заглавие от първа страница на другия областен ежедневник  “Борба“ . Д-р Силвия Уилс от старата столица е удостоена с престижната награда за принос в развитието на медицината в САЩ. Тя получи приз от традиционните лекарски награди в Сиатъл заради изследвания в областта на рака на гърдата. Благодарение на нейни разработки,, американски специалисти и фармацевти успели да създадат ново експериментално лекарство, което по първоначални данни дава много добър резултат при възстановителния период след химиотерапия. \r\n„Асансьор качва туристи на върха на Царевец“ е друга тема от ежедневника. Две нови услуги за туристи въвеждат във Велико Търново. Асансьор вече качва любителите на фотографията на върха на Патриаршията на Царевец. Съоръжението е допълнителна атракция, която туристите могат да използва, за да направят уникални панорамни снимки на старата столица, или просто да се насладят на гледката. \r\n„Читалището в Обединение прави незабравима ваканция за децата в селото“, „Англичанин от Хаджидимитрово пребил мъж от селото, в дома му намерили дрога и незаконна пушка“, „С два нови проекта ще обновяват центърът на Елена и парк „Калето“ са други заглавия от страниците на всекидневника. \r\n“943 жълти и 58 червени картона са показани през миналия сезон в Северозападната Трета лига“, “Отборите на “Етър ВТ“ почват със “Славия“ в националните групи до 15 и 17 години“ и “Александър Илиев с бронз на 50 метра бътерфлай от държавното по плуване“ са заглавията от спортната страница на изданието.", "date": "2018.07.26", "title": "Преглед на основните теми във великотърновския печат"}
{"url": "http://www.focus-news.net/news/2018/07/26/2549774/pg-na-bsp-za-balgariya-prizova-ministara-na-regionalnoto-razvitie-nikolay-nankov-da-prisastva-na-debatite-po-zakona-za-patishtata.html", "text": "ПГ на „БСП за България“ призова министъра на регионалното развитие Николай Нанков да присъства на дебатите по Закона за пътищата. Призивът направи заместник-председателят на ПГ на „БСП за България“ Драгомир Стойнев в началото на днешното пленарно заседание, предаде репортер на  Агенция „Фокус“.   „Имаме много въпроси към него. Вчера той наговори куп неистини. Считам, че министърът е този, който трябва да обясни каква е политиката и как ще постигне заложените в програмата на ГЕРБ цели“, каза още Стойнев. Председателят на Народното събрание Цвета Караянчева заяви, че ще се свърже с министър Николай Нанков и ще информира парламента. По думите ѝ той е в във Велико Търново.    \r\nДеница КИТАНОВА", "date": "2018.07.26", "title": "ПГ на „БСП за България“ призова министъра на регионалното развитие Николай Нанков да присъства на дебатите по Закона за пътищата"}
{"url": "http://www.focus-news.net/news/2018/07/26/2549778/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-yuli.html", "text": "„Софийска вода” временно ще прекъсне водоснабдяването в някои части на столицата на 27 юли, съобщиха от пресцентъра на  водоснабдителното дружество . Във връзка с подмяна на обратни клапи пред бл. 33, жк. „Христо Смирненски“ , се налага спиране на водоподаването от 13:00 до 18:00 часа на клиентите на „Софийска вода”, живеещи в района на бл. 33, бл. 33А – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 33А. \r\nВъв връзка с реконструкция на уличен водопровод на ул. „Могила“, с. Лозен , се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Могила“, ул. „Васил Левски“, ул. „Св. Спас“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Могила “ ъгъла с ул. „Обретеница“. \r\nВъв връзка с подмяна на сградно водопроводно отклонение на ул. „Стефан Стамболов“, гр. Банкя , се налага спиране на водоподаването от 10:00 до 17:00 часа на клиентите на „Софийска вода”, живеещи в района на ул. „Стефан Стамболов“, ул. „Несебър“, ул. „Поморие“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стефан Стамболов“ ъгъла с ул. „Поморие“. \r\nВъв връзка с монтаж на водомер пред бл. 298, жк. „Света троица“ , се налага спиране на водоподаването от 09:30 до 14:30 часа на клиентите на „Софийска вода”, живеещи в бл. 298, бл. 299 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 299. \r\nВъв връзка с подмяна на сградно водопроводно отклонение  на ул. 518 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. 518 от ул. 513 до ул. 514. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 518 №15. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.07.26", "title": "„Софийска вода” временно ще прекъсне водоснабдяването в някои части на столицата на 27 юли"}
{"url": "http://www.focus-news.net/news/2018/07/26/2549773/parlamentat-vklyuchi-v-programata-si-prezidentskoto-veto-varhu-zakona-za-privatizatsionen-i-sledprivatizatsionen-kontrol.html", "text": "Парламентът включи в програмата си президентското вето върху Закона за приватизационен  и следприватизационен контрол, предаде репортер на  Агенция „Фокус“ . Предложението за включване в дневния ред направи председателят на Народното събрание Цвета Караянчева в началото на днешното пленарно заседание. Предложението на Караянчева бе тази точка да влезе в програмата на депутатите под номер 8. „За“ предложението й гласуваха 175 народни представители, „против“ – 0 и „въздържали се“ – 3.  \r\nДеница КИТАНОВА", "date": "2018.07.26", "title": "Парламентът включи в програмата си президентското вето върху Закона за приватизационен и следприватизационен контрол"}
{"url": "http://www.focus-news.net/news/2018/07/26/2549782/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Министърът на външните работи на ФРГ Хайко Маас предложи помощта на Берлин за ядреното разоръжаване на Северна Корея, съобщава националният ежедневник  Die Frankfurter Allgemeine Zeitung .  \r\n„Когато настъпи моментът, ние сме готови да подкрепим процеса \",  увери Маас в рамките на посещението си в южнокорейската столица Сеул. Германия може да допринесе със своя опит, натрупан при преговорите по ядреното споразумение с Иран, допълни първият дипломат на Берлин.  \r\nСевернокорейският лидер Ким Чен-ун се съгласи на пълна денуклеаризация на полуострова след срещата на върха с американския президент Доналд Тръмп през юни. От месеци насам режимът в Пхенян не е провеждал ядрени изпитания.. Въпреки това, Маас изрази скептицизма си по отношение на надеждността на обещанията на Ким. „Имаше твърде много нарушения на международното право и твърде много разочарования в миналото\", припомни германският социалдемократ.  \r\nНезависимо от това процесът, който вече е започнал, е може би най-голямата възможност, която някога е имало в междукорейския конфликт. „Това може да бъде последният шанс, който режимът в Северна Корея ще получи. Това, което ние очакваме, е, че в изявленията от срещата на върха в Сингапур сега да бъдат последвани от дела\". В противен случай санкциите срещу Северна Корея няма да бъдат премахнати.  \r\nНа въпроса дали Южна Корея може да използва уроците от обединението на Германия, Маас увери, че и двата случая са „сравними“. Южнокорейският външен министър на свой ред заяви, че най-големият урок по обединението на Германия е, че съседните страни трябва да бъдат включени в процеса. \r\n***  САЩ ще „преосмислят\" митата за внос на стомана и алуминий от страните от Европейския съюз, които на свой ред ще се задължат да увеличат покупките на американска соя и втечнен природен газ, отбелязва изданието  Politico  в европейската си редакция.  \r\nПрезидентът на САЩ Доналд Тръмп обяви, че Вашингтон ще изостави плановете си за налагане на нови тарифи срещу ЕС и ще работят за разрешаване на съществуващите различия в опит да бъде избегната търговската война.„Новата фаза\" в търговските отношения между Вашингтон и Брюксел бе обявена, след като Тръмп се срещна с председателя на Европейската комисия Жан-Клод Юнкер. Той пристигна в Белия дом с екипа си, за да се опита да убеди държавния глава на САЩ да се откаже от налагането на тарифи за вноса на автомобили и авточасти в страната.  \r\nВ съвместно изявление Тръмп и Юнкер също обявиха, че търговските партньори ще работят за премахване на тарифите за всички неавтомобилни промишлени стоки, ще засилят сътрудничеството в областта на закупуването на енергия и ще работят съвместно за реформиране на Световната търговска организация (СТО).  \r\n„Това ще отвори пазарите за фермерите и работниците, ще увеличи инвестициите и ще доведе до по-голям просперитет както в САЩ, така и в ЕС. Ако се обединим, можем да направим нашата планета по-добра, по-сигурна и по-просперираща\", заяви Тръмп.  \r\nИзявлението му бе предшествано от месеци на напрежение в двустранните отношения, провокирано от решението на САЩ за налагане на тарифи за внос на алуминий и стомана, включително и от страните от Общността. Брюксел реагира, като наложи ответни мита в рамер на приблизително 3,3 млрд. долара за американски стоки, дънки и бърбън. \r\nПосещението на Юнкер беше насочено към успокояване на обстановката. В замяна на ангажиментите на Тръмп за „преоценка\" на тарифите за стомана и алуминий и „задържането на допълнителни тарифи\", ЕС ще увеличи покупките на соя от САЩ и ще изгради още терминали за внос на втечнен природен газ от Америка. \r\n\"Когато бях поканен от президента в Белия дом, имах едно намерение – да сключа сделка. И ние постигнахме споразумение. Срещата бе добра, конструктивна“, увери европейският лидер. \r\nГоворейки по-късно след срещата си с Тръмп, Юнкер разкри, че преговорите му с Тръмп са продължили три часа и половина. „Хубаво е, че успяхме да се договорим“, призна Юнкер, като същевременно увери, че сделката е голяма победа за Брюксел. \r\n***  Нискобюджетната авиокомпания „Райънеър“ отмени около 300 полета заради двудневната стачка на кабинния екипаж в Италия, Испания, Португалия и Белгия, съобщава електронното издание  The Local . \r\nИрландската компания обяви миналата седмица, че стачката, организирана от пет профсъюза във връзка със заплащането и условията на труд на кабинния етаж, ще я принуди да анулира 300 полета в четвъртък, 26 юли. Според официалните данни са засегнати около 100 хил. пасажери. За тях са били предвидени алтернативни полети, дадена им е и възможност за пълно възстановяване на похарчените за билети средства.  \r\nАнулиранията причиниха хаос в Европа, но най-засегнатата държава е Испания, където стачкуват около 1,8 хил. членове на кабинния екипаж. В съобщение в социалните мрежи „Райънеър“ се извини на своите клиенти в Белгия, Испания и Португалия, засегнати от стачките. \r\n***  Правителството на Гърция обяви мерки за облекчаване на жертвите на пожара в Атика, съобщава електронното издание на вестник  Kathimerini .  \r\nЖертвите на бедствието в източната част на Атика се увеличиха до 81 души, а спасителните екипи продължават с усилията си да намерят десетки хора, които остават в неизвестност. Около 130 служители на армейски и пожарни бригади продължават да търсят изчезналите, чийто брой към настоящия момент не може да бъде конкретизиран. \r\n„Получихме десетки сигнали за изчезнали лица“, заяви говорителят на противопожарните служби Ставрола Малири, като отбеляза, че някои от тях може да са сред загиналите. Допуска се, че някои от изчезналите може вече да са се завърнали по домовете си, без да са информирали властите.  \r\nВ изказване пред Skai TV кметът на Рафина-Пикерми Евангелос Бурнус предупреди, че броят на жертвите може да нарастне до трицифрено число. Съгласно думите му, 98% от Мати - градът, в който са регистрирани повечето смъртни случаи - са унищожени, както и 50% от град Кокино Лиманаки. \r\nОт 187 души, включително 23 деца, които са били ранени при пожари, 60 възрастни остават в болница - 11 от тях са в интензивно отделение, според данни от Министерството на здравеопазването на Гърция.  \r\nГоворителят на правителството Димитрис Цанакопулос обяви пакет от облекчаващи мерки за жертвите на пожара, включително по 5 000 евро за засегнатите семейства и по 6 000 евро за тези с повече от три деца. Засегнатите фирми ще получат 8 000 евро. Той обяви и данъчни облекчения, включително освобождаването от данък върху имуществото за собственици, чиито имоти са напълно унищожени или претърпели големи щети в резултат на пожара.  \r\nСпоред Министерството на инфраструктурата и транспорта повече от 200 къщи са напълно унищожени. Служителите, изпратени до Рафина, Мати и Неос Вуцас, досега са проверили 720 домове и са установили, че 211 от тях са необитаеми. Други 234 къщи са сериозно повредени и ще се нуждаят от ремонт. Повече от 125 изгорели автомобили са били отстранени от екипи, за да освободят улиците в Мати. \r\n*** Доналд Тръмп сключи сделка с Европейския съюз за да избегне търговска война, пише британският вестник  The Times . \r\nПрезидентът Тръмп се оттегли от търговската война с Европейския съюз снощи, като се съгласи да работи с блока за премахване на трансатлантическите мита. \r\nДоналд Тръмп обяви, че преговорите ще започнат веднага, като той приветства тази \"нова фаза\" в отношенията на Америка с ЕС. \r\nВ изявление в Белия дом, заедно с председателя на Европейската комисия Жан-Клод Юнкер, той каза, че и двете страни \"ще работят заедно за нулеви тарифи, нулеви нетарифни бариери и нулеви субсидии\" за промишлени стоки. \r\nАмериканският президент заяви, че преговорите ще \"разрешат\" проблема с  високите  американски мита върху европейската стомана и алуминий, наложени от администрацията му тази година, както и ответните мерки на ЕС. \"Започваме преговорите точно сега и знаем посоката\", каза Тръмп. \r\nЖан-Клод  Юнкер приветства \"добрата и конструктивна среща\" и каза, че САЩ и ЕС ще \"премахнат други тарифи\", като започнаха разговори, седмици след като Доналд Тръмп заплашваше да наложи високи налози върху европейските автомобили и описа блока като враг. \r\nЕвропейските длъжностни лица се договориха да внасят повече соя и втечнен природен газ от Америка и да адаптират стандартите, за да предоставят на производителите на медицински изделия по-добър достъп до пазарите на ЕС. Тръмп заяви, че е това е  \"много голям ден за свободната и справедлива търговия\". \r\nЕС и САЩ също ще работят за намаляване на бариерите и за увеличаване на търговията с услуги, химикали, фармацевтични продукти, медицински продукти, както и соя, \"каза той. \r\nТръмп също критикува Китай за това, което нарече той нарече  \"свиреп\" опит за удар по американските фермери с мита. \r\n***", "date": "2018.07.26", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2018/07/26/2549783/burgas-politsiyata-v-nesebar-e-zalovila-shofyor-s-312-promila-alkohol.html", "text": "Полицията в Несебър е заловила шофьор с 3,12 промила алкохол, съобщиха от пресцентъра на  ОДМВР - Бургас . Вчера около 16.55 часа в района на х-л „Ирис”, служители от Районно управление – Несебър спрели за проверка лек автомобил „Фолксваген Джета”, с бургаска регистрация, управляван от 43-годишния Н.О. от Карнобат, като констатирали, че същият шофира след употреба на алкохол с концентрация - 3,12 промила. Н.О. е задържан със заповед за полицейско задържане за срок до 24 часа. По случая е образувано бързо полицейско производство.", "date": "2018.07.26", "title": "Бургас: Полицията в Несебър е заловила шофьор с 3,12 промила алкохол"}
{"url": "http://www.focus-news.net/news/2018/07/26/2549785/yavor-bozhankov-bsp-lipsata-na-dalgosrochna-viziya-e-v-osnovata-na-vseki-problem-u-nas.html", "text": "Големият разговор на Бузлуджа ще е за \"Визията за България\". С тази тема искаме да привлечем вниманието на хората. В основата на всеки проблем у нас стои липсата на дългосрочна визия. Това заяви народният представител от ПГ на \"БСП за България\" Явор Божанков, съобщиха от пресцентъра на  БСП . Като пример той даде трусовете в управляващата коалиция. \"Споровете там са за пари - един затваря заведения, друг ги отваря, обвинения в лобизъм, преразпределение на властта. Всичко е жажда за пари и власт, визия за 3 дни напред, визия да добутаме правителството до края му\", подчерта той. По думите му, ако имаме визия за 20 години напред, темата би била демография, доходи, върховенство на закона, но в никакъв случай - кой кое заведение е затворил и кой кое заведение е отворил, кой колко власт иска и и кой на кого е нарушил икономическите интереси. Като пример за липсата на визия у управляващите Божанков посочи и решението за концесионирането на Летище \"София\", стратегически обект за националната сигурност, който е печеливш, наливането на пари в БДЖ, което не е реформирано и губи и от там средствата се източват. \"Защо? Защото трябва да решим проблема за днес и да докараме правителството до края на мандата му\", коментира той. Защо дадоха 60 млн. лв. на бизнесмена Домусчиев - защото визията им е \"Докато управляваме, да уредим нашите хора\". Не това ни трябва, а визия занапред, защото след 20 години, на всеки 5-ма българи - 3-ма ще бъдат пенсионери и само  2-ма  работещи\", заяви той. \r\nЯвор Божанков подчерта, че е участвал в интервюта, които немско и американско НПО са организирали и разговорът там започва от 2100г. \"След 20 години изкуственият интелект ще замени много работни места. Кадрите, които обучаваме в момента няма да бъдат актуални само след 10 години. Ако сега не започнем да се подготвяме, ще се озовем в неприятна ситуация\", заключи Божанков.", "date": "2018.07.26", "title": "Явор Божанков, БСП: Липсата на дългосрочна визия е в основата на всеки проблем у нас"}
{"url": "http://www.focus-news.net/news/2018/07/26/2549786/afp-v-blizost-do-amerikanskoto-posolstvo-v-pekin-e-izbuhnala-eksploziya.html", "text": "Експлозия е избухнала в близост до посолството на САЩ в китайската столица Пекин, предава  AFP . \r\nАгенцията се позовава на свидетели, споделили видяното в социалните мрежи. Видеоклипове, публикувани в онлайн пространството, показват дим в небето над дипломатическия комплекс в китайската столица. Според свидетели е имало взрив, но към настоящия момент няма официална информация. Тереза Герова", "date": "2018.07.26", "title": "AFP: В близост до американското посолство в Пекин е избухнала експлозия"}
{"url": "http://www.focus-news.net/news/2018/07/26/2549787/vidin-normalno-prohodimi-sa-patishtata-v-oblastta.html", "text": "Нормално проходими са пътищата в областта, каза за  Радио „Фокус“  дежурният служител в Областно пътно управление – Видин. Натоварен е трафикът в посока за граничен пункт „Дунав мост 2“, към другите два гранични пункта във Видинска област – „Връшка чука“ и „Брегово“, трафикът е спокоен. Движението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно-изходните артерии на града и по бул.“Панония“. \r\nАнна ЛОЗАНОВА", "date": "2018.07.26", "title": "Видин: Нормално проходими са пътищата в областта"}
{"url": "http://www.focus-news.net/news/2018/07/26/2549789/srbija-danas-sarbiya-aleksandar-vuchich-planira-poseshtenie-na-sarbite-v-kosovo-prez-septemvri.html", "text": "Държавният глава на западната ни съседка Александър Вучич планира през месец септември да посети сръбската общност в Косово, съобщава електронното издание на белградския вестник  Srbija Danas . \r\nСъгласно разпространената информация, в рамките на визитата си в Косово Вучич ще направи обръщение към представителите на сръбската общност в най-младата държава на Балканите, чиято независимост не е призната от официален Белград.  \r\nВизитата на Вучич е договорена на среща с представителите на сърбите от южната, северната и централната част на Косово. „Обсъдени бяха ключовите въпроси за сърбите в Косово (в източника - Косово и Метохия). Темите бяха ежедневните проблеми, пред които са изправени нашите хора, сигурността и перспективите за диалог между Белград и Прищина“, пояснява източник на изданието.   \r\nЕдно от най-важните резултати от срещата е, че всяко предложение, позиция или решение, които Белград ще приеме, първо ще бъде представено на сърбите в Косово, за да бъде разгледана тяхната позиция. Участниците в срещата са достигнали до извода, че албанците не желаят постигането на компромис. Белград обаче ще се опита да го намери, подчертават от редакцията. „Важното е международната общност и албанците да получат всичко и да унижат сърбите и Сърбия\", изрази увереност източникът на вестника.  Тереза Герова", "date": "2018.07.26", "title": "Srbija Danas (Сърбия): Александър Вучич планира посещение на сърбите в Косово през септември"}
{"url": "http://www.focus-news.net/news/2018/07/26/2549790/nina-stavreva-kmet-na-kavarna-15-000-sa-turistite-posetili-kavarna-do-kraya-na-mesets-yuni-tendentsiyata-e-za-pokachvane-na-turistopotoka-prez-avgust-i-septemvri.html", "text": "15 000 са туристите посетили Каварна до края на месец юни, тенденцията е за покачване на туристопотока през август и септември. Това каза в интервю за сутрешния блок „Добро утро, България“ на  Радио “Фокус“  кметът на Каварна Нина Ставрева. Тя уточни, че по този начин са достигнати стойностите им от миналата година. „Въпреки лошото време и сега има много туристи, както много българи така и от Румъния, Чехия, Словакия и други страни“. Ставрева допълни, че няма отлив на руски туристи. Каварна посрещна старта на сезона добре подготвена с достатъчно осигурени спасители, обясни градоначалникът. „Разбира се, не само морски туризъм, заради прекрасното ни море. Тук има условия за развитие и на селски, и на спортен, и на конгресен туризъм, така че работим във всички посоки. Съвсем наскоро врати отвори новият атракцион на територията на Община Каварна – ние вече си имаме своя аквапарк, екшънпарк, който е втори по размер след този в София. Така че условия за всякакъв вид туризъм има в Каварна и ние работим, за да го покажем на хората“, коментира Нина Ставрева. Тя каза още, че от две години усилено се работи за сектор туризъм и облика на града вече е различен. „С богата си култура и любопитни места Каварна има потенциал да развива различни видове туризъм“, добави Ставрева.", "date": "2018.07.26", "title": "Нина Ставрева, кмет на Каварна: 15 000 са туристите посетили Каварна до края на месец юни, тенденцията е за покачване на туристопотока през август и септември"}
{"url": "http://www.focus-news.net/news/2018/07/26/2549784/d-r-svetlozar-baychev-mbal-dobrich-nyama-opasnost-za-zhivota-na-otkritoto-18-godishno-momiche-v-momenta-e-nastaneno-v-reanimatsiya.html", "text": "Откритото 18-годишно момиче, което бе доведено с полицейска патрулка с болницата, е било в крайно тежко състояние. Това съобщи изпълнителният директор на МБАЛ – Добрич Д-р Светлозар Байчев, предаде кореспондентът на  Радио „Фокус” – Варна . 18-годишното момиче, което е от Добрич, е заведено в болницата преди два дни. Тя е била шокирана, дезориентирана, но в съзнание. „Проведени са първоначални изследвания – параклинични, рентгенологични, което целеше установяването на увреждания мекотъканни вътрешни органи. Рентгенологичните изследвания отхвърлиха фрактури на скелета. Настанена беше в терапевтично отделение. Хематологичните показатели бяха значително занижени. Проведени са адекватни реанимационни мероприятия. Става дума за възстановяване на хемоглобина, който е значително понижен. В момента пациентката е приведена и на лечение в отделението по реанимация. Стабилна, контактна, адекватна, с външни видими белези на охлузвания по лакти, колена, следи от повърхностни наранявания в областта на лицето, носа, устата, на границата на косата с челото. В момента е в значително подобрено общо състояние. Не съществува риск и опасност за живота й“, каза д-р Байчев. Той допълни, че при приемането й в болницата са направени тестове за наркотици, които са излезли положителни. В момента се лекува физическата травма, впоследствие и психологическата. Според специалистите психологическата травма е значително по-дълбока и тежка и нейното лечение е по-продължително.  \r\nЖулиета НИКОЛОВА", "date": "2018.07.26", "title": "Д-р Светлозар Байчев, МБАЛ -Добрич: Няма опасност за живота на откритото 18-годишно момиче, в момента е настанено в реанимация"}
{"url": "http://www.focus-news.net/news/2018/07/26/2549779/petar-kichashki-yurist-losh-znak-e-che-horata-s-uvrezhdaniya-se-zamervat-s-protesti-kontraprotesti-i-rekontraprotesti.html", "text": "Изключително лош знак се изпраща към обществото с това, че различните групи от хора с увреждания се замерват с протести, контрапротести и реконтрапротести. Несъгласието и разнобоя между различните представители на хората с увреждания достига до абсурдни висоти и трябва да бъде прекратен. Това заяви пред  Агенция \"Фокус\"  Петър Кичашки, юрист, изпълнителен директор на Института за модерна политика и експерт в сферата на уврежданията. \r\n\"Трябва да сме наясно с едно - никъде, никога и по никакъв начин, където и да е било по света, положителни промени в сферата на уврежданията не са се случили при наличие на такава бездна в разбиранията между различните представители на интересите на хората с увреждания. У нас в последните години се забелязваше един устойчив ръст на несъгласие в рамките на общността на хората с увреждания, което е нормално и е част от общите демократични процеси. Несъгласието обаче не бива да се превръща в повод за торпилиране на целия процес по реформа в сектора\", обясни още той. \r\n\"Хората с увреждания са много различни и е нормално да има различни зрителни ъгли при решаването на техните проблеми. Но едно е различие, друго е това, което се случва в сферата в последно време. Големият риск е, че целият политически и обществен момент пред хората с увреждания може да бъде пропилян в междуособни боричкания между различните \"лагери\" в сферата на увреждането. Ако не се седне, образно казано, на масата за преговори и не се направи поне опит за изработване на общи решения, страхувам се, че проблемите пред хората с увреждания съвсем скоро отново ще потънат в небитието и ще трябва да чакаме години преди реално нещо да се промени в тази сложна система\", каза още Петър Кичашки.", "date": "2018.07.26", "title": "Петър Кичашки, юрист: Лош знак е, че хората с увреждания се замерват с протести, контрапротести и реконтрапротести"}
{"url": "http://www.focus-news.net/news/2018/07/26/2549791/aleksandar-nenkov-gerb-ne-mozhe-motiv-na-bsp-za-zakonoproekta-za-tol-sistemata-da-bade-dali-ministar-nikolay-nankov-e-v-zala-ili-ne.html", "text": "Не може мотивите ви „за“ или „против“ законопроекта да бъдат дали един министър е тук, или не. Такава е функцията на парламента да внася законопроекти. Това каза от парламентарната трибуна депутатът от ГЕРБ Александър Ненков в дебатите по първото гласуване на законовите промени за въвеждане на тол системата в отговор на БСП, според които приходите от тол системата трябва да отидат в общините, предаде репортер на  Агенция „Фокус“ . „Един от най-спорните въпроси в регионална комисия беше този, че на общините им се полага - не, не им се полага“, посочи той. „Винаги сме търсили подкрепата на общините, но тук става въпрос за нещо съвсем различно“, коментира Ненков. „Не може да събираш такса за дадена услуга, а да я използваш за нещо различно от това, за което е платена“, обяви той. „Идеята на въвеждането на тол системата е да направи така, че АПИ да бъде на самоиздръжка. Тогава би се освободил един ресурс и можем да търсим увеличаване на капиталовите разходи за общините“, посочи депутатът от ГЕРБ. „По въпроса с тол системата и общините трябва да се търси малко по-балансиран подход, различен от този да прехвърляме средства от едно перо в друго“, каза още Ненков. \r\nБиляна ИВАНОВА", "date": "2018.07.26", "title": "Александър Ненков, ГЕРБ: Не може мотив на БСП за законопроекта за тол системата да бъде дали министър Николай Нанков е в зала, или не"}
{"url": "http://www.focus-news.net/news/2018/07/26/2549792/vidin-54-godishen-mazh-e-zadarzhan-za-telefonna-izmama.html", "text": "54-годишен мъж е задържан в полицейския арест за измама, съобщиха от пресцентъра на  ОДМВР - Видин . Незабавните оперативно-издирвателни действия започнали вчера, след получена информация за подготвяна телефонна измама в гр. Видин, в к-с „Химик”. При предприетите действия от служители от РУ-Видин за пресичане на телефонната измама, на място до бл. 19/7 около 13.30 часа било установено лицето К.И./54г./ от с. Синаговци, у което, след извършен обиск, униформените намерили черен на цвят найлонов плик, съдържащ банкноти на обща стойност 5905.00 лв и мобилен телефон с две сим карти. Последвало и претърсване в обитавания от лицето имот в с. Синаговци, откъдето служителите иззели един обгорял мобилен телефон и още две сим карти. Било установено, че жертва на телефонната измама е 71-годишна жена от гр. Видин, която хвърлила през терасата си 5905 лв. Мъжът е задържан с полицейска мярка за срок до 24 часа, образувано е досъдебно производство за престъпление по чл. 209, ал. 1 от НК.", "date": "2018.07.26", "title": "Видин: 54-годишен мъж е задържан за телефонна измама"}
{"url": "http://www.focus-news.net/news/2018/07/26/2549793/sliven-ban-shte-izvarshi-izsledvaniya-na-stariya-bryast.html", "text": "Проби от символа на Сливен –  Стария бряст, са изпратени и в БАН, съобщи пред  Радио „Фокус“ – Сливен  кметът на община Сливен Стефан Радев. Той е получил уверения, че лично академик Александров се е ангажирал и може да посети дървото. „Миналата седмица изпратихме проби на представители на Института по горите. Те се ангажираха да направят изследвания в две други лаборатории. Така ще имаме всички възможни становища за състоянието и перспективите“, коментира Радев. Все още се очакват резултатите от  изследванията на Лесотехническия университет. Пробите бяха взети от фирмата, която обследва и консултира Стария бряст. Те целят да установят дали брястът е болен от  остра форма на холандската болест, която е смъртоносна за вида.", "date": "2018.07.26", "title": "Сливен: БАН ще извърши изследвания на Стария бряст"}
{"url": "http://www.focus-news.net/news/2018/07/26/2549764/kathimerini-gratskoto-pravitelstvo-obyavi-merki-za-oblekchavane-na-zhertvite-na-pozhara-v-atika.html", "text": "Правителството на Гърция обяви мерки за облекчаване на жертвите на пожара в Атика, съобщава електронното издание на вестник  Kathimerini .  \r\nЖертвите на бедствието в източната част на Атика се увеличиха до 81 души, а спасителните екипи продължават с усилията си да намерят десетки хора, които остават в неизвестност. Около 130 служители на армейски и пожарни бригади продължават да търсят изчезналите, чийто брой към настоящия момент не може да бъде конкретизиран. \r\n„Получихме десетки сигнали за изчезнали лица“, заяви говорителят на противопожарните служби Ставрола Малири, като отбеляза, че някои от тях може да са сред загиналите. Допуска се, че някои от изчезналите може вече да са се завърнали по домовете си, без да са информирали властите.  \r\nВ изказване пред Skai TV кметът на Рафина-Пикерми Евангелос Бурнус предупреди, че броят на жертвите може да нарастне до трицифрено число. Съгласно думите му, 98% от Мати - градът, в който са регистрирани повечето смъртни случаи - са унищожени, както и 50% от град Кокино Лиманаки. \r\nОт 187 души, включително 23 деца, които са били ранени при пожари, 60 възрастни остават в болница - 11 от тях са в интензивно отделение, според данни от Министерството на здравеопазването на Гърция.  \r\nГоворителят на правителството Димитрис Цанакопулос обяви пакет от облекчаващи мерки за жертвите на пожара, включително по 5 000 евро за засегнатите семейства и по 6 000 евро за тези с повече от три деца. Засегнатите фирми ще получат 8 000 евро. Той обяви и данъчни облекчения, включително освобождаването от данък върху имуществото за собственици, чиито имоти са напълно унищожени или претърпели големи щети в резултат на пожара.  \r\nСпоред Министерството на инфраструктурата и транспорта повече от 200 къщи са напълно унищожени. Служителите, изпратени до Рафина, Мати и Неос Вуцас, досега са проверили 720 домове и са установили, че 211 от тях са необитаеми. Други 234 къщи са сериозно повредени и ще се нуждаят от ремонт. Повече от 125 изгорели автомобили са били отстранени от екипи, за да освободят улиците в Мати. Тереза Герова", "date": "2018.07.26", "title": "Kathimerini: Гръцкото правителство обяви мерки за облекчаване на жертвите на пожара в Атика"}
{"url": "http://www.focus-news.net/news/2018/07/26/2549788/dora-yankova-bsp-samnyavame-se-che-na-1-yanuari-2019-g-tol-sistemata-nyama-da-bade-dokumentno-i-administrativno-obezpechena.html", "text": "Съмняваме се, че на 1 януари 2019 г. тол системата няма да бъде документно и административно обезпечена. Това каза народният представител от  ПГ на „БСП за България“ Дора Янкова по време на обсъждането на промените в Закона за пътищата, предаде репортер на  Агенция „Фокус“.   „Ние си даваме сметка, че след 2020 г. няма да има достатъчно средства за общия свързващ магистрален пръстен, който не е изграден все още и за държавните пътища - втора и трета категория. Затова многократно от парламентарната група е заявявала, че подкрепяме тол системата. Паралелно с това четем също внимателно документите, които и Световна банка и Министерство на регионалното развитие и благоустройството (МРРБ) създават. Вчера министърът се опита тук срамежливо да отговаря защо инициативата на е на членове на парламента“, каза Янкова. По думите ѝ на 11 ноември 2015 г. в съобщение на МРРБ, където се публикува доклада на Световната банка за въвеждането на смесената система за тол такси и електронни винетки е записано, че след като докладът е разгледан министър-председателят ще назначи работна група, която да направи всички документи за въвеждане на тол системата. „Знаете ли кой е ръководителят на тази група?“, попита Янкова.Тя призова, когато общините кажат, че имат нужда от финансов ресурс, депутатите са можели да решат да отделят такъв на общините. \"Да покажем европейски модел и да кажем, че искаме магистралите, през където и да минават да бъдат красиво направени, а не да сгъваме кметовете\", посочи Дора Янкова по отношение на идеята на НСОРБ процент от приходите от тол такси да отива за общинските пътища. Депутатът от БСП препоръча на Агенция \"Пътна инфраструктура (АПИ) и на МРРБ след приемането на законопроекта да направят една добра информационна кампания, защото така се прави в модерните страни. \"Не може министърът вчера като сърдито дете да ни каже няколко думи и днес да си върши работата по общините, а вие от ГЕРБ да се червите и да казвате как тази ленива администрация нищо не направи последните три години и вие я вадите от положението\", допълни Янкова.  \r\nСекретарят на ПГ на „БСП за България“ Филип Попов допълни: „Току-що чухме мотивите на вносителя. Тук се говори за някакви приходи, разходи, такси. Уважаеми народни представители, в законопроекта, в оценката за въздействие няма една запетайка по отношение на финансовите параметри на този закон“, каза Попов и посочи, че така не се внася закон. „Министърът ви го няма на това отгоре“, каза още Попов на управляващото мнозинство. \r\nДеница КИТАНОВА", "date": "2018.07.26", "title": "Дора Янкова, БСП: Съмняваме се, че на 1 януари 2019 г. тол системата няма да бъде документно и административно обезпечена"}
{"url": "http://www.focus-news.net/news/2018/07/26/2549781/umbalsm-pirogov-tezhko-ostava-sastoyanieto-na-6-godishnoto-dete-koeto-be-blasnato-ot-kola-v-sandanski.html", "text": "Тежко остава състоянието на 6-годишното дете, което бе блъснато от кола в Сандански. Това стана ясно на брифинг пред УМБАЛСМ „Пирогов“, предаде репортер на  Агенция „Фокус“ . В момента се правят изследвания на детето, като има реална опасност за живота му. От болницата заявиха, че на този етап прогнози за състоянието му не могат да се правят. \r\nВ сряда вечерта детето беше транспортирано до УМБАЛСМ „Пирогов“, след като беше блъснато на тротоар от автомобил, управляван от 73-годишен мъж.", "date": "2018.07.26", "title": "УМБАЛСМ „Пирогов“: Тежко остава състоянието на 6-годишното дете, което бе блъснато от кола в Сандански"}
{"url": "http://www.focus-news.net/news/2018/07/26/2549780/parvan-simeonov-politolog-golemiyat-vapros-za-obedinenite-patrioti-sega-e-osaznavat-li-kakvo-mogat-da-izgubyat.html", "text": "Големият въпрос за Обединените патриоти сега е осъзнават ли какво могат да изгубят. Това каза в сутрешния блок \"Добро утро България\" на  Радио \"Фокус\"  политологът Първан Симеонов. По думите му патриотите са доказали, че могат да се върнат успешно от всяка крайна точка на напрежение. Трите партии преминаха през най-трудната част от работата си в коалиция и въпреки вътрешните си противоречия доказаха, че могат да бъдат единни, сега обаче стои опасността да се провалят с лесната част то програмата си, ако не осъзнаят какво могат да изгубят, добави политологът. \"Видяхме как либералната общност в България изведнъж заобича Валери Симеонов, когато започна да говори за хазарта, за морето, за Русия и руския Патриарх. Но ще гласуват ли либералите в България, така наречените десни за Валери Симеонов? Съмнявам се. Къде е г-н Каракачанов в цялата работа? Той се мъчи да балансира между двете партии и за сега печели от това. Защото единият седи в едната крайност, другият в другата, а Каракачанов е с един от най-високите рейтинги в кабинета, балансирайки ги. Сидеров и Симеонов отговарят за лошите новини, а Каракачанов за добрите. Добре му се получава, обаче ще започнат да му тежат тези неща, ще започнат да му тежат скандалите и няма да действат, като помощни колела, а ще действат, като тежести, като чували с пясък. Всички в коалицията са в много сложна ситуация и ми се струва, че те си я усложняват по доста странен начин\", каза Първан Симеонов и уточни, че липсата на рационално поведение в политиката, може да изиграе лоша шега на коалицията.", "date": "2018.07.26", "title": "Първан Симеонов, политолог: Големият въпрос за Обединените патриоти сега е осъзнават ли какво могат да изгубят"}
{"url": "http://www.focus-news.net/news/2018/07/26/2549794/burgas-24-godishen-mazh-e-skochil-ot-devetiya-etazh-na-blok-v-zhk-lazur.html", "text": "24-годишен мъж е скочил от деветия етаж на блок в ж.к. „Лазур“, потвърди за  Радио „Фокус“ – Бургас  Цветелина Рандева, говорител на ОДМВР-Бургас. Инцидентът е станал вчера в късния следобед в таванското помещение на бл.3,  вх. А. в комплекса. По думите на Рандева младият мъж е живеел в село край Карлово и е пристигнал в Бургас с вечерния влак. Пострадалият е в много тежко състояние с опасност за живота. Настанен е в отделението по реанимация в УМБАЛ-Бургас. \r\nДеница ДИМИТРОВА", "date": "2018.07.26", "title": "Бургас: 24-годишен мъж е скочил от деветия етаж на блок в ж.к. „Лазур“"}
{"url": "http://www.focus-news.net/news/2018/07/26/2549795/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "Във второто издание на съвместното предаване \"Добрич - Блян вихрен, понесен над степ ековита... \" на  Радио „Фокус“ и Община Добрич  ще възкресим паметта за историческа личност, свързана с Добруджа. Ще представим малко познати истории за топонимията в региона, ще ви разкажем за нови културни инициативи и за предстояща среща на българската народна традиция с Китай. Тази седмица ще ви срещнем с двама историци. Радослав Симеонов ще ни разкаже за произхода на името „Рилци“, което всеки добричанин знае, но малцина познават историята му. Надежда Иванова ще ни разкаже за Стефан Караджа, какво място заема Добруджа в живота му и как Регионалният исторически музей в града провокира най-малките да изучават историята на своя род. Община град Добрич обяви тази седмица нова онлайн платформа по повод организирането на 48-часов филмов маратон под наслов „КРАСИВ ДОБРИЧ“. В края на предаването ще ви срещнем с художествения ръководител на Арт център „Палитра“ Иван Иванов. Негови танцьори и певци вече пътуват за Китай, за да представят там богатството на нашия фолклор в традиционно и съвременно звучене. Тези и още теми слушайте в предаването \"Добрич - Блян вихрен, понесен над степ ековита...\" от 14:00 до 15:00 часа с водещ Диана Стоева.", "date": "2018.07.26", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2018/07/26/2549796/reuters-eksploziyata-v-blizost-do-posolstvoto-na-sasht-v-pekin-nalitse-sa-samneniya-za-opit-za-samozapalvane.html", "text": "Китайската полиция е отвела жена, която се е заляла с бензин в „опит за самозапалване“ пред сградата на американската дипломатическа мисия в Пекин, предава  Reuters , като се позовава на държавни медии.  \r\nСвидетели споделиха, че са чули взрив в близост до посолството на САЩ в китайската столица. Очевидец разказа, че в близост до дипломатическата сграда има до осем полицейски патрулки. В социалните медии бяха разпространени кадри, на които се вижда дим над посолството.  \r\nКъм настоящия момент остава неясно дали наистина е имало експлозия. Персоналът в посолствата на Индия и Южна Корея, разположен в близост до това на САЩ, не са запознати с информацията за необичаен инцидент и работят в нормален режим. От американската дипломатическа мисия все още не са коментирали докладите.  Тереза Герова", "date": "2018.07.26", "title": "Reuters: Експлозията в близост до посолството на САЩ в Пекин: Налице са съмнения за „опит за самозапалване“"}
{"url": "http://www.focus-news.net/news/2018/07/26/2549797/taner-ali-dps-podkrepyame-tol-sistemata-no-zakonoproektat-nyama-yasnota-i-shte-glasuvame-vazdarzhal-se.html", "text": "По принцип подкрепяме тол системата, но днес ще гласуваме „въздържал се“ - законопроектът няма яснота. Това каза депутатът от ДПС Танер Али в дебатите по първото гласуване на законовите промени за въвеждане на тол системата, предаде репортер на  Агенция „Фокус“ . „Винаги, когато имаше въпроси в парламентарния контрол към регионалния министър той споменаваше тол системата - „нека да я въведем и ще има пари и за общини, и за пътища“, коментира той. „Има европейска директива, че не може средствата от тол системата да се дават за общинска пътна мрежа, но 50-те млн. лева, които всяка година се дават от АПИ за общински пътища, са крайно недостатъчни“, заяви Танер Али. „Надявам се, че между първо и второ четене всеки с разума си и експертността си ще предложи варианти как да облекчим и общините“, каза още депутатът от ДПС. \r\nБиляна ИВАНОВА", "date": "2018.07.26", "title": "Танер Али, ДПС: Подкрепяме тол системата, но законопроектът няма яснота и ще гласуваме „въздържал се“"}
{"url": "http://www.focus-news.net/news/2018/07/26/2549798/milcho-dongov-kmet-na-pazardzhishkoto-selo-ivaylo-golyamo-porazhenie-sa-nanesli-kiselinnite-i-obilni-dazhdove-na-zemedelieto.html", "text": "Голямо поражение са нанесли киселинните и обилни дъждове на земеделието в село Ивайло, особено на зеленчуците, каза за  Радио „Фокус“-Пазарджик  Милчо Донгов, кмет на населеното място. Той добави, че масови заболявания, като трипс, мана и други такива болести са нападнали насажденията, в резултат на влагата и ниските температури, нехарактерни за сезона. „За първа година земеделци, които отглеждат в стъклени и полиетиленови оранжерии, казват че и там болестите са ги нападнали. Пострадали са домати, пипер, зеле, а продукцията е изключително ниска тази година и земеделците са принудени да вдигнат изкупната цена на зеленчуците“, каза Донгов. \r\nРадослава МУРДЖЕВА", "date": "2018.07.26", "title": "Милчо Донгов, кмет на пазарджишкото село Ивайло: Голямо поражение са нанесли киселинните и обилни дъждове на земеделието"}
{"url": "http://www.focus-news.net/news/2018/07/26/2549800/nimh-v-rezultat-na-intenzivni-valezhi-ima-visoka-veroyatnost-ot-vaznikvane-na-poroyni-navodneniya-v-sledobednite-i-vecherni-chasove-na-mesta-v-zapadnobelomorskiya-baseyn.html", "text": "През следващите дни в следобедните часове, в резултат на валежи, речните нива в Западнобеломорският басейн ще се повишават, сочи справка на сайта на  Националния институт по метеорология и хидрология към БАН . По-значителни ще са повишенията днес и утре в Рилските и Пиринските притоци на реките Струма и Места, както и във водосбора на реките Цапаревска, Лебница и Струмешница – притоци на река Струма. Водните количества на реките в басейна ще бъдат под праговете за внимание. В резултат на интензивни валежи има висока вероятност от възникване на поройни наводнения в следобедните и вечерни часове днес в горните части от водосбора на река Места, във водосборите на Рилските и Пиринските притоци на реките Места и Струма и в притоците на река Струма – реките Цапаревска и Струмешница.", "date": "2018.07.26", "title": "НИМХ: В резултат на интензивни валежи има висока вероятност от възникване на поройни наводнения в следобедните и вечерни часове на места в Западнобеломорския басейн"}
{"url": "http://www.focus-news.net/news/2018/07/26/2549801/kyustendil-preminavaneto-na-motorni-prevozni-sredstva-prez-gkpp-gyueshevo-e-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.26", "title": "Кюстендил: Преминаването на моторни превозни средства през ГКПП „Гюешево” е нормално"}
{"url": "http://www.focus-news.net/news/2018/07/26/2549803/kyustendil-dvama-dushi-sa-zadarzhani-pri-operatsiya-na-ikonomicheska-politsiya-zaradi-teglene-na-golemi-sumi-pari.html", "text": "Двама души са задържани при операция на „Икономическа полиция” в Кюстендил заради теглене на големи суми пари, съобщиха от пресцентъра на  Областна дирекция на МВР – Кюстендил . Полицейските служители са извършили процесуално-следствени действия в студио за услуги в Кюстендил. Иззети са 46 100 лева, компютърни конфигурации и документи, доказващи  тегления на големи парични суми. Съдържателят на студиото – 47-годишен кюстендилец,  е извършвал тегленията от сметката на фирма  и преводи  по същата сметка с пълномощно, издадено му от управителя й. Пари по сметката на фирмата са постъпвали и чрез ПОС терминал. Управителят на фирмата се оказал безимотен 53-годишен  кюстендилец. Той и 47-годишният съдържател на студиото за услуги са задържани за 24 часа с полицейска заповед. По случая е започнато досъдебно производство, уведомен е дежурен прокурор.", "date": "2018.07.26", "title": "Кюстендил: Двама души са задържани при операция на „Икономическа полиция” заради теглене на големи суми пари"}
{"url": "http://www.focus-news.net/news/2018/07/26/2549806/veliko-tarnovo-s-11-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 11 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция в града . Водният стоеж на реката е 200 см, а температурата на водата 24.9 градуса. Днес преди обяд, в повечето места, ще настъпи временно спиране на валежите и разкъсване на облачността до слънчево. След обяд по поречието на Дунав са възможни валежи, придружени с гръмотевици. Ще духа до умерен, в Североизточна България и временно силен северозападен вятър. Максималните температури ще са между 24° и 29°, в Свищов – 30°.", "date": "2018.07.26", "title": "Велико Търново: С 11 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/07/26/2549802/sport-manchestar-yunayted-pobedi-milan-sled-duzpi-na-turnira-international-champions-cup.html", "text": "Манчестър Юнайтед победи Милан след дузпи на международния турнир \"Чемпиънс Къп\". Редовното време завърши наравно - 1:1, на стадион \"Роуз Боул\" в Пасадена, Съединените щати. Алексис Санчес откри за Юнайтед в 12-ата минута, а само три по-късно Сусо изравни. \r\nПри ударите от бялата точка съперниците сътвориха истинско шоу за зрителите, като изпълниха общо 26 дузпи. Накрая Манчестър Юнайтед, победи с 9:8 точни изстрела. Други резултати от турнира: \r\nРома – Тотнъм 1:4 \r\nБорусия Дортмунд – Бенфика 2:2, Бенфика печели с дузпи \r\nМанчестър Сити – Ливърпул 1:2 \r\nЮвентус – Байерн Мюнхен 2:0", "date": "2018.07.26", "title": "Спорт: Манчестър Юнайтед победи Милан след дузпи на турнира International Champions Cup"}
{"url": "http://www.focus-news.net/news/2018/07/26/2549808/kyustendil-vazdushni-pushki-patroni-i-tsigari-sa-izzeti-ot-kashta-i-sklad-v-dupnitsa.html", "text": "Въздушни пушки, патрони и цигари са иззети от къща и склад в Дупница, съобщиха от пресцентъра на  Областна дирекция на МВР – Кюстендил . 2 въздушни пушки и 2 патрона, незаконно притежавани, и 300 къса цигари без български акцизен бандерол са открили и иззели дупнишки полицаи по време на извършени процесуално-следствени действия в къща и склад на хранителен магазин в с. Крайници. По случая е започнато досъдебно производство в РУ - Дупница, уведомен е дежурен прокурор.", "date": "2018.07.26", "title": "Кюстендил: Въздушни пушки, патрони и цигари са иззети от къща и склад в Дупница"}
{"url": "http://www.focus-news.net/news/2018/07/26/2549799/stanislav-ivanov-gerb-ne-razbiram-zashto-bsp-sa-protiv-ramkata-na-tol-sistemata.html", "text": "Не разбирам защо БСП са против рамката на тол системата. Това каза народният представител от ПГ на ГЕРБ  и заместник-председател на Комисията по транспорт Станислав Иванов по време на обсъждане на промените в Закона за пътищата, предаде репортер на  Агенция „Фокус“.   Той посочи, че цените на тол таксите не са ясни, тъй като законът дава рамката. „Дава се рамката на стартирането на тол системата. След това септември месец, ще бъдат направени обществени обсъждания. Ще се дискутират цените, ще се дискутират обхватите“, каза Иванов. Той поясни, че не разбира защо БСП са против рамката на тол системата. „Подкрепете днес рамката на тол системата, а след това нещата ще си вървят поетапно“, допълни още Станислав Иванов. \r\nДеница КИТАНОВА", "date": "2018.07.26", "title": "Станислав Иванов, ГЕРБ: Не разбирам защо БСП са против рамката на тол системата"}
{"url": "http://www.focus-news.net/news/2018/07/26/2549807/varna-prodalzhava-remontat-na-patya-mezhdu-staro-oryahovo-i-grozdyovo.html", "text": "Преминаването по третокласния път между селата Старо Оряхово и Гроздьово се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци, предаде репортер на  Радио „Фокус“ – Варна . Преминаването в участъка от пътния възел до летището на Варна до входа на града трябва да се осъществява с повишено внимание поради ръчно косене на тревни площи. Добри са условията за пътуване на територията на Варненска област. Към този час настилките са сухи, видимостта е добра. От  Агенция „Пътна инфраструктура“ призовават водачите да се движат с повишено внимание по автомагистрала „Хемус” от Слънчево до Варна, където се извършва машинно косене на тревни площи. Продължават ремонтните дейности в района на виадукт „Звездица“ по автомагистрала „Черно море“. Движението от Варна се осъществява при пълно затваряне на платното в посока Бургас и двупосочно движение в платното посока Варна. Придвижването в участъка Кранево – Варна при км 83 е ограничено за движение на МПС над 10 тона, а обходният маршрут е през Кичево и Оброчище. \r\nДиана СТОЕВА", "date": "2018.07.26", "title": "Варна: Продължава ремонтът на пътя между Старо Оряхово и Гроздьово"}
{"url": "http://www.focus-news.net/news/2018/07/26/2549805/fokus-makedoniya-sdsm-obvini-georgi-ivanov-i-antonio-miloshoski-v-razkrivane-na-darzhavna-tayna.html", "text": "От управляващия в Скопие СДСМ обвиниха президента Георги Иванов и депутата на ВМРО-ДПМНЕ Антонио Милошески в разкриване на държавна тайна, съобщава македонският  „Фокус“ . \r\nИзявлението на Милошоски пред Комисията по външни работи и отношението на президента Георги Иванов е в ущърб на интересите на държавата и на нейните граждани. Разкривайки подробности за резултатите от лидерската среща, съдържащи се в доклад, който е получил от държавния глава, и които са класифицирани като държавна тайна, Милошески е нарушил чл.317 от Наказателния кодекс, твърди депутатът от СДСМ Мухамед Зекири.  \r\nСъгласно думите му, Милошески е бил предупреден и от председателя на парламента Талат Джафери, че издава държавна тайна, която не трябва да бъде споделяна публично. \r\n„Обществото трябва да знае, че Милошоски няма сертификат за държавна тайна от 2015 г., защото не може и не трябва да има достъп до такава информация. По тази причина Милошоски не е имал право да поиска този доклад, а кабинетът на президента не може да даде доклада на депутат, който няма сертификат за сигурност. Поради тези причини, срещу Милошоски и срещу този, който му е представил документа, ще повдигнем обвинения за разкриване на държавна тайна, въз основа на член 317 от Наказателния кодекс“, се казва в изявлението на Зекири.  \r\nСъгласно член 317 от Наказателния кодекс, лице, което е издало държавна тайна, ще бъде наказано с лишаване от свобода за срок от една до десет години. Тереза Герова", "date": "2018.07.26", "title": "„Фокус“ (Македония): СДСМ обвини Георги Иванов и Антонио Милошоски в разкриване на държавна тайна"}
{"url": "http://www.focus-news.net/news/2018/07/26/2549811/sliven-7-godishno-momiche-e-prieto-i-operirano-po-speshnost-v-gradskata-bolnitsa-zadarzhan-e-bashtata-na-deteto.html", "text": "На 25 юли е получен сигнал от болнично заведение в град Сливен за прието и оперирано по спешност момиче на 7 години от село Глуфишево с наранявания по главата. Това съобщиха от  ОДМВР - Сливен . \r\nСлед проведени незабавни оперативно - следствени действия от служители на участък „Запад“ в РУ-Сливен е задържан бащата на детето- 28-годишният Д.К. също от село Глуфишево. По случая е образувано досъдебно производство.", "date": "2018.07.26", "title": "Сливен: 7-годишно момиче е прието и оперирано по спешност в градската болница, задържан е бащата на детето"}
{"url": "http://www.focus-news.net/news/2018/07/26/2549810/premierat-boyko-borisov-i-zamestnik-generalniyat-direktor-na-rosatom-kiril-komarov-obsadiha-savmestnoto-satrudnichestvo-v-oblastta-na-yadrenata-energetika.html", "text": "Министър-председателят Бойко Борисов и първият заместник-генерален директор и директор на Блока за бизнес развитие и международен бизнес на държавната корпорация „Росатом“ Кирил Комаров отбелязаха успешното сътрудничество между българската и руската страна в изпълнението на проекта за удължаване живота на V и VI блок на АЕЦ „Козлодуй“. Това съобщиха от  правителствената информационна служба . По думите на премиера Борисов продължаването срока на експлоатация на двата енергоблока на атомната ни централа е един от основните приоритети на правителството в областта на енергетиката. Запазването капацитета на ядрената енергетика ще гарантира сигурността на българската енергийна система. \r\nПо време на срещата министър-председателят информира руската страна за решенията на Народното събрание и на Министерския съвет за възобновяване на дейностите по търсене на възможност за изграждане на АЕЦ „Белене“. Заложените от българска страна условия предвиждат изграждане на централата съвместно със стратегически инвеститор, на пазарен принцип и без предоставяне на държавна гаранция. „Приветстваме решението на българското правителство да възобнови проекта за АЕЦ \"Белене\" и ще се радваме да помогнем при неговото реализиране“, каза Кирил Комаров.", "date": "2018.07.26", "title": "Премиерът Бойко Борисов и заместник-генералният директор на „Росатом“ Кирил Комаров обсъдиха съвместното сътрудничество в областта на ядрената енергетика"}
{"url": "http://www.focus-news.net/news/2018/07/26/2549812/hurriyet-pkk-ima-145-hilyadi-chlenove-v-germaniya-pokazva-doklad-na-razuznavaneto.html", "text": "Нов доклад на Федералната служба за защита на Конституцията (германското вътрешно разузнаване), показва, че групировките, действащи срещу Турция, са засилили активността си на територията на европейската страна, съобщава вестник  Hurriyet . \r\nОт документа става ясно, че към 2017 г. класифицираната от Анкара като терористична групировка „Работническа партия на Кюрдистан“ (ПКК) има 14,5 хил. членове в Германия, с 500 повече, отколкото са били година по-рано.  \r\n„ПКК продължава да бъде най-голямата терористична групировка на чужденци в Германия по отношение на членовете и ефективността\", се казва в доклада от германското разузнаване.  \r\nЧленовете й са събрали повече от 14 млн. евро в Германия и 25 млн. евро в Европа в различни кампании, проведени миналата година, става ясно още от документа. „Въпреки че мирните събития остават основна цел на дейността им в Европа, насилието продължава да бъде опцията идеологията на ПКК\", е заключението на германските спецслужби.  \r\nВ Германия, където живеят над три милиона турци, ПКК е забранена от 1993 г. насам, припомнят от редакцията.  \r\nДокладът установява също, че крайнолевите групировки също са успели да изградят мрежи в страната. DHKP-C има 650 привърженици, докато TKP/ML има 1300 членове, а MLKP е имала 600 последователи в Германия миналата година, разкрива документът.  \r\nВ доклада няма подробна информация за дейността на ФЕТО, сочена от Анкара като организатор на неуспешния опит за държавен преврат от лятото на 2016 г. Турция критикува Германия, като я обвинява в укриването на членовете на мрежата на живеещия в САЩ Фетхуллах Гюлен.  Тереза Герова", "date": "2018.07.26", "title": "Hurriyet: ПКК има 14,5 хиляди членове в Германия, показва доклад на разузнаването"}
{"url": "http://www.focus-news.net/news/2018/07/26/2549813/razgrad-dve-stari-rachni-granati-sa-namereni-pri-remontni-deynosti-v-kashta-v-selo-dryanovets.html", "text": "Две стари ръчни гранати са намерени при ремонтни дейности в къща в разградското село Дряновец, съобщиха от пресцентъра на  ОДМВР - Разград . Открити са около 21.00 часа на 25 юли, когато е подаден сигнал в полицията. Имотът е собственост на 62-годишна жена, която живее в Пловдив и е необитаем повече от 10 години. Районът е обезопасен и живущите са изведени. По случая е заведена преписка и е осигурена охрана до идването на специализирана група от Министерство на отбраната, която да обезвреди гранатите.", "date": "2018.07.26", "title": "Разград: Две стари ръчни гранати са намерени при ремонтни дейности в къща в село Дряновец"}
{"url": "http://www.focus-news.net/news/2018/07/26/2549814/veliko-tarnovo-ministar-nikolay-nankov-inspektira-remonta-na-patya-veliko-tarnovo-arbanasi-gorna-oryahovitsa.html", "text": "Министърът на регионалното развитие и благоустройството Николай Нанков, заедно с председателя на ПГ на ГЕРБ Цветан Цветанов и кмета на Велико Търново Даниел Панов инспектираха рехабилитацията на участък от пътя Велико Търново – Горна Оряховица през Арбанаси. Пътният участък се рехабилитира основно, като средствата за това – около 2.2 млн. лв., са осигурени от бюджета на Агенция „Пътна инфраструктура“. Ремонтните дейности стартираха в края на май месец, а срокът на изпълнение е 3 месеца. Това съобщиха от пресцентъра на  МРРБ . \r\nПрез есента бе ремонтиран и участъкът Велико Търново – Арбанаси, който бе изцяло преасфалтиран, на места – разширен, оформено бе и отводняване край шосето. Местата, на които съществуваше опасност от свлачищни процеси, бяха укрепени.  \r\nМинистър Нанков инспектира и строителството на моста към село Шемшево, област Велико Търново. През 2017-та година при бедствието там част от моста беше разрушен. Междуведомствената комисия за възстановяване и подпомагане към Министерски съвет отпусна над 1.1 млн. лв. за изграждането на новото съоръжение, което е и най-прекият път от Велико Търново към няколко големи села в района, включително Леденик, Пушево, Буковец, Керека и др.  \r\nНовият мост, който ще е основна връзка и с промишлената зона на Велико Търново, ще е с около 2 метра по-висок, широк 10 и дълъг близо 40 метра. Ще има две ленти за движение, осветление и ще бъде със завишена товароносимост. Мостът е разположен встрани от предишния, така че подходът към него да не бъде със завой.  \r\nОчаква се новото съоръжение да бъде готово през септември месец тази година.", "date": "2018.07.26", "title": "Велико Търново: Министър Николай Нанков инспектира ремонта на пътя Велико Търново – Арбанаси – Горна Оряховица"}
{"url": "http://www.focus-news.net/news/2018/07/26/2549815/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Държавният глава на западната ни съседка Александър Вучич планира през месец септември да посети сръбската общност в Косово, съобщава електронното издание на белградския вестник  Srbija Danas . \r\nСъгласно разпространената информация, в рамките на визитата си в Косово Вучич ще направи обръщение към представителите на сръбската общност в най-младата държава на Балканите, чиято независимост не е призната от официален Белград.  \r\nВизитата на Вучич е договорена на среща с представителите на сърбите от южната, северната и централната част на Косово. „Обсъдени бяха ключовите въпроси за сърбите в Косово (в източника - Косово и Метохия). Темите бяха ежедневните проблеми, пред които са изправени нашите хора, сигурността и перспективите за диалог между Белград и Прищина“, пояснява източник на изданието.   \r\nЕдно от най-важните резултати от срещата е, че всяко предложение, позиция или решение, които Белград ще приеме, първо ще бъде представено на сърбите в Косово, за да бъде разгледана тяхната позиция. Участниците в срещата са достигнали до извода, че албанците не желаят постигането на компромис. Белград обаче ще се опита да го намери, подчертават от редакцията. „Важното е международната общност и албанците да получат всичко и да унижат сърбите и Сърбия\", изрази увереност източникът на вестника. \r\n***  От управляващия в Скопие СДСМ обвиниха президента Георги Иванов и депутата на ВМРО-ДПМНЕ Антонио Милошески в разкриване на държавна тайна, съобщава македонският  „Фокус“ . \r\nИзявлението на Милошоски пред Комисията по външни работи и отношението на президента Георги Иванов е в ущърб на интересите на държавата и на нейните граждани. Разкривайки подробности за резултатите от лидерската среща, съдържащи се в доклад, който е получил от държавния глава, и които са класифицирани като държавна тайна, Милошески е нарушил чл.317 от Наказателния кодекс, твърди депутатът от СДСМ Мухамед Зекири.  \r\nСъгласно думите му, Милошески е бил предупреден и от председателя на парламента Талат Джафери, че издава държавна тайна, която не трябва да бъде споделяна публично. \r\n„Обществото трябва да знае, че Милошоски няма сертификат за държавна тайна от 2015 г., защото не може и не трябва да има достъп до такава информация. По тази причина Милошоски не е имал право да поиска този доклад, а кабинетът на президента не може да даде доклада на депутат, който няма сертификат за сигурност. Поради тези причини, срещу Милошоски и срещу този, който му е представил документа, ще повдигнем обвинения за разкриване на държавна тайна, въз основа на член 317 от Наказателния кодекс“, се казва в изявлението на Зекири.  \r\nСъгласно член 317 от Наказателния кодекс, лице, което е издало държавна тайна, ще бъде наказано с лишаване от свобода за срок от една до десет години. \r\n***  Правителството на Гърция обяви мерки за облекчаване на жертвите на пожара в Атика, съобщава електронното издание на вестник  Kathimerini .  \r\nЖертвите на бедствието в източната част на Атика се увеличиха до 81 души, а спасителните екипи продължават с усилията си да намерят десетки хора, които остават в неизвестност. Около 130 служители на армейски и пожарни бригади продължават да търсят изчезналите, чийто брой към настоящия момент не може да бъде конкретизиран. \r\n„Получихме десетки сигнали за изчезнали лица“, заяви говорителят на противопожарните служби Ставрола Малири, като отбеляза, че някои от тях може да са сред загиналите. Допуска се, че някои от изчезналите може вече да са се завърнали по домовете си, без да са информирали властите.  \r\nВ изказване пред Skai TV кметът на Рафина-Пикерми Евангелос Бурнус предупреди, че броят на жертвите може да нарастне до трицифрено число. Съгласно думите му, 98% от Мати - градът, в който са регистрирани повечето смъртни случаи - са унищожени, както и 50% от град Кокино Лиманаки. \r\nОт 187 души, включително 23 деца, които са били ранени при пожари, 60 възрастни остават в болница - 11 от тях са в интензивно отделение, според данни от Министерството на здравеопазването на Гърция.  \r\nГоворителят на правителството Димитрис Цанакопулос обяви пакет от облекчаващи мерки за жертвите на пожара, включително по 5 000 евро за засегнатите семейства и по 6 000 евро за тези с повече от три деца. Засегнатите фирми ще получат 8 000 евро. Той обяви и данъчни облекчения, включително освобождаването от данък върху имуществото за собственици, чиито имоти са напълно унищожени или претърпели големи щети в резултат на пожара.  \r\nСпоред Министерството на инфраструктурата и транспорта повече от 200 къщи са напълно унищожени. Служителите, изпратени до Рафина, Мати и Неос Вуцас, досега са проверили 720 домове и са установили, че 211 от тях са необитаеми. Други 234 къщи са сериозно повредени и ще се нуждаят от ремонт. Повече от 125 изгорели автомобили са били отстранени от екипи, за да освободят улиците в Мати. \r\n***  Нов доклад на Федералната служба за защита на Конституцията (германското вътрешно разузнаване), показва, че групировките, действащи срещу Турция, са засилили активността си на територията на европейската страна, съобщава вестник  Hurriyet . \r\nОт документа става ясно, че към 2017 г. класифицираната от Анкара като терористична групировка „Работническа партия на Кюрдистан“ (ПКК) има 14,5 хил. членове в Германия, с 500 повече, отколкото са били година по-рано.  \r\n„ПКК продължава да бъде най-голямата терористична групировка на чужденци в Германия по отношение на членовете и ефективността\", се казва в доклада от германското разузнаване.  \r\nЧленовете й са събрали повече от 14 млн. евро в Германия и 25 млн. евро в Европа в различни кампании, проведени миналата година, става ясно още от документа. „Въпреки че мирните събития остават основна цел на дейността им в Европа, насилието продължава да бъде опцията идеологията на ПКК\", е заключението на германските спецслужби.  \r\nВ Германия, където живеят над три милиона турци, ПКК е забранена от 1993 г. насам, припомнят от редакцията.  \r\nДокладът установява също, че крайнолевите групировки също са успели да изградят мрежи в страната. DHKP-C има 650 привърженици, докато TKP/ML има 1300 членове, а MLKP е имала 600 последователи в Германия миналата година, разкрива документът.  \r\nВ доклада няма подробна информация за дейността на ФЕТО, сочена от Анкара като организатор на неуспешния опит за държавен преврат от лятото на 2016 г. Турция критикува Германия, като я обвинява в укриването на членовете на мрежата на живеещия в САЩ Фетхуллах Гюлен. \r\n***", "date": "2018.07.26", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/26/2549816/sliven-dve-maloletni-detsa-sa-zadarzhani-za-opit-za-krazhba-ot-poshtenski-klon-v-kv-vazrazhdane.html", "text": "Две 14-годишни деца са задържани за опит за кражба от пощенски клон в кв. „Възраждане“. Това съобщи за  Агенция „Фокус“  Първолета Мандинска, говорител на ОДМВР – Сливен. Децата са счупили прозорец на пощенския клон, но не са успели да откраднат нищо. Преди това те са откраднали и вещи от пенсионерски клуб в квартала. След като са видели, че не им вършат работа са ги оставали. Двете децата са опитали да откраднат и пари от книжарница.", "date": "2018.07.26", "title": "Сливен: Две малолетни деца са задържани за опит за кражба от пощенски клон в кв. „Възраждане“"}
{"url": "http://www.focus-news.net/news/2018/07/26/2549821/varna-avariya-v-elektroprenosnata-mrezha-vazprepyatstva-rabotata-na-sektor-patna-politsiya-i-treto-ru-na-mvr-v-grada.html", "text": "Авария в електропреносната мрежа в района на сектор \"Пътна полиция\" и Трето РУ на МВР - Варна, налага временно преустановяване на предоставянето на административни услуги. Това съобщиха от пресцентъра на  ОДМВР - Варна . Работи се за бързото отстраняване на проблема.", "date": "2018.07.26", "title": "Варна: Авария в електропреносната мрежа възпрепятства работата на сектор \"Пътна полиция\" и Трето РУ на МВР в града"}
{"url": "http://www.focus-news.net/news/2018/07/26/2549817/kyustendil-do-kraya-na-godinata-sa-vavedeni-dezhurstva-v-obshtinskite-gorski-teritorii-s-tsel-preventsiya-na-pozharite.html", "text": "До края на годината са въведени дежурства в общинските горски територии с цел превенция на пожарите. Това каза пред  Радио „Фокус” – Кюстендил  Анелия Алексова, главен лесничей към Община Кюстендил. Общинските гори в Кюстендил заемат площ от  4876 хектара, като от тях преобладават иглолистните насаждения. Това са и най-лесно запалимите територии, позволяващи за бързо разрастване на пожарите на големи площи, завихряне на огъня, прехвърляне на искри на големи разстояния и образуването на нови огнища. На кметовете и кметските наместници са предоставени материали, чрез които да бъде запознато местното население с опасността от пожари, с правилата и забраните за запалване на растителни остатъци. Община Кюстендил разполага и с пожаронаблюдателна кула за превенция на горските пожари. Кулата е разположена на територията на село Лисец. Тя е оборудвана със специализирана техника. Предава се директна картина към дежурния в оперативния щаб, както и звуков сигнал при регистриране на по-висока температура и засичане на дим. \r\nВенцеслав ИЛЧЕВ", "date": "2018.07.26", "title": "Кюстендил: До края на годината са въведени дежурства в общинските горски територии с цел превенция на пожарите"}
{"url": "http://www.focus-news.net/news/2018/07/26/2549820/dobrich-poveche-mesta-za-nastanyavane-i-novi-turisticheski-atraktsii-shte-ima-v-obshtina-kavarna-tova-lyato.html", "text": "С близо две хиляди места за настаняване е увеличена легловата база в община Каварна за сезон Лято 2018. В момента на територията на общината има 3 945 легла. Това каза на пресконференция по повод началото на туристическия сезон и новите туристически атракции в община Каварна кметът на града Нина Ставрева, съобщиха от пресцентъра на  Общината .  \r\nПо време на пресконференцията, в която участваха и представители на туристическия бранш, бе представен най-новият атракцион за туристи в община Каварна, намиращ се в комплекс „Топола Скайс“ – аквапарк и екшън парк. Те са част от разширението на комплекса, което включва и съществено увеличение на легловата база, като в цялост представлява инвестиция от 16 млн. лв., отбеляза управителят и собственик на комплекса инж. Валентин Вълев. Той благодари на кмета Ставрева за добрия бизнес климат и нормално отношение към бизнеса от страна на общината, с помощта на които инвестицията е била реализирана в планираните срокове. От своя страна кметът Ставрева пожела успех и изрази увереност, че с новите атракции община Каварна ще стане още по-атрактивна за туристите.  \r\nОт 2015 година до сега в община Каварна се отбелязва ежегоден ръст на туристи. Близо 15 хил. туристи са били регистрирани в местата за настаняване в общината до края на юни тази година. С 13 хил. лв. са увеличени приходите от туристическия данък за юни 2018 спрямо юни 2017 г.  \r\nВсички хотелски бази в момента имат направени резервации включително за септември. Най-многобройни са туристите от Румъния, съществен ръст бележат гостите от Чехия, Словакия и Полша.  \r\nНай-посещаваният туристически обект в региона е Нос Калиакра, любими на туристите са още археологическият резерват Яйлата, фермата за охлюви в Българево, нос Чиракман в Каварна, музеят на водката, център Онгъла.", "date": "2018.07.26", "title": "Добрич: Повече места за настаняване и нови туристически атракции ще има в община Каварна това лято"}
{"url": "http://www.focus-news.net/news/2018/07/26/2549818/sliven-33-godishen-mazh-e-pochinal-sled-kato-bil-napadnat-ot-sobstvenite-si-kucheta.html", "text": "На 25 юли, в 20,43 часа, е получен сигнал от жител на село Сотиря за починал мъж на 33 години, който е нападнат от собствените си кучета, които е отглеждал в двора на дома си в същото село. Това съобщиха от  ОДМВР-Сливен . Уведомена е Ветеринарномедицинска служба-Сливен. Извършен е оглед. Тялото е откарано за аутопсия.", "date": "2018.07.26", "title": "Сливен: 33-годишен мъж е починал, след като бил нападнат от собствените си кучета"}
{"url": "http://www.focus-news.net/news/2018/07/26/2549822/dfz-do-momenta-sa-prevedeni-2-050-000-lv-po-pomoshtta-de-minimis-za-oblastite-yambol-i-burgas.html", "text": "До момента Държавен фонд „Земеделие“(ДФЗ) извърши плащания по помощта de minimis за общините в Ямболско и Бургаско, засегнати и ограничени поради заболяването чума по дребните преживни животни, общо на 364 стопани от седемте общини с въведени ограничения заради чумата (PPR) за близо 2 050 000 лв. Това съобщиха от пресцентъра на  ДФЗ . \r\nОбезщетения ще получат не само стопаните на евтанизираните животни, но и всички останали, които подлежат на възбрана за реализиране на млечни и месни продукти извън ограничената зона. \r\nЧрез помощта de minimis стопаните ще могат да покрият загубите от нереализираното мляко, ценовите разлики на изкупената продукция и затрудненията при изхранването на животните. Тя е допълнение към вече изплатените на стопаните обезщетения за евтаназирани животни.", "date": "2018.07.26", "title": "ДФЗ: До момента са преведени 2 050 000 лв. по помощта de minimis за областите Ямбол и Бургас"}
{"url": "http://www.focus-news.net/news/2018/07/26/2549819/abc-news-eksploziyata-pred-amerikanskoto-posolstvo-v-pekin-e-prichinena-ot-samodelno-ustroystvo.html", "text": "Експлозията пред посолството на САЩ в Пекин е причинена от малко самоделно устройство, предава телевизионният канал  ABC News , като се позовава на данни от китайската полиция.  \r\nСъгласно разпространената информация, 26-годишен мъж се е опитал да се нарани, задействайки експлозива. Лицето вече е идентифицирано.  \r\nПо-рано свидетели споделиха, че са чули взрив в близост до посолството на САЩ в китайската столица. Очевидец разказа, че в близост до дипломатическата сграда е имало до осем полицейски патрулки. В социалните медии бяха разпространени кадри, на които се виждаше дим над посолството.  \r\nНяма данни за жертви или пострадали.  Тереза Герова", "date": "2018.07.26", "title": "ABC News: Експлозията пред американското посолство в Пекин е причинена от самоделно устройство"}
{"url": "http://www.focus-news.net/news/2018/07/26/2549809/dots-hristo-mihaylov-abv-otmyanata-na-grupoviya-lov-na-diva-svinya-izvan-dosega-reglamentiraniya-period-e-neleko-no-pravilno-reshenie.html", "text": "Отмяната на груповия лов на дива свиня извън досега регламентирания период е нелеко, но правилно решение. Това заяви в сутрешния блок на БНТ зам.-председателят на АБВ и експерт в областта на управлението на ловното стопанство доц. Христо Михайлов, съобщиха от пресцентъра на  АБВ . „Поздравявам министър Порожанов за това нелеко, но единствено правилно и вярно решение. Само ден след като в Държавен вестник бяха публикувани измененията и допълненията в Закона за лова и опазване на дивеча, които позволяваха за първи път, безпрецедентно да се ловува групово в това време на годината, той взе това решение. Заповедта му за отмяна е публикувана и е напълно обоснована. Първата основна предпоставка за отмяната на този лов беше именно противоположното мнение на самите български ловци, за което ги поздравявам. Те проявиха много голяма зрялост, мъдрост и отговорност към природата и обществото. Досегашната практика с тази болест (африканската чума по свинете, бел.ред.) за съжаление показва, че смъртността при животните на места стига до 100 процента. Вирусът не е заплаха за човека, но е заплаха номер 1 за домашната свиня, за дивата свиня, за полудивите източнобалкански свине и ако навлезе, загубите ще бъдат изключително големи. Ние от АБВ алармирахме земеделското министерство. Направихме над 11 точки предложения за справяне с кризата, в които обобщихме мнението на науката и на професионалната ловна асоциация. Много голяма част от тези мерки, които предложихме сега виждаме в мотивите на земеделския министър и на БАБХ, за да се въведе тази заповед за забрана на груповия лов извън досега регламентираните периоди“, посочи той.  \r\nСъс съжаление, доц. Михайлов констатира, че държавата е могла много по-рано да реагира на задаващото се бедствие. „Вярно е, че африканската чума е сериозен проблем, пред който е изправена страната ни. Мерките, които сега се предприемат, са изключително закъснели, но да се надяваме, че болестта ще ни подмине, макар да не ми се вярва това да се случи. Вирусът на чумата е в европейските страни и циркулира повече от четири години. Преди време той бе регистриран в Латвия, Литва, Естония и от там започна да се прехвърля в съседните страни. Това бяха години, в които можеха да се вземат сериозни превантивни мерки, включително и да се използват ловците за управление на запасите от дива свиня в България. За тяхното, подчертавам, контролирано намаляване“. \r\n„Разбира се, че мерки срещу високата плътност на популацията на дивата свиня трябва да се вземат, но изключително важни са и мерките около свиневъдните комплекси. Те трябва да бъдат изключително стриктни. Трябва да се използва активно участието на ловците в индивидуалния лов, който е разрешен и който е единственият цивилизован метод за въздействие върху дивите популации на животни. И тук държавата трябва да инвестира сериозно. В доверие, в средства. Така, както редица европейски страни подпомагат ловците. За съжаление, пак казвам, че сме закъснели, защото това е един процес, който трябваше да мине и през етап на обучение, през информационна кампания, включително и сред населението“,  посочи доц. Михайлов.", "date": "2018.07.26", "title": "Доц. Христо Михайлов, АБВ: Отмяната на груповия лов на дива свиня извън досега регламентирания период е нелеко, но правилно решение"}
{"url": "http://www.focus-news.net/news/2018/07/26/2549824/sport-totnam-pobedi-roma-s-41-za-edno-poluvreme.html", "text": "Тотнъм победи с 4:1 Рома в приятелски мач в Сан Диего, САЩ. Срещата бе от международния турнир \"Чемпиънс Къп\", като бе първа в надпреварата и за двата съперника. \r\nРома откри резултата още в 3-ата минута с гол на Патрик Шик, след което до края на полувремето последваха два гола на Фернандо Йоренте и два на Лукас Моура. Сега двата тима ще играят срещу Барселона. Първо е Тотнъм на 29 юли, а след това и Рома на 1 август. Други резултати от турнира: \r\nМилан – Манчестър Юнайтед 1:1, Юнайтед печели с дузпи \r\nБорусия Дортмунд – Бенфика 2:2, Бенфика печели с дузпи \r\nМанчестър Сити – Ливърпул 1:2 \r\nЮвентус – Байерн Мюнхен 2:0", "date": "2018.07.26", "title": "Спорт: Тотнъм победи Рома с 4:1 за едно полувреме"}
{"url": "http://www.focus-news.net/news/2018/07/26/2549825/blagoevgrad-tvortsi-shte-predstavyat-simpozium-po-zhivopis-v-oblastniya-grad.html", "text": "Пленер по живопис под надслов \"Механично смесване на култури\" ще бъде представен в Благоевград. Официално той ще бъде открит 27 юли от 12:30 часа в Измирлиева къща, която се намира в кв. „Вароша“.  Куратор е известният художник  Сашо Стоицов. Това съобщиха от пресцентъра на  Община Благоевград . \r\nНа 3 август  ще бъде открита изложба от картини, рисувани по време на пленера. Произведенията остават за фонда на Градска художествена галерия. \r\nВ събитието участие ще вземат 12 художници, използващи актуални технологии и методи на работа в живописта и различни стратегии на съвременното изкуство.  В Националния пленер по живопис ще вземат участие и млади автори.  \r\nПленерът е посветен на изразяването чрез живописната медия като носител на съвременни идеи и послания. \r\nТворбите си ще покажат Борис Колев, Борис Сергинов, Георги Георгиев- Jorras, Йордан Панков- J Pank, Камен Старчев- Rassim, Любен Домозетски, Людмил Лазаров, Надежда Олег Ляхова, Пенка Минчева, Пламен Ковачев и Радослав Нинов.", "date": "2018.07.26", "title": "Благоевград: Творци ще представят Симпозиум по живопис в областния град"}
{"url": "http://www.focus-news.net/news/2018/07/26/2549823/burgas-pbzn-i-darzhavnite-gorski-stopanstva-sa-opredelili-mesta-za-kamping-i-barbekyu-kadeto-e-po-malka-pozharnata-opasnost.html", "text": "ПБЗН и държавните горски стопанства са определили места за къмпинг и барбекю, където е по-малка пожарната опасност. Това каза за  Радио „Фокус“-Бургас  гл. инспектор Николай Николаев, началник на РС „Пожарна безопасност и защита на населението“ – Бургас. „С напредването на лятото, много от хората почиват в гората, правят се къмпинги и барбекюта. И по тази причина приканваме това да се случва само на обозначената от нас и държавните горски стопанства територия“, каза още Николаев. По думите му около тези места са взети мерки, за да не се разпространява огънят при случай на пожар. Поставили са табла с уреди за първоначална реакция, като тупалки, метли, пръскачки, лопати, за да може да се реагира. „Но включително и на тези места трябва да се внимава, когато се пали, защото при наличие на по-силен вятър е предпоставка за възникване на пожар в горската територия. В случай че времето не позволява провеждането на такова мероприятие да го избегнат, за да не се предизвика пожар, който бързо да се разпространи в следствие на силния вятър“, допълни началникът на РС ПБЗН-Бургас . \r\nДеница ДИМИТРОВА", "date": "2018.07.26", "title": "Бургас: ПБЗН и държавните горски стопанства са определили места за къмпинг и барбекю, където е по-малка пожарната опасност"}
{"url": "http://www.focus-news.net/news/2018/07/26/2549828/kyustendil-tri-informatsionni-broshuri-sreshtu-gorski-pozhari-se-razprostranyavat-ot-gorskite-inspektori-v-grada.html", "text": "Три информационни брошури срещу горски пожари се разпространяват от горските инспектори в Кюстендил. Това каза пред  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. По думите му тези брошури са свързани с правилата, които трябва да бъдат спазвани за защита на горите от пожари. „Отправям се с апел към всички – да пазим горите. Стопаните да не палят огън в земеделските земи, когато те искат да почистят площите, защото около 90% от горските пожари възникват от запалване на земеделските земи”, каза Здравчо Тодоров. По думите му от началото на годината има регистрирани по-малко горски пожара на територията на областите Кюстендил и Перник, в сравнение с предходната година. Горските инспектори продължават да извършват проверки, както и превантивна дейност във връзка с жътвената кампания, повечето туристи в горите и други. \r\nВенцеслав ИЛЧЕВ", "date": "2018.07.26", "title": "Кюстендил: Три информационни брошури срещу горски пожари се разпространяват от горските инспектори в града"}
{"url": "http://www.focus-news.net/news/2018/07/26/2549829/parlamentat-prie-na-parvo-chetene-promeni-v-zakona-za-patishtata-za-vavezhdaneto-na-tol-sistema-i-elektronna-vinetka.html", "text": "Парламентът прие на първо четене промени в Закона за пътищата за въвеждането на тол система и електронна винетка, предаде репортер на  Агенция „Фокус“ . „За“ гласуваха 113 народни представители, 1 беше „против“, а 69 се въздържаха. Промените са свързани с изграждането и функциониране на смесената електронна система за събиране на таксите за ползване на платената пътна мрежа. Превозни средства над 3,5 тона ще използват тол системата, на база изминатото разстояние. То ще се изчислява с монтирано в превозното средство бордово устройство, което регистрира данните за изминатото разстояние с помощта на глобална навигационна сателитна система. За превозните средства, които нямат такова устройство, законът предвижда използването на маршрутна карта. Леките автомобили ще бъдат с електронни винетки, на база време. Предвидена е възможност тол таксите да се заплащат по електронен път и в брой на пунктове. А за електронните винетки- чрез терминали за самотаксуване или с картово плащане. Има и възможност за събиране на вземанията чрез т.нар. „карти за гориво“, издавани от различни търговци, чрез които се осъществяват безкасови регистрации на разплащанията, с карти или чипове, които отчитат транзакцията. АПИ ще има правомощията да сключва договори с тези търговци.  \r\nСистемата ще се контролира от ново структурно звено към АПИ – Национално тол управление. Промените включват и въвеждането на т.нар. уикенд електронна винетка с валидност от 12.00 часа в петък до 23.59 часа в неделя. \r\nЕлектронната винетка за леките автомобили ще бъде въведена от 1 януари 2019 година, а тол таксата- от 16 август 2019 година.  \r\nБиляна ИВАНОВА", "date": "2018.07.26", "title": "Парламентът прие на първо четене промени в Закона за пътищата за въвеждането на тол система и електронна винетка"}
{"url": "http://www.focus-news.net/news/2018/07/26/2549826/rumyana-milova-tsgm-predvizhdame-v-chetiri-kvartala-v-sofiya-da-se-uvelichat-mestata-za-sinya-i-zelena-zona-ot-1-noemvri.html", "text": "Предвиждаме в четири квартала в София да се увеличат местата за Синя и Зелена зона от 1 ноември. Това каза пред журналисти в Столичния общински съвет Румяна Милова - директор на Дирекция „Паркиране и гаражи“ в Центъра за градска мобилност във връзка с предложение за увеличение на парко местата на Синя и Зелена зона, предаде репортер на  Агенция „Фокус“ . \r\n„Предвижда се разширяване на зоните в четири района, което е по предложение на кметовете – кв. „Оборище“, кв. „Възраждане“, кв. „Красно село“ и кв. „Лозенец“, като най-много места са предвидени в кв. „Лозенец“. Предвиждаме около 5500 повече места, но точният брой ще имаме, след като бъдат готови схемите. Новото, което е при това разширение, е, че схемите ще бъдат предоставени на районите кметства и кметовете ще имат за задача да запознаят гражданите с тях. Т.е. всеки гражданин ще може на сайта на съответната община да се запознае с това как ще изглежда неговата улица след въвеждането на зоната – къде ще има паркоместа, къде ще е забранено паркирането, къде ще има места за хора с увреждания. И ще имат възможност в рамките на един месец да представят предложения за изменения, за които апелирам да бъдат добре мотивирани и законосъобразни“, обясни Милова. \r\nВъв връзка с контролните мерки след въвеждането на новите места, тя посочи, че преди месец ЦГМ е получил нови 10 паяка. „От старите ще оставим да работят поне 8, а останалите ще бъдат бракувани. Относно екипите, които ще контролират зоните, имаме също нови автомобили, подсигурили сме и нови устройства за контрольорите, така че имаме готовност. Може да се наложи да назначим още хора, но ще се прецени след като бъдат готови схемите за разполагане на паркоместата и да разпределим районите. Но хората няма да бъдат повече от тези, които сме посочили в доклада до Общинския съвет – не повече от 76“, каза още Милова и уточни, че заплатите на служителите ще бъдат съобразно количеството и качеството на работа. \r\nПо думите ѝ, ако предложението бъде прието от Столичния общински съвет, то ще влезе в сила от 1 ноември. \r\nЦветилена СИМЕОНОВА", "date": "2018.07.26", "title": "Румяна Милова, ЦГМ: Предвиждаме в четири квартала в София да се увеличат местата за Синя и Зелена зона от 1 ноември"}
{"url": "http://www.focus-news.net/news/2018/07/26/2549831/varna-vazstanoveno-e-elektropodavaneto-v-rayona-na-sektor-patna-politsiya-i-treto-ru-na-mvr-v-grada.html", "text": "Възстановено е електроподаването в района на сектор \"Пътна полиция\" и Трето РУ на МВР във Варна. Това съобщиха от пресцентъра на  ОДМВР - Варна . Работата с граждани е подновена.", "date": "2018.07.26", "title": "Варна: Възстановено е електроподаването в района на сектор \"Пътна полиция\" и Трето РУ на МВР в града"}
{"url": "http://www.focus-news.net/news/2018/07/26/2549833/prokopis-pavlopulos-gratskite-pretentsii-kam-germaniya-za-kompensatsii-za-vtorata-svetovna-voyna-sa-vse-oshte-v-sila.html", "text": "Държавният глава на Гърция Прокопис Павлопулос увери, че претенциите на Атина за компенсации от Берлин за Втората световна война са все още в сила, предава информационната агенция  ANA-MPA . \r\nСъответното изявление Павлопулос направи в рамките на реч, изнесена по повод паметно събития за жертвите на нацистите в едно от населените места в страната. \r\n„В контекста на свещената памет - и далеч от всякаква логика за отмъщение, която е напълно чужда за нас, гърците - ние предявяваме законни искания срещу Германия за принудителния заем и за обезщетение за нацистката окупация, при това многократно. Нашите искания са законни, не може да се говори за давност. Европейската ни култура изисква такова решение (за репарациите) да бъде взето от компетентен съдебен форум, основаващ се на международното право. Тази позиция е национална и следователно не може да бъде предоговаряна\", подчерта гръцкият президент. Тереза Герова", "date": "2018.07.26", "title": "Прокопис Павлопулос: Гръцките претенции към Германия за компенсации за Втората световна война са все още в сила"}
{"url": "http://www.focus-news.net/news/2018/07/26/2549835/na-27-yuli-chestvame-pametta-na-sv-velikomachenik-panteleymon-i-svetite-sedmochislenitsi.html", "text": "На 27 юли всяка година  честваме паметта на св. вeликомъченик Пантелеймон и Светите Седмочисленици - Светите братя Кирил и Методий, както и на техните най-известни ученици - светите Климент, Наум, Горазд, Сава и Ангеларий. \r\nПо този повод с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави  архиерейска света Литургия в храм „Св.вмчк Пантелеймон”, град Хисаря, предаде репортер на  Агенция \"Фокус\" . Начало: 9.00 часа.  \r\nНикола Петков", "date": "2018.07.26", "title": "На 27 юли честваме паметта на св. вeликомъченик Пантелеймон  и  Светите Седмочисленици"}
{"url": "http://www.focus-news.net/news/2018/07/26/2549836/sport-livarpul-pobedi-manchestar-siti-s-duzpa-v-dobavenoto-vreme.html", "text": "Ливърпул взе първа победа на международния турнир \"Чемпиънс Къп\". „Червените“ победиха с 2:1 шампиона на Англия Манчестър Сити на \"Метлайф Стейдиъм\" в Ню Йорк. Сити откри резултата с гол на Лерой Сане в 57-ата минута, след което в игра влезе Мохамед Салах и пет минути по-късно изравни. В добавеното време съдията отсъди дузпа за Ливърпул, която Садио Мане превърна в гол.  \r\nТова е второ поражение за тима на Хосеп Гуардиола след загубата от Борусия (Дортмунд) с 0:1 в Чикаго.  \r\nВенцислав ДРАГОМАНОВ", "date": "2018.07.26", "title": "Спорт: Ливърпул победи Манчестър Сити с дузпа в добавеното време"}
{"url": "http://www.focus-news.net/news/2018/07/26/2549830/rumyana-milova-tsgm-predlagame-vavezhdaneto-na-sluzheben-abonament-za-noshtno-parkirane-na-stoynost-650-lv-na-mesets.html", "text": "Предлагаме въвеждането на служебен абонамент за нощно паркиране на стойност 650 лв. на месец. Това каза пред журналисти в Столичния общински съвет Румяна Милова - директор на Дирекция „Паркиране и гаражи“ в Центъра за градска мобилност във връзка с предложение за въвеждане на нощен абонамент за паркиране на автомобили в София, предаде репортер на  Агенция „Фокус“ . \r\n„Чрез предложението се дава възможност на всяка фирма, която има необходимост, да се ползва от служебен абонамент. Така че една фирма може да има и нощен, и дневен служебен абонамент, и само нощен. Нощният абонамент ще бъде с работно време от 19.30 ч., когато свършва дневният,и ще бъде до 8.30 ч. Цената му за месец ще бъде такава, каквато в момента е на дневния – 650 лв.“, обясни Милова. \r\nТя уточни, че в нощния служебен абонамент влизат и събота и неделя. „Това решение е свързано с факта, че потенциални клиенти ще бъдат нощни заведения, а през уикенда те са най-натоварени. Засега се предвижда нощен служебен абонамент само за Синя зона, тъй като общинските съветници прецениха, че повечето нощни заведения са в центъра“, коментира тя. \r\nНа въпрос как ще се извършва контролът, Милова отговори: „Ние и сега имаме най-малко един екип дежурен вечер, така че няма как да не се справим. Само трябва да видим първо колко ще бъдат клиентите на този нощен служебен абонамент. Все пак Синята зона не е много голяма, така че надяваме се, че няма да бъдат много. Контролът ще се извършва съвместно с екип на Общинска полиция, така че начинът на осъществяване на контрола ще бъде със заповед на кмета“, каза още тя и посочи, че промените се очаква да влязат в сила след гласуването на Общинския съвет и изтичането на срока за обжалване. \r\nЦветилена СИМЕОНОВА", "date": "2018.07.26", "title": "Румяна Милова, ЦГМ: Предлагаме въвеждането на служебен абонамент за нощно паркиране на стойност 650 лв. на месец"}
{"url": "http://www.focus-news.net/news/2018/07/26/2549839/sofiya-zadarzhaha-za-72-chasa-mazh-za-krazhba-na-dzhip.html", "text": "Софийска районна прокуратура задържа за 72 часа лице за противозаконно отнемане на джип, собственост на румънски гражданин, съобщиха от пресцентъра на  Прокуратурата на Р България . К. Герасимов е привлечен към наказателна отговорност за това, че на 9 юни 2018 г., около 22.40 часа, на паркинга на хотел „Метрополитън“, находящ се на бул. „Цариградско шосе“ 64, в съучастие, като извършител с две други лица, противозаконно е отнел чуждо моторно превозно средство – автомобил марка „Рейндж Роувър“, модел „Спорт“, с румънски регистрационен номер, от владението на П., без негово съгласие, с намерение да го ползва. \r\nПредвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му  в сградата на СРС на 27 юли 2018 г. – за разглеждане на искане за вземане спрямо него на мярка за неотклонение „Задържане под стража“.", "date": "2018.07.26", "title": "София: Задържаха за 72 часа мъж за кражба на джип"}
{"url": "http://www.focus-news.net/news/2018/07/26/2549840/sdsm-s-prietite-izmeneniya-vsichki-iskaniya-na-vmro-dpmne-sa-izpalneni-partiyata-da-pokazhe-otgovornost-i-da-podkrepi-referenduma.html", "text": "Като отговорна партия СДСМ остана последователна и подкрепи договорените изменения на необходимите закони за преодоляване на всички препятствия за  и провеждане на референдума, на който гражданите на Македония ще се произнесат за споразумението с Гърция. Ето защо опозиционната ВМРО-ДПМНЕ вече няма оправдание за антидържавното си поведение, се казва в изявление от СДМС, цитирано от скопската електронна медия  A1 On . \r\n„Парламентарното мнозинство заедно с опозицията прие промени в Избирателния кодекс, Закона за правителството и Закона за финансиране на политическите партии. С приетите изменения се изпълняват всички искания на опозиционната ВМРО-ДПМНЕ. Сега партията и (лидерът й ) Християн Мицковски вече нямат оправдания за антидържавно поведение. ВМРО-ДПМНЕ и Мицковски сега трябва да покажат отговорност и сериозност, да подкрепят референдума за македонското бъдеще и да позволят на гражданите да решават\", се казва още в изявлението на СДСМ. \r\n„Гражданите, сами, свободно и без натиск ще решат сами бъдещето на държавата с референдум. Те ще използват най-висшия демократичен инструмент, за да вземат решение за ЕС и НАТО, като приемат споразумението (за името) с Гърция\", уверяват от СДСМ. Тереза Герова", "date": "2018.07.26", "title": "СДСМ: С приетите изменения всички искания на ВМРО-ДПМНЕ са изпълнени, партията да покаже отговорност и да подкрепи референдума"}
{"url": "http://www.focus-news.net/news/2018/07/26/2549842/sofiya-39-godishen-mazh-e-priet-v-umbal-sv-anna-sled-verizhna-katastrofa-na-bul-tsarigradsko-shose.html", "text": "Мъж на 39 г. е приет в СО на УМБАЛ \"Св. Анна\" - София АД, след като е пострадал леко при верижна катастрофа на бул. \"Цариградско шосе\" в София. Това съобщиха от пресцентъра на  болничното заведение . Мъжът няма да бъде хоспитализиран.", "date": "2018.07.26", "title": "София: 39-годишен мъж е приет в УМБАЛ \"Св. Анна\" след верижна катастрофа на бул. \"Цариградско шосе\""}
{"url": "http://www.focus-news.net/news/2018/07/26/2549843/valentin-debochichki-rim-kyustendil-opazvaneto-na-arhitekturnite-pametnitsi-e-angazhiment-na-samite-sobstvenitsi-i-na-institutsiite-v-stranata.html", "text": "Опазването на архитектурните паметници е ангажимент на самите собственици и на институциите в страната. Това каза пред  Радио „Фокус” – Кюстендил  Валентин Дебочички, директор на Регионален исторически музей – Кюстендил. По думите му Кюстендил е град с хилядолетна история, което го превръща в един от водещите по отношение на културното наследство. Над 20 са паметниците с национално значение, а близо 60 – с местно значение. Според научната и културната област, към която се отнасят културните ценности се делят на различни видове, сред които попадат и архитектурните. Пример за тях в Кюстендил са Римските терми, двете сгради на джамиите „Ахмед Бей” и „Фетих Мехмед”, митрополитската черква „Успение Богородично”, Средновековната църква „Свети Георги” и други. В списъка попадат и много къщи, чиито собственици са физически лица. „Някои от тези паметници се нуждаят от консервация и реставрация, а пример за това е разположената на главната пътна артерия в Кюстендил джамия – „Фетих Мехмед”. Въпреки многото намеси от същото се нуждаят и Римските терми, чието състояние не е добро”, каза Валентин Дебочички. От укрепване се нуждае и митрополитската черква „Успение Богородично”, която към момента е действащ катедрален храм. Пример за добро съхранение е Средновековната църква „Свети Георги” в квартал „Колуша”, чиято цялостна реставрация е извършена по проект на музея в Кюстендил. \r\nВенцеслав ИЛЧЕВ", "date": "2018.07.26", "title": "Валентин Дебочички, РИМ-Кюстендил: Опазването на архитектурните паметници е ангажимент на самите собственици и на институциите в страната"}
{"url": "http://www.focus-news.net/news/2018/07/26/2549832/valentin-kasabov-ot-nfsb-e-butnal-lidera-na-ataka-volen-siderov-v-stayata-na-obedineni-patrioti-v-narodnoto-sabranie.html", "text": "Валентин Касабов от НФСБ е бутнал лидера на Атака Волен Сидеров в стаята на „Обединени патриоти“. Това потвърди пред журналисти председателят на ПГ на „Обединени патриоти“ Волен Сидеров след като се чуха викове от стаята на патриотите, предаде репортер на  Агенция „Фокус“ . „Според мен се държи неадекватно. Вчера говори някакви несъстоятелни неща, че аз не съм председател на групата. Аз съм председател на групата и съм избран от цялата група, включително от него. Ако на него не му харесва, да напусне групата\", каза Сидеров по адрес на Валентин Касабов. Според него това е рупор на Валери Симеонов, тъй като Касабов няма капацитет за самостоятелна дейност.  \r\nДеница КИТАНОВА  Очаквайте потробности", "date": "2018.07.26", "title": "Валентин Касабов от НФСБ е бутнал лидера на Атака Волен Сидеров в стаята на „Обединени патриоти“ в Народното събрание"}
{"url": "http://www.focus-news.net/news/2018/07/26/2549837/valentin-kasabov-obedineni-patrioti-tvardeniyata-che-sam-butnal-volen-siderov-sa-izmislitsi.html", "text": "Твърденията, че съм бутнал Волен Сидеров са измислици. Това каза пред журналисти народният представител от „Обединени патриоти“ и заместник-председател на НФСБ Валентин Касабов във връзка с обвиненията на Волен Сидеров, че го е бутнал в стаята на парламентарната група, предаде репортер на  Агенция „Фокус“ . Във връзка с вчерашното му изявление затова, че Волен Сидеров от време на време минава в друга реалност, Касабов заяви: „Обясних за какво става въпрос\". \r\nНа въпрос дали ще напусне групата на ПГ на „Обединени патриоти“, Касабов заяви, че това са последните измислици на някой човек.  \r\nДеница КИТАНВОА", "date": "2018.07.26", "title": "Валентин Касабов, „Обединени патриоти“: Твърденията, че съм бутнал Волен Сидеров са измислици"}
{"url": "http://www.focus-news.net/news/2018/07/26/2549838/v-ministerski-savet-se-provezhda-sreshta-mezhdu-gerb-i-obedineni-patrioti.html", "text": "В Министерски съвет се провежда среща между ГЕРБ и „Обединени патриоти“, предаде репортер на  Агенция „Фокус“ . Председателят на ПГ на „Обединени патриоти“ и лидер на Атака Волен Сидеров пристигна от парламента, за да участва в срещата.  \r\nБиляна ИВАНОВА", "date": "2018.07.26", "title": "В Министерски съвет се провежда среща между ГЕРБ и „Обединени патриоти“"}
{"url": "http://www.focus-news.net/news/2018/07/26/2549845/dobrich-obshtinata-shte-otbelezhi-101-godini-ot-smartta-na-gen-ivan-kolev-s-poklonenie.html", "text": "Община град Добрич ще отбележи 101 години от смъртта на ген. Иван Колев с поклонение, съобщиха от пресцентъра на  Общината . Общината кани своите граждани и гости на 29 юли 2018 г. от 10.00 часа на паметника на генерал Иван Колев и загиналите за освобождението на Добруджа през 1916 г. на поклонение по повод 101 години от смъртта на прославения български пълководец. Иван Колев е роден през 1863 г. в бесарабското село Бановка. Рождената му дата все още не е напълно уточнена, тъй като в историографията се срещат датите 25 август и 15 септември. След като учи в родното си село и в град Болград, през 1884 г.  Иван Колев заминава за София, където работи в Софийския окръжен съд. Година по-късно участва като доброволец в Сръбско-българска война (1885 г.). През 1887 г. завършва Военното училище в София, произведен е в първия офицерски чин – подпоручик, и е зачислен в Трети конен полк. На 18 май 1890 г. е повишен в чин поручик и в началото на 1892 г., след успешно положени изпити, постъпва за двегодишно обучение във Военната академия в Торино, Италия. След нейното завършване – през м. май 1902 г. Иван Колев е назначен за помощник-командир на Лейбгвардейския ескадрон. Две години по-късно е повишен в чин подполковник и назначен за началник-щаб на Кавалерийската инспекция. През периода 1908–1912 г. той командва Лейбгвардейския конен полк. Първата балканска война го заварва като началник-щаб на Ямболския укрепен пункт. През ноември 1912 г. го назначават за началник-щаб на ІІІ-а армия, а през май 1913 г. – за началник-щаб на V-а армия. На 2 август 1915 г. е произведен в чин генерал-майор. \r\nПо време на Първата световна война Иван Колев е инспектор на конницата и командир на Първа конна дивизия. Под негово ръководство тя взема участие в настъплението на Трета армия в Добруджа. Безспорна е и заслугата му за успешното приключване на Добричката епопея. Боевете за отбраната на града започват на 5 септември. Най-ожесточени и критични са сраженията на 7 септември. На този ден българските войски понасят огромни жертви. Разбирайки за тежката ситуация, в която са изпаднали защитниците на града, ген. Колев предприема изключително рисков и смел маньовър. Той оставя на позициите, на които се намира, малка част от дивизията си и след няколко часов преход се озовава с главните си сили при Добрич, като напада неприятеля в гръб. Изненадани, руските и сръбските пехотни дивизии, които вече тържествуват и мислят, че скоро градът ще падне, са принудени да се оттеглят. Добрич е спасен. \r\nИзминал хиляди километри на кон при освобождаването на Добруджа, ген. Колев заболява и на 29 юли 1917 г. умира във Виена, Австрия. По-късно тленните му останки са пренесени и погребани в София.  \r\nДнес неговото име носят селища, улици, площади и училища, големият български поет Иван Вазов му посвещава своето стихотворение „Добруджанската конница“, Любомир Бобевски – баладата „Конникът генерал“ и одата „Генерал Колеву!“, а вдъхновен от подвизите на конницата на ген.-лейтенант Колев, големият български белетрист Йордан Йовков пише разказите „Белият ескадрон“ (1916), „Триумф“ (1916), „Мустафа ачи“ (1917) и „През езерото Туркойа“ (1917).", "date": "2018.07.26", "title": "Добрич: Общината ще отбележи 101 години от смъртта на ген. Иван Колев с поклонение"}
{"url": "http://www.focus-news.net/news/2018/07/26/2549834/rumyana-milova-tsgm-predvizhdame-okolo-900-hil-lv-za-remont-na-trotoari-za-peshehodtsi-i-sazdavaneto-na-oshte-edin-nakazatelen-parking-v-sofiya.html", "text": "Предвиждаме около 900 хил. лв. за ремонт на тротоари за пешеходци и създаването на още един наказателен паркинг в София. Това каза пред журналисти в Столичния общински съвет Румяна Милова - директор на Дирекция „Паркиране и гаражи“ в Центъра за градска мобилност, предаде репортер на  Агенция „Фокус“ . \r\n„Предвижда се около 900 хил. лв. ЦГМ да похарчи за ремонт на тротоари за пешеходци. Кои точно ще бъдат тези тротоари, допълнително ще се съгласуват с районните кметове. Така че ако гражданите имат предложения, могат да се обръщат към тях“, каза още Милова. \r\nТя посочи, че ЦГМ подготвят изграждането и на още един наказателен паркинг в София. „Миналата година Столичният общински съвет гласува да ни се предоставят буферните паркинги, паркингите за доизграждане – включително и един наземен паркинг в кв. „Надежда“. До дни ще получим разрешението за строеж, след което ще обявим поръчка за избор на изпълнител и се надяваме до есента той да бъде готов. Половината от този паркинг ще се ползва като наказателен, а останалата част – за обществено ползване. Около 80 места ще бъдат за обществено ползване и горе-долу толкова за наказателен паркинг. С това ще можем да въведем ред поне в кварталите, които са в близост до този паркинг – кв. „Надежда“, кв. „Връбница“ и другите“, обясни Милова. \r\nЦветилена СИМЕОНОВА", "date": "2018.07.26", "title": "Румяна Милова, ЦГМ: Предвиждаме около 900 хил. лв. за ремонт на тротоари за пешеходци и създаването на още един наказателен паркинг в София"}
{"url": "http://www.focus-news.net/news/2018/07/26/2549846/sofiya-v-stolichniya-hram-sv-sedmochislenitsi-na-27-yuli-shte-bade-otsluzhena-arhiereyska-sveta-liturgiya.html", "text": "В столичния храм \"Св. Седмочисленици\" на 27 юли ще бъде отслужена архиерейска света Литургия, предаде репортер на  Агенция \"Фокус\" . На 27 юли Православната църква прославя св. вмчк Пантелеймон и Светите Седмочисленици. По този повод в известния столичен храм \"Св. Седмочисленици\", с благословението на Негово светейшество Българския патриарх и Софийски митрополит Неофит, ще бъде отслужена архиерейска света Литургия, оглавена от Негово преосвещенство Белоградчишки епископ Поликарп, викарий на Софийския митрополит. Началото е от 9.00 часа.  \r\nНикола ПЕТКОВ", "date": "2018.07.26", "title": "София: В столичния храм \"Св. Седмочисленици\" на 27 юли ще бъде отслужена архиерейска света Литургия"}
{"url": "http://www.focus-news.net/news/2018/07/26/2549847/kyodo-eksploziyata-v-blizost-do-amerikanskoto-posolstvo-v-pekin-zaradi-otkaz-za-izdavane-na-vizai.html", "text": "Според очевидци 26-годишният мъж е задействал взривно устройство пред посолството на САЩ в Пекин, след като му е била отказана виза, предава японската информационна агенция  Kyodo . \r\nПри инцидента е пострадал единствено мъжът, който след взрива е бил настанен в болница, потвърди полицията в китайската столица. Разследването на причините за инцидента все още е в ход.  \r\nМеждувременно Държавният департамент на САЩ потвърдиха експлозията, която се случи около 13 часа местно време.  \r\nПо-рано полицията отведе жена, която направи опит да се самозапали пред сградата на американската дипломатическа мисия в Пекин. Остава неясно дали двата инцидента са свързани.  Тереза Герова", "date": "2018.07.26", "title": "Kyodo: Експлозията в близост до американското посолство в Пекин – заради отказ за издаване на виза?"}
{"url": "http://www.focus-news.net/news/2018/07/26/2549848/sotsialistite-shte-predstavyat-knigata-alen-mak-samoten-na-buzludzha-2018-g.html", "text": "На 27 юли (петък) от 14:00 часа в залата на Художествената галерия в гр. Габрово ще бъде представена книгата \"Ален Мак самотен\" от Мерсия Макдермот, съобщиха от пресцентъра на  БСП . Събитието е посветено на 127-мата годишнина от Бузлуджанския конгрес. Книгата е биографична и представя живота на  основателя на българската левица Димитър Благоев.  \r\nНа събитието ще присъстват народният представител от ПГ на „БСП за България” Валери Жаблянов и евродепутатът от БСП Георги Пирински.", "date": "2018.07.26", "title": "Социалистите ще представят книгата \"Ален мак самотен\" на Бузлуджа 2018 г."}
{"url": "http://www.focus-news.net/news/2018/07/26/2549850/parvi-ofitserski-pagoni-shte-poluchat-kursantite-ot-140-iya-vipusk-botevski-na-natsionalniya-voenen-universitet-vasil-levski.html", "text": "Министърът на отбраната Красимир Каракачанов и заместник-началникът на отбраната вицеадмирал Емил Ефтимов ще присъстват на ритуала по присвояване на първо офицерско звание на курсантите на Националния военен университет “Васил Левски” и връчването на свидетелствата на кадетите на Професионалния сержантски колеж. Ритуалът ще се проведе на 27 юли, петък, от 10.30 часа пред Музикално-драматичен театър „Константин Кисимов” във Велико Търново. Това съобщиха от пресцентъра на  Министерството на отбраната . \r\nВипуск 2018 „Ботевски“ е 140-ият поред от създаването на първото военно училище непосредствено след Освобождението на България. През настоящата учебна година завършват 113 курсанти от НВУ „Васил Левски”, обучавани по 16 военни специализации. Присвоява им се първо офицерско звание „лейтенант” и получават образователно-квалификационна степен „бакалавър” по военна и гражданска специалност. 44 кадети са випускниците от десетия випуск на Професионалния сержантски колеж, които ще получат свидетелства за професионална квалификация.", "date": "2018.07.26", "title": "Първи офицерски пагони ще получат курсантите от 140-ия випуск „Ботевски“ на Националния военен университет „Васил Левски“"}
{"url": "http://www.focus-news.net/news/2018/07/26/2549827/nfsb-i-ataka-se-skaraha-v-stayata-na-parlamentarnata-im-grupa-v-narodno-sabranie.html", "text": "НФСБ и Атака се скараха в стаята на парламентарната група на „Обедини патриоти“ в Народното събрание, предаде репортер на  Агенция „Фокус“ .  По непотвърдена информация скандалът е станал между народния представител от НФСБ Валентин Касабов и председателят на ПГ на „Обединени патриоти“ и лидер на Атака Волен Сидеров. От стаята на парламентарната група се чуваха крясъци.  \r\nДеница КИТАНОВА", "date": "2018.07.26", "title": "НФСБ и Атака се скараха в стаята на парламентарната им група в Народно събрание"}
{"url": "http://www.focus-news.net/news/2018/07/26/2549853/pazardzhik-obshtinskiyat-savet-v-peshtera-shte-provede-redovnoto-si-zasedanie.html", "text": "Общинският съвет в Пещера ще проведе редовното си заседание днес от 14.30 часа, съобщиха за  Радио „Фокус“ – Пазарджик  от общинската администрация. Общинските съветници ще изслушат информация за проведените обществени поръчки от Община Пещера за периода януари 2018г. – юни 2018г.  Очаква се съветниците да приемат отчет за реализирани продажби в Община Пещера за периода януари-юни 2018г, както и отчет за дейността на Общински съвет – Пещера и неговите комисии за периода месец януари 2018г. – юни 2018г. Ще бъде приет и Правилник за организацията и дейността на Общински съвет – Пещера и взаимодействието му с Общинска администрация за мандат 2015-2019г. и изменение и допълнение на Правилник за организацията и дейността на ОП „Чистота и поддържане на общинската инфраструктура“. Съветниците ще разгледат и въпроса за създаване на общинско социално предприятие по озеленяване в Община Пещера и приемане Правилник за дейността му, във връзка с Административен договор за предоставяне на безвъзмездна финансова помощ за изпълнение на проект „Подкрепа за осигуряване на заетост, социална и професионална интеграция на лица от рискови групи чрез социално предприятие в община Пещера“, финансиран по Оперативна програма „Развитие на човешките ресурси” 2014-2020г. и актуализация на бюджета на Община Пещера за 2018г. и разчета за капиталови разходи за 2018г. са включени в дневния ред на местните депутати. Заседанието ще завърши с питания към местната администрация. \r\nАлбена ЖИЛЕКОВА", "date": "2018.07.26", "title": "Пазарджик: Общинският съвет в Пещера ще проведе редовното си заседание"}
{"url": "http://www.focus-news.net/news/2018/07/26/2549856/sliven-slivenski-proizvoditeli-na-praskovi-nastoyavat-da-ne-se-povishava-naemat-za-polzvane-na-mestno-tarzhishte.html", "text": "По-ниски наемни цени за ползване на тържището за плодове и зеленчуци в Сливен поискаха от сдружението на производителите „Българска праскова“, съобщи пред  Радио „Фокус“ – Сливен  председателят на организацията Коста Петров. Искането бе отправено по време на фестивала „Златна праскова“ в село Гавраилово. \r\nВ нарочна декларация до МС, Комисията по Земеделие в НС, Президента, Националния омбудсман и местните власти от сдружението настояват новият собственик на тържището – Министерството на икономиката, да не повишава наема за производителите. Предлаганата нова наемна цена за ползване на помещения и хладилни камери е 7 500 лв месечно – в пъти повече от плащаното досега. Според Петров, този наем е непосилен. „Нашата дейност е сезонна, работим няколко месеца в годината, а наемът се плаща целогодишно. Заедно с консумативите разходите ще надхвърлят 14 хиляди на месец. Непосилна за нас цена, предвид и лошата година. Първо замрази, а после градушки, които унищожиха над 50% от реколтата“ , коментира Петров. \r\nДруга пречка за плащане на високите наеми са ниските изкупни цени. В момента праскова за преработка се изкупува на 53 стотинки за килограм, като се очаква тази цена да падне. Бракуваните и повредени от градушката праскови се купуват за производство на сок по 10 стотинки за килограм. „Тези цени са ниски, и не е ясно как ще се справим с високите наеми, ако положението се запази“, допълни Коста Петров. \r\nПроизводителите на праскови настояват за диалог със собственика на тържището и постигане на взаимоизгодно споразумение. Освен това, от сдружението предлагат дялове от тържището да бъдат прехвърлени в собственост на Община Сливен, която има интерес да защитава местните производители. \r\nЛюдмила ЙОРГОВА", "date": "2018.07.26", "title": "Сливен: Сливенски производители на праскови настояват да не се повишава наемът за ползване на местно тържище"}
{"url": "http://www.focus-news.net/news/2018/07/26/2549854/faz-v-turtsiya-otnovo-e-arestuvan-germanski-grazhdanin.html", "text": "В Турция отново е арестуван германски гражданин, съобщава националният ежедневник  Die Frankfurter Allgemeine Zeitung . \r\nНовината, която се появи най-напред в турския вестник Cumhuriyet, бе потвърдена от Министерството на външните работи на ФРГ. Лицето се намира в ареста, а германският посланик в Анкара е в контакт с турските власти, за да бъде изяснен случаят.  \r\nСъгласно разпространената от турския вестник информация, арестуваният е мъж, който е разпространявал „терористична пропаганда“ в интернет пространството. Германският гражданин е задържан в провинция Хатай в Южна Турция, след като е споделил публикация в социалните мрежи за забранената „Работническа партия на Кюрдистан“ (ПКК). Лицето е било разпитано, след което е било отведено в ареста. Медийният доклад все още няма официално потвърждение. Тереза Герова", "date": "2018.07.26", "title": "FAZ: В Турция отново е арестуван германски гражданин"}
{"url": "http://www.focus-news.net/news/2018/07/26/2549855/haskovo-pochistvat-yazovirite-v-obshtina-topolovgrad.html", "text": "Започна почистване на язовирите на територията на общината. То се извършва по предписание на Държавната агенция за метрологичен и технически надзор. Вече са почистени два водоема в околностите на Тополовград. Същото ще се направи и за язовирите в мерите на Радовец, Устрем, Чукарово, Орлов дол, Планиново, Присадец, за които има предписания. Това съобщиха от пресцентъра на  Общината . Водоемите се почистват от храстовидна и дървесна растителност, с цел обезопасяването им.  \r\nСедем язовира в община Тополовград са отдадени на концесия, останалите са достъпни за риболов. \r\nИзтече срокът за забрана на риболова и любителите на това хоби тръгнаха към язовирите. От Общината съобщават за подадена информация от граждани, че някои от водоемите се ограждат и хора, които се представят за собственици не допускат достъп до тях. Често се пораждат спорове, които могат да доведат до непредвидими последствия.  \r\nЯзовирите в община Тополовград са над 200. Седем от тях са отдадени на концесия, а останалите се стопанисват от общината. \r\nОтдадените на концесия са: \r\n1.Микроязовир – Княжево-Синапово; \r\n2. „Папура“  - с. Хлябово; \r\n3.“Източна кория“ - с. Хлябово; \r\n4. „Татарово дере“ – с. Хлябово; \r\n5.“Ясена“ - с.Орешник; \r\n6. „Топузови ливади“ – с.Орлов дол; \r\n7.“Чернозем“ - Тополовград", "date": "2018.07.26", "title": "Хасково: Почистват язовирите в община Тополовград"}
{"url": "http://www.focus-news.net/news/2018/07/26/2549844/volen-siderov-obedineni-patrioti-ako-iskah-da-butna-kasabov-za-pet-sekundi-shteshe-da-e-v-sastoyanie-na-nokdaun-toy-tryabva-da-napusne-grupata.html", "text": "Ако исках да бутна Касабов, за пет секунди щеше да е в състояние на нокдаун - той трябва да напусне групата. Това каза пред журналисти председателят на ПГ на „Обединени патриоти“ Волен Сидеров, след като обясни, че Валентин Касабов от НФСБ го е бутнал, предаде репортер на  Агенция „Фокус“ .  \r\nНа въпрос какво ще последва след като Валентин Касабов го е бутнал, Сидеров отговори: „Аз, ако искам да го бутна, точно за пет секунди ще бъде в състояние на нокдаун“. Той посочи, че с болни хора, няма да се занимава, защото ще си сложи грях на душата. „От моя страна нищо няма да последва“, допълни председателят на ПГ на „Обединени патриоти“. Според него, след като Валентин Касабов не признава групата, трябва да я напусне или да си търси лекар.  Сидеров посочи, че Касабов е човек, който не може да се владее.  \r\nДеница КИТАНОВА", "date": "2018.07.26", "title": "Волен Сидеров, „Обединени патриоти“: Ако исках да бутна Касабов, за пет секунди щеше да е в състояние на нокдаун - той трябва да напусне групата"}
{"url": "http://www.focus-news.net/news/2018/07/26/2549857/ombudsmanat-maya-manolova-shte-se-sreshtne-s-protestirashtite-hora-s-uvrezhdaniya-pred-narodnoto-sabranie.html", "text": "Днес в 12.30 часа, омбудсманът Мая Манолова ще се срещне с протестиращите хора с увреждания пред Народното събрание. Това съобщиха от пресцентъра на  Омбудсмана на Р България .", "date": "2018.07.26", "title": "Омбудсманът Мая Манолова ще се срещне с протестиращите хора с увреждания пред Народното събрание"}
{"url": "http://www.focus-news.net/news/2018/07/26/2549858/blagoevgrad-v-losho-sastoyanie-e-pametnikat-na-revolyutsionera-argir-manasiev-koyto-se-namira-v-starite-grobishta-na-grada.html", "text": "В лошо състояние е паметникът на революционера Аргир Манасиев, който се намира в старите гробища на Благоевград. Това съобщи за  Радио „Фокус“ – Пирин  неговият внук Аргир Манасиев. Той каза още, че е търсил съдействие от различни институции и политически партии, които да му помогнат за възстановяването на паметника, но към момента не е срещнал подкрепа от никой. „Паметникът на дядо ми, който се намира в гробищата е в лошо състояние, но от мен се искат много пари за неговата оправа, които аз не мога да осигуря. Бях в Общината, като от там ме попитаха дали паметникът е към паметниците на културата. Представяте ли си? Знаете ли какво правят с такива паметници в Македония, в Гърция – чудеса, а тук не могат поне да го изправят. Страх ме е, че той ще падне, а аз дори нямам пари да го оправя“, каза още Аргир Манасиев. Той изрази надежда, че в бъдеще ще се намери начин и средства ремонтът на паметника да се случи. Внукът на революционера изказа благодарност и за това, че през 2016 година в Благоевград е бил открит барелеф на дядо му, но това не е достатъчно, за да се засвидетелства уважението към бореца за свобода на Горна Джумая, днес Благоевград – Аргир Манасиев.  „За мен това е един голям жест, защото имаше един период от време, в който дядо ми и нещата, които той е направил бяха забравени и не само. Има една испанска поговорка „Дяволът умее да се крие в сянката на кръста“. Тоест дълго време се опитваха да оплюват дядо ми как ли не. А всъщност дядо ми е голяма личност“, подчерта Аргир Манасиев. Той допълни, че в спомените си Ванче Михайлов казва: „Легендарният македонски войвода – Аргир Манасиев“. „Откриването на барелефа за дядо ми, за фамилията ми, за моите внуци и бъдеще правнуци е една голяма гордост“, уточни Манасиев. \r\nЛивия НИНОВА", "date": "2018.07.26", "title": "Благоевград: В лошо състояние е паметникът на революционера Аргир Манасиев, който се намира в старите гробища на града"}
{"url": "http://www.focus-news.net/news/2018/07/26/2549860/veliko-tarnovo-17-godishen-mladezh-blasna-detska-kolichka-s-9-mesechno-bebe-v-grad-elena.html", "text": "17-годишен младеж е блъснал детска количка в град Елена при нелеп инцидент, съобщиха от  Областна дирекция на МВР - Велико Търново . Детето в нея не е пострадало сериозно. Произшествието е станало вчера в 13.13 часа. По първоначална информация лек автомобил „Нисан“, паркиран пред заведение в центъра на града несъзнателно е бил приведен в движение от 17-годишно момче, докато се опитвало да затвори прозорец. Возилото се е качило на тротоар, където блъснало намираща се в близост детска количка, с 9-месечно дете в нея. Момиченцето е било откарано за преглед във великотърновската болница, след което е освободено за домашно лечение. Водачът е изпробван за употреба на алкохол, пробата е отрицателна. На местопроизшествието е извършен оглед. По случая е образувано досъдебно производство.", "date": "2018.07.26", "title": "Велико Търново: 17-годишен младеж блъсна детска количка с 9-месечно бебе в град Елена"}
{"url": "http://www.focus-news.net/news/2018/07/26/2549859/burgas-pozharite-po-vreme-na-turisticheskiya-sezon-sa-poveche-ot-minalata-godina.html", "text": "Пожарите по време на туристическия сезон са повече от миналата година. Това каза за  Радио „Фокус“-Бургас  гл. инспектор Николай Николаев, началник на РС „Пожарна безопасност и защита на населението“ – Бургас. По думите му вследствие на туризма и на плажуващите е имало вече пожари в хотел и в заведение в Черноморец, както и в павилиони, и в местности, които се използват около плажове. „Така че на този етап има и такъв тип произшествия, на които реагираме веднага. Можем да кажем, че са повече от миналата година“, каза още Николаев. Той добави още, че миналата седмица над вилно селище Дюни, два пъти се е разпалил пожар. „Първият ден възникна вследствие на гръмотевица, паднала в гората. Не са големи щетите, около 35 дка изгоряха на горски фонд. Вследствие на силния морски вятър на другия ден се разпали отново. Наложи се още веднъж да реагираме на следващия ден, пак в рамките на тези 35 дка“, допълни началникът на РС  ПБЗН. Според думите му това е засега като горски пожар, който е на по-голяма площ. „Надяваме се до края на лятото да няма други пожари, най-вече в горите и да не се повтаря това, което се случи миналата година в с. Изворище“, допълни Николаев. \r\nДеница ДИМИТРОВА", "date": "2018.07.26", "title": "Бургас: Пожарите по време на туристическия сезон са повече от миналата година"}
{"url": "http://www.focus-news.net/news/2018/07/26/2549862/gd-granichna-politsiya-intenziven-e-trafikat-po-granitsite-s-rumaniya-sarbiya-gartsiya-i-turtsiya.html", "text": "Интензивен е трафикът по границите с Румъния, Сърбия, Гърция и Турция, съобщиха от пресцентъра на  ГД \"Гранична полиция\" . На българо-сръбската граница, на ГКПП \"Калотина\" трафикът е интензивен на вход за леки автомобили. На българо-гръцката граница, на ГКПП \"Маказа\" трафикът е интензивен на вход и  изход за леки автомобили. На българо-турската граница, на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили. На българо-румънската граница, на ГКПП \"Дунав мост - Русе\" трафикът е интензивен на изход за товарни автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.26", "title": "ГД \"Гранична полиция\": Интензивен е трафикът по границите с Румъния, Сърбия, Гърция и Турция"}
{"url": "http://www.focus-news.net/news/2018/07/26/2549863/sport-yuventus-pobedi-bayern-myunhen-s-20.html", "text": "Ювентус победи Байерн с 2:0 в първия си мач от предсезонния международен турнир \"International Champions Cup\" във Филаделфия.  \r\nИталианският шампион стигна до успеха с два гола на младия Андреа Фавили, който стартира на върха на атаката и остави отлични впечатления. Той порази вратата на съперника в 32-ата и 40-ата минута. \r\nСледващата среща на Ювентус е срещу Бенфика след два дни. Баварците ще играят с Манчестър Сити на 29 юли. Други резултати от турнира: \r\nРома – Тотнъм 1:4 \r\nБорусия Дортмунд – Бенфика 2:2, Бенфика печели с дузпи \r\nМанчестър Сити – Ливърпул 1:2 \r\nМилан – Манчестър Юнайтед 1:1, Юнайтед печели с дузпи \r\nВенцислав ДРАГОМАНОВ", "date": "2018.07.26", "title": "Спорт: Ювентус победи Байерн Мюнхен с 2:0"}
{"url": "http://www.focus-news.net/news/2018/07/26/2549849/volen-siderov-obedineni-patrioti-valentin-kasabov-me-blasna-zashtoto-toy-sedyal-na-tozi-stol.html", "text": "Валентин Касабов дойде в стаята на ПГ на „Обединени патриоти“ да ме сблъска, че той седял на този стол. Това каза пред журналисти председателят на ПГ на „Обединени патриоти“ и лидер на Атака Волен Сидеров след като дойде в Министерски съвет, за да участва в среща на управляващата коалиция, предаде репортер на  Агенция „Фокус“ . „Преди това аз го питах какво прави с нас, след като не ме признава за председател на парламентарната група“, посочи той. „Много е важно да уточня, че когато разговаряхме за листите отстъпих водаческото си място във Варна, където се явявам традиционно, на Валентин Касабов. В знак на добра воля, на джентълменство, и се явих само от Ямбол“, заяви Сидеров. „Никой не го направи нито Валери Симеонов, нито Красимир Каракачанов“, коментира той. „Сега виждаме как същият Касабов, който би трябвало всеки ден да ми благодари, че му отстъпих мястото във Варна, вчера излиза и се лее пред медиите и ме изкарва някакъв психопат“, обяви лидерът на Атака. „Касабов говори неуважително, просташки, махленски, обидно за председателя на парламентарната група, за какъвто съм избран от всички“, каза още Волен Сидеров. \r\nБиляна ИВАНОВА", "date": "2018.07.26", "title": "Волен Сидеров, „Обединени патриоти“: Валентин Касабов ме блъсна, защото той седял на този стол"}
{"url": "http://www.focus-news.net/news/2018/07/26/2549864/komisar-simeon-tsarvulanov-rd-pbzn-smolyan-prez-tova-lyato-v-oblastta-ima-mnogo-signali-za-zmii-starsheli-i-osi.html", "text": "Това лято в област Смолян има много сигнали за змии, стършели и оси, на които се отзовават екипите на пожарната. Това каза за  Радио „Фокус“ – Смолян  комисар Симеон Цървуланов – директор на Регионална дирекция „Пожарна безопасност и защита на населението“ – Смолян. Сигналите за влечуги са най-вече в района на община Смолян, а в община Златоград тази година е голяма популацията на стършели и оси. По думите на комисар Цървуланов популацията на влечугите и насекомите е голяма, хората се страхуват от ухапвания и подават сигнали, тъй като се установяват най-вече покрай училища, детски градини, административни и производствени сгради. Седмично се получават по 2-3 сигнали за наличие на змии. Причината за това, според комисар Цървуланов са благоприятните условия за размножаване от една страна и от друга неблагоприятните условия – валежите и по-хладното време, които ги принуждават да излизат навън, за да се стоплят на слънце и така плашат хората. Той поясни, че при сигналите са се натъквали на различни видове змии – от най-безопасните смокове и водни змии до отровните усойници и пепелянки. Все пак всичко зависи от това в кой район се намират, но е факт, че влечугите доста са се раздвижили по повърхността, особено където има стари къщи и камъни, коментира директорът на Пожарната. \r\nОт гледна точка на пожари, летния сезон тази година е по-спокоен заради валежите и реално има повече ситуации по отводняването, отколкото гасене на пожари. Това лято преобладават предимно пожари в жилищни сгради, и частни домове – забравени включени ел.уреди включени и газови съоръжения, но те са малки битови инциденти, отбеляза комисарят. Той уточни, че засега няма горски пожари, тъй като земята е достатъчно влажна и напоена, но остава висока опасността от пожари през есенния сезон. \r\nНели ГЕРГЬОВСКА", "date": "2018.07.26", "title": "Комисар Симеон Цървуланов, РД ПБЗН - Смолян: През това лято в областта има много сигнали за змии, стършели и оси"}
{"url": "http://www.focus-news.net/news/2018/07/26/2549841/volen-siderov-obedineni-patrioti-valeri-simeonov-tryabva-da-se-izvini-kabinetat-mozhe-da-raboti-prekrasno-i-bez-nego.html", "text": "Валери Симеонов трябва да се извини - кабинетът може да си работи прекрасно и без него. Това каза  журналисти председателят на ПГ на „Обединени патриоти“ Волен Сидеров след като се чуха викове от стаята на патриотите и във връзка с напрежението между него и вицепремиера Валери Симеонов, предаде репортер на  Агенция „Фокус“ . Той поясни, че кабинетът може да продължи да работи прекрасно и без Валери Симеонов. \"Няма никакъв проблем\", допълни Сидеров. По думите му няма нищо фатално един министър или вицепремиер да бъде сменен. \"Имаме коалиционна програма, изпълняваме я\", заяви Сидеров. Според него разбирателството означава стъпка назад, за да се върви напред. Той поясни, че не напада първи. „Който смята, че ще ме използва като изтривалка или нещо подобно, се лъже дълбоко“, коментира Сидеров. По думите му вицепремиерът Симеонов трябва да каже, че не е бил прав. Сидеров посочи, че лично персонално не е разговарял с Валери Симеонов и поясни, че не е получил извинение. „Държа на извинение. Неговите думи засегнаха и обвиниха не само Атака, но и ГЕРБ. Ние сме коалиционни партньори. Може да съм изказвал критики към ГЕРБ, Цветанов и Борисов, да сме преминали през различни фази, но когато сме стиснали ръка, аз съм точен“, каза още Сидеров. По думите му трябва да се знае, че няма чист светец, който да сочи другите.  \r\nДеница КИТАНОВА", "date": "2018.07.26", "title": "Волен Сидеров, „Обединени патриоти“: Валери Симеонов трябва да се извини - кабинетът може да работи прекрасно и без него"}
{"url": "http://www.focus-news.net/news/2018/07/26/2549851/veselin-mareshki-volya-nyama-da-dopusnem-nikakvi-napadateli-da-tormozyat-fizicheski-volen-siderov.html", "text": "Няма да допуснем никакви нападатели да тормозят физически Волен Сидеров. Това каза пред журналисти лидерът на „Воля“ Веселин Марешки във връзка с информацията, че Валентин Касабов е бутнал Волен Сидеров в стаята на „Обединени патриоти“, предаде репортер на  Агенция „Фокус“ . Той поясни, че ще застане пред стаята и няма да допусне никой да тормози Сидеров физически. Попитан като заместник-председател на парламента дали може да даде друга стая на патриотите, Марешки заяви, че ако положението е нетърпимо, ще направи предложение към председателя на Народното събрание. \r\nНа въпрос дали ще иска оставката на Валентин Касабов, той отговори, че оставки на избрани от народа депутати, няма да иска.  „Ние искаме оставка на двамата вицепремиери на правителството. Това, което става в Народното събрание е следствие на това, което става между двамата вицепремиери в правителството“, допълни Марешки.  \r\nПопитан дали има добър и лош в конфликта между патриотите, Марешки заяви: \"Има малко по-добър от всички лоши. Има най-лош, средно лош и много лош\", каза той. Според него всеки един от патриотите си има по един редник. \"Докато едните правят медийни скандали, другите вкарват тежки лобистки закони, които вредят на България\", заяви Марешки. Според него до всяко законодателно предложение на ВМРО трябва човек от ДАНС, който да го проверява.   \r\nДеница КИТАНОВА", "date": "2018.07.26", "title": "Веселин Марешки, „Воля“: Няма да допуснем никакви нападатели да тормозят физически Волен Сидеров"}
{"url": "http://www.focus-news.net/news/2018/07/26/2549865/sofiya-otmeneno-e-bedstvenoto-polozhenie-v-pirdop.html", "text": "Със Заповед №407/26.07.2018 г. на кмета на община Пирдоп бедственото положение в града се отменя, но отговорните лица остават в готовност поради очакваните нови валежи. Това съобщават от  Общината . \r\nВследствие на подобрените метеорологични условия и продължителния период без валежи от вчера по обяд до момента, нивата на придошлите води са намаляли значително. Изключение прави р. Славци, която все още се оттича и поддържа високо ниво. От Общината уточняват, че речните корита на територията на община Пирдоп се поддържат в отлично състояние, което е ограничило последствията от природната стихия. \r\nСформираната Комисия за обследване на щетите след бедствия започва огледи и оценяване размера на нанесените поражения. Пострадалите собственици на земеделски имоти следва да подадат заявления в Общинска служба „Земеделие\", гр. Пирдоп. \r\nОбщина Пирдоп и лично кметът Ангел Геров изказват благодарност на всички местни фирми, които незабавно се отзоваха и оказаха съдействие в критичната ситуация.", "date": "2018.07.26", "title": "София: Отменено е бедственото положение в Пирдоп"}
{"url": "http://www.focus-news.net/news/2018/07/26/2549867/pernik-obshtinskiyat-savet-glasuva-prekratyavane-pravoto-na-polzvane-na-obekt-biznes-inkubator.html", "text": "Общинският съвет гласува днес прекратяване правото на ползване на обект „Бизнес инкубатор“, заедно с прилежащия терен – урегулиран поземлен имот IV, кв. 51/а по плана на Перник – частна общинска собственост, докладната записка беше внесена от кмета на Общината Вяра Церовска. Това съобщиха от пресцентъра на  Община Перник . \r\nВ документа се посочва, че от 2010 г. насам Регионалният бизнесцентър /РБЦ/ не е изпълнявал проект в партньорство с Община Перник, твърди началникът на отдела „Европейски и национални оперативни програми“. Освен това е изтекъл и законоустановеният 10-годишен срок за безвъзмездно право на ползване на предоставената сграда и терен. РБЦ не попада и в специалните хипотези за придобиване на безвъзмездно право на ползване без търг или конкурс. \r\nПо време на заседанието зам.-кметът Владислав Караилиев заяви, че докладната записка е внесена с ясни мотиви.  \r\n„В чл.39 , ал 2. от Закона за общинската собственост ясно се казва, че срокът на безвъзмездно ползване на който и да е общински обект може да бъде максимално допустим 10 години, които са вече изтекли. Оттук нататък е правото на Общинския съвет да прецени какво решение да вземе“, аргументира се Владислав Караилиев. \r\nСпоред изложените мотиви и фактът, че бизнесинкубаторът не се ползва по предназначение, е основание кметът да поиска Общината отново да придобие правото си на собственост върху обекта. \r\nВ рамките на днешното заседание беше взето решение за одобряване и утвърждаване на списъка с кандидати, приет от общинската комисия за финансово подпомагане на изследвания и процедури, свързани с лечение на безплодие на семейства и лица живеещи на семейни начала с репродуктивни проблеми на територия на Община Перник.", "date": "2018.07.26", "title": "Перник: Общинският съвет гласува прекратяване правото на ползване на обект „Бизнес инкубатор“"}
{"url": "http://www.focus-news.net/news/2018/07/26/2549866/chez-nesaobrazeni-izkopni-deystviya-spryaha-elektrozahranvaneto-na-blizo-40-000-klienti-na-druzhestvoto-v-sofiya.html", "text": "При нерегламентирани изкопни работи на строителна фирма за втори път за по-малко от 10 дни бе скъсан кабел 20 киловолта на „ЧЕЗ Разпределение“ в кв. Горубляне. Без електрозахранване за 4 минути бяха 37 500 клиенти на дружеството в кварталите Младост 1, 2, 3, 4, Горубляне, Панчарево, Герман, Враня, 7-ми километър, Дружба 2 и Бистрица, а  \r\n3000 клиенти на ЧЕЗ в кв. Горубляне останаха без ток за около 30 минути. Това съобщиха от пресцентъра на  ЧЕЗ . \r\nПрез първите шест месеца на годината в резултат на несъобразени изкопни и ремонтни дейности на територията, обслужвана от „ЧЕЗ Разпределение“, са регистрирани 102 инцидента със скъсани кабели, в резултат на които е било прекъснато електрозахранването на 193 220 клиенти на дружеството. \r\n„Лятото е активен строителен сезон, затова не спираме да призоваваме строителните фирми да бъдат коректни, да спазват нормативите и да съгласуват предварително своите дейности с „ЧЕЗ Разпределение“, за да не се смущава комфортът на клиентите“, заяви Васил Василев, директор „Експлоатация и поддържане“ в „ЧЕЗ Разпределение България“. \r\nИнформация за стартиращи изкопни дейности трябва да се подава поне две седмици предварително на телефон 0700 100 010 или на имейл klienti@cez-rp.bg.", "date": "2018.07.26", "title": "ЧЕЗ: Несъобразени изкопни действия спряха електрозахранването на близо 40 000 клиенти на дружеството в София"}
{"url": "http://www.focus-news.net/news/2018/07/26/2549868/burgas-veche-ima-nad-100-000-svalyaniya-na-viber-stikerite-na-obshtinata.html", "text": "Пуснати в обръщение само преди два месеца, 12-те Viber стикера на морска и бургаска тематика са използвани от вече над 100 000 жители и приятели на града. Това съобщиха от  Община Бургас . От днес най-запалените любители на тези атрактивни изображения могат да намерят и закупят тениски с популярните местни поздрави, възклицания и пожелания в три павилиона на Общинско предприятие „Туризъм“ на централни места в Бургас – до Часовника, Моста и Автогара Юг. С тяхната модерна и забавна визия със сигурност ще впечатлите своите приятели. Ако и вие сте от запалените фенове на гларуса Руси и неговото творчество – побързайте да вземете своята тениска, тъй като се предлага лимитирана серия, а предварителният интерес е голям. \r\nВеселяшките щампи, както и самите Viber стикери, са дело на екип от млади дизайнери, програмисти, аниматори, фотографи, хора, които обичат града си и са обединени около идеята на ИКТ Клъстер Бургас, активно подкрепена от Община Бургас и общинско дружество „Иновационни системи – Бургас“ ЕООД.", "date": "2018.07.26", "title": "Бургас: Вече има над 100 000 сваляния на Viber стикерите на Общината"}
{"url": "http://www.focus-news.net/news/2018/07/26/2549870/mezhdunarodnata-banka-za-razvitie-shte-okazhe-konsultantska-pomosht-na-mosv-na-stoynost-345-mln-lv-za-izgotvyane-na-planove-za-upravlenie-na-rechnite-baseyni-i-za-upravlenie-na-riska-ot-navodneniya.html", "text": "Парламентът ратифицира Споразумение за предоставяне на помощни услуги в подкрепа на изготвянето на Планове за управление на речните басейни и на Планове за управление на риска от наводнения, предаде репортер на  Агенция „Фокус“ . Споразумението е подписано между Министерство на околната среда и водите и Международната банка за възстановяване и развитие. В споразумението е предвидено, че подкрепата на банката ще бъде фокусирана в специфични области, сред които е предоставяне на услуги в сферата на околната среда и водите в България. За изготвянето на плановете ще бъдат предоставени средства в размер на 34,5 млн. лв. Средствата ще бъдат предназначени за консултантски услуги и предоставени по Оперативна програма „Околна среда“ 2014-2020. Председателят на Комисията по околна среда и води и депутат от ГЕРБ Ивелина Василева поясни, че става въпрос за стратегически документи, които са предварително условия за изпълнението на редица оперативни програми. „Това е отговорна задача и се надявам на отговорно отношение от страна на колегите от ляво“, каза тя. Пенчо Милков от БСП допълни, че тази ратификация предизвиква интерес, защото става въпрос за 34,5 млн. лв.  \r\nДеница КИТАНОВА", "date": "2018.07.26", "title": "Международната банка за развитие ще окаже консултантска помощ на МОСВ на стойност 34,5 млн. лв. за изготвяне на планове за управление на речните басейни и за управление на риска от наводнения"}
{"url": "http://www.focus-news.net/news/2018/07/26/2549872/v-nim-mozhe-da-bade-razgledana-nova-spetsialna-ekspozitsiya-istoriyata-i-balgarskoto-kino-ot-80-te-godini.html", "text": "Костюмите на Стефан Данаилов от филма „Борис I”, на Апостол Карамитев/Коста Цонев от „Сватбите на Йоан Асен” и на Стойко Пеев от „Хан Аспарух” вече могат да бъдат видени в новата специална експозиция - „Историята и българското кино” на Националния исторически музей, посветена на българските игрални филми на историческа тематика от 80-те години на ХХ век. Това съобщиха от пресцентъра на  НИМ . \r\nРазкошните облекла са част от златната колекция български игрални филми, които пресъздават едни от най-значимите периоди и събития от средновековната българска история: създаването на Българската държава през 681 г. - във филма „Хан Аспарух” (1981 г.), приемането на Християнството и създаването на Преславската и Охридската книжовна школа през IX в. - „Борис I” (1985 г.), постигането на дълготраен мир и стабилност в началото на XIII в. – „Сватбите на Йоан Асен“ (1975 г.), историята за изписването на Боянската църква през 1259 г. - „Боянският майстор“ (1981 г.)  \r\nТези филми са създадени по повод 1300-годишнината на Българската държава и отразяват различни етапи от българската история, свързани най-вече с Първото и с Второто българско царство, с Възраждането и с националноосвободителното движение. Кинопроизведенията стават любими на поколения зрители и са повод за гордост от величието и блясъка на българските победи и от духовното израстване на нацията ни. \r\nОблеклата и вещите - костюмите, мебелите, оръжията и пр., са създавани въз основа на археологически и исторически сведения за времето и събитията, с които са свързани. Техническото им изпълнение е съобразено с традициите на съответната епоха, което ги прави максимално близки до първообразите им. Всички те са изработени ръчно и от естествени материали – месинг, кожа, гьон и др. Някои от костюмите са обект на сложна изработка. За направата, например, на костюмите на севастократор Калоян и на севастократорица Десислава художниците са се „допитали“ до стенописите в Боянската църква от XIII в.; тъканите са доставени от Сирия, с изработката им са били ангажирани специалисти от Холандия и Франция, но са довършени в България. \r\nНа експонатите в експозицията „Историята и българското кино” ще бъдат поставени QR кодове, с които посетителите ще могат да получават повече информация за тях.  \r\nСнимките и информацията се публикуват за първи път, със съдействието на Българската национална филмотека. \r\nОт тази есен в експозицията, посветена на българското кино, ще има и специален интерактивен кът като част от музейно-образователната програма на музея.", "date": "2018.07.26", "title": "В НИМ може да бъде разгледана нова специална експозиция -  „Историята и българското кино”  от 80-те години"}
{"url": "http://www.focus-news.net/news/2018/07/26/2549875/pazardzhik-masovo-se-izhvarlyat-trupove-na-zhivotni-v-rayona-na-starite-varoshki-grobishta.html", "text": "За последния един месец са намерени два трупа на 70 кг кучета от породата българско овчарско куче (БОК) в района на старите Варошки  гробища и старото Държавно земеделско стопанство (ДЗС) в Пазарджик, предаде репортер на  Радио „Фокус“-Пазарджик . Според живеещите в района най-вероятно животните са починали вследствие на организирани кучешки боеве или са умишлено отровени. В непосредствена близост се намира и импровизиран развъдник за кучета от същата порода, което също е вероятна причина да бъдат изхвърлени там. Заради горещото време труповете се вмирисват бързо и са предпоставка за зарази, а много от живущите в района предпочитат да разхождат домашните си любимци именно там, заради спокойствието и възможността да потичат сред природата. \r\nРадослава МУРДЖЕВА", "date": "2018.07.26", "title": "Пазарджик: Масово се изхвърлят трупове на животни в района на старите Варошки гробища"}
{"url": "http://www.focus-news.net/news/2018/07/26/2549871/makfaks-makedoniya-pozharite-kray-atina-iznenadaha-gartsite-no-ne-i-ekspertite.html", "text": "Къщи, построени в борова гора, липса планове за евакуация, лошо организирани противопожарни и аварийни служби заради мерките за строги икономии - страшните пожари около Атина може би изненадаха гърците, но не и експертите, коментира македонската информационна агенция  „Макфакс“ . \r\nНад 80 души загинали в пожарите, които избухнаха във вечерните часове на понеделник в района на гръцката столица Атина. В същия ден правителството на премиера Алексис Ципрас зададе въпроса как изобщо може да се стигне до подобна катастрофа.  \r\nСпоред експерта Никос Бокарис, регионът, в който се намира курортното село Мати, отговаря на всички условия за отприщване на бедствие в библейски мащаб. Съгласно думите му, подобна катастрофа е била само въпрос на време да се случи – в боровите гори са разположени къщи, до които няма достъп за противопожарните служби.  \r\n„Боровете са стари, много високи и широки и това е гориво за разпространение на пламъците“, коментира Бокарес.  \r\nВъпреки че експертите са съгласни, че пожарите от този мащаб се дължат главно на изменението на климата, Ципрас е пренебрегнал много важен елемент. „Превенция. Уморени сме от това постоянно да повтаряме и нищо да не се променя. Добре организиран план за евакуация би могъл да намали броя на жертвите в Мати \", обяснява екологът Кристиян Теохари. Тереза Герова", "date": "2018.07.26", "title": "„Макфакс“ (Македония): Пожарите край Атина изненадаха гърците, но не и експертите"}
{"url": "http://www.focus-news.net/news/2018/07/26/2549877/plovdiv-piyana-shofyorka-se-razmina-bez-seriozni-naranyavaniya-sled-katastrofa-v-kalofer.html", "text": "Пияна шофьорка се размина без сериозни наранявания след катастрофа снощи в Калофер, съобщиха от пресцентъра на  ОДМВР - Пловдив . Около 22.35 часа 45-годишна столичанка се блъснала с управлявания лек автомобил „Тойота“ в стълби на ул. „Христо Ботев“. При отработване на сигнала служителите на реда установили, че жената е седнала зад волана след употреба на алкохол – 1,43 промила. С линейка водачката била транспортирана в пловдивска болница, откъдето си тръгнала по свое желание. По случая е образувано бързо производство в РУ – Карлово.  \r\nЧасове по-рано, около 17.30 часа, друг нарушител на пътя бил задържан в полицията в Раковски. Мярката за неотклонение била взета спрямо 19-годишен местен жител, засечен в квартал „Секирово“ да шофира лек автомобил „БМВ“ под въздействието на наркотични вещества.", "date": "2018.07.26", "title": "Пловдив: Пияна шофьорка се размина без сериозни наранявания след катастрофа в Калофер"}
{"url": "http://www.focus-news.net/news/2018/07/26/2549861/deutsche-welle-es-pobedi-tramp.html", "text": "Държавният глава на САЩ Доналд Тръмп пропусна – вместо наказателни мита, след посещението на председателя на Европейската комисия Жан-Клод Юнкер във Вашингтон той се застъпи за премахване на тарифите за внос от държави от Общността. Това се случи благодарение на това, че ЕС демонстрира сила и уникалност, пише Карстен фон Намен в статия за  Deutsche Welle .  \r\nКак го постигна Юнкер? С посещението си в Белия дом председателят на ЕК постигна повече, отколкото можеше да се надява. Бяха изречени думи за „нова фаза на приятелство и близки търговски отношения\", за разговори, чиято крайна цел е да премахнат всички митнически и други търговски пречки. И всичко това след агресивната реторика на Доналд Тръмп срещу ЕС и преди всичко срещу Германия. \r\nОчакванията от срещата не бяха големи. През последните седмици в социалната мрежа „Туитър“, в интервюта и речи пред симпатизантите лидерът на Белия дом говори за „несправедливата\" търговска политика на европейците, определи ЕС като  „враг“ на САЩ и обяви плановете си за наказателни мита за вноса на европейски автомобили в страната. \r\nИ все пак - и това е част от отговора на въпроса от първото изречение - Юнкер имаше късмет, тъй като в момента на своето посещение съпротивата във Вашингтон срещу конфликтната търговска политика на Тръмп достигна критична точка. \r\nОсвен международните партньори, критиката засилиха още Конгресът на САЩ, Републиканската партия, американските асоциации на бизнесмени и фермери от Средния Запад. Принципно те не крият подкрепата си за Тръмп, но чувствителността им се изостри, когато техният президент създаде ситуация, в която ги изправи едновременно срещу китайци, японци, канадци, мексиканци, а сега и европейци.  \r\nРазбира се, Тръмп никога няма да признае, че е сгрешил. Но очевидно, че лидерът на Белия дом е стигнал до заключението, че е добър момент да излезе от окопа и, макар и временно, да изиграе картата на сътрудничество, а на привържениците си да продаде това като собствен успех. \r\nВсъщност това е ясна победа за ЕС. И това е втората част от отговора защо Юнкер успя: европейците останаха единни, когато Тръмп искаше да ги принуди да направят отстъпки. На натискът бе реагирано с натиск, но Брюксел не се поддаде, дори когато американският президент обяви болезнени мита за вноса на европейските автомобили в САЩ.  \r\nВсъщност ЕС предлага нещо: ще внася повече втечен природен газ от САЩ, соя и други селскостопански продукти. Тръмп ще се величае пред своите поддръжници. По повод на преговорите за споразумение за свободна търговия, който преди няколко дни той обяви в „Туитър“, вероятно ще каже: „Виждате ли, докарах европейците на масата за преговори“. \r\nНо факт е, че ЕС винаги е искал точно такова споразумение. Преговорите, които трябва да започнат са някаква лека версия на трансатлантическото споразумение за свободна търговия ТТИП, от което Тръмп се отказа миналата година след остра реторика.  Това е толкова типично за него поведение: най-напред като неучтиво дете срутва кубчетата, които другите са издигнали, само за да може по-късно самият той да нареди и да предяви претенции, че заслугата за построената кула е негова. Юнкер понесе това детско поведение досущ като един истински добър дядо. Хубаво е, че стана така, защото е в интерес на европейската икономика и в интерес на това, което остана от някогашната трансатлантическа общност. \r\nСлед последния епизод от шоуто на Тръмп европейците трябва да научат урок: упоритост в нагласите и единността донесоха успех на Брюксел. Но това, което на Стария континент никога не трябва да забравят, е, че следващият бурен порив на Тръмп може да се случи още утре.  Тереза Герова", "date": "2018.07.26", "title": "Deutsche Welle: ЕС победи Тръмп"}
{"url": "http://www.focus-news.net/news/2018/07/26/2549852/volen-siderov-obedineni-patrioti-povedenieto-na-valeri-simeonov-e-antidarzhavnichesko-doydoh-na-sreshtata-s-gerb-po-molba-na-premiera.html", "text": "Поведението на Валери Симеонов е антидържавническо, той трябва да каже извинявай. Тази думичка я няма в речника му и трябва да си я вкара. Това каза пред журналисти председателят на ПГ на „Обединени патриоти“ и лидер на Атака Волен Сидеров след като дойде в Министерски съвет, за да участва в среща на управляващата коалиция, предаде репортер на  Агенция „Фокус“ . „Задавам въпроса като какъв да идвам на срещата с ГЕРБ. Преди малко питах премиера аз какво да правя и той ме помоли изрично да дойда“, заяви той. „Добре, ще дойда, но какъв е смисълът на тази сбирка. Валери Симеонов ще каже ли, че е сбъркал, че е обвинил премиера Борисов, Данаил Кирилов- не“, коментира Сидеров. „Може да е бил подведен, случва се, всеки греши. Нямам проблем да кажа извинявам се и сгреших, това не е слабост, а сила“, обяви Сидеров. Той уточни, че с колегите му от Атака са гласуваха „против“ Закона за приватизацията, а Симеонов е сложил върху тях печата, че са лобисти, а премиерът бил зависим от бизнесмени. \"Това е тежка обида“, каза още той. \r\nБиляна ИВАНОВА", "date": "2018.07.26", "title": "Волен Сидеров, „Обединени патриоти“: Поведението на Валери Симеонов е антидържавническо, дойдох на срещата с ГЕРБ по молба на премиера"}
{"url": "http://www.focus-news.net/news/2018/07/26/2549874/afp-berlin-privetstva-sporazumenieto-za-targoviyata-mezhdu-bryuksel-i-vashington.html", "text": "Германия приветства споразумението между държавния глава на САЩ Доналд Тръмп и председателя на Европейската комисия Жан-Клод Юнкер за отслабване на напрежението по отношение на търговията между Брюксел и Вашингтон, предава  AFP . \r\n„Правителството (на Германия) приветства споразумението за конструктивен подход в търговията. ЕК може да продължава да разчита на нашата подкрепа“, написа говорителят на управляващите в Берлин Улрике Демер в съобщение, разпространено в социалната мрежа „Туитър“. \r\nСлед срещата в Белия дом президентът на САЩ обяви, че Вашингтон ще изостави плановете си за налагане на нови тарифи срещу ЕС и ще работят за разрешаване на съществуващите различия в опит да бъде избегната търговската война.„Новата фаза\" в търговските отношения между Вашингтон и Брюксел бе обявена, след като Тръмп се срещна с председателя на Европейската комисия Жан-Клод Юнкер. Той пристигна в Белия дом с екипа си, за да се опита да убеди държавния глава на САЩ да се откаже от налагането на тарифи за вноса на автомобили и авточасти в страната.  \r\nВ съвместно изявление Тръмп и Юнкер също обявиха, че търговските партньори ще работят за премахване на тарифите за всички неавтомобилни промишлени стоки, ще засилят сътрудничеството в областта на закупуването на енергия и ще работят съвместно за реформиране на Световната търговска организация (СТО).  Тереза Герова", "date": "2018.07.26", "title": "AFP: Берлин приветства споразумението за търговията между Брюксел и Вашингтон"}
{"url": "http://www.focus-news.net/news/2018/07/26/2549876/blagoevgrad-novoizgradeni-i-osnovno-remontirani-sportni-ploshtadki-v-uchilishtata-shte-posreshtnat-uchenitsite-v-grada.html", "text": "По инициатива на кмета на община Благоевград д-р Атанас Камбитов спортните площадки, физкултурните салони и дворовете в голяма част от учебните заведения в Благоевград ще бъдат основно ремонтирани до края на лятната ваканция. Това съобщиха от пресцентъра на  Община Благоевград . Освен това ще бъде изградено и ново спортно игрище в двора на СУИЧЕ „Свети Климент Охридски“. На място ще бъде поставена изкуствена трева за спортни терени, ще бъдат монтирани футболни врати с мрежа и ще бъде изградено осветление на самото игрище.  \r\nОсновно ще бъдат ремонтирани спортните площадки в XI ОУ „Христо Ботев“, IX ОУ „Пейо Яворов“, ЕГ „Акад. Л. Стоянов“ и ПМГ „Акад. С. Корольов“,  V СУ „Георги Измирлиев“. VII СУ „Кузман Шапкарев“ пък ще посрещне учениците с обновен физкултурен салон. Част от средствата, чрез които се извършват дейностите са от общинския бюджет, а друга част са отпуснати от държавата.", "date": "2018.07.26", "title": "Благоевград: Новоизградени и основно ремонтирани спортни площадки в училищата ще посрещнат учениците в града"}
{"url": "http://www.focus-news.net/news/2018/07/26/2549879/valentin-kenov-chitalishte-pautaliya-kyustendil-mezhdunarodniyat-folkloren-festival-srebarna-pafta-e-nameril-svoeto-myasto-v-kulturniya-kalendar.html", "text": "Международният фолклорен фестивал „Сребърна пафта” е намерил своето място в културния календар. Това каза пред  Радио „Фокус” – Кюстендил  Валентин Кенов, председател на читалище „Пауталия” и организатор на фестивала. По думите му програмата започва от днес и ще продължи до 28 юли включително, като на 26 от 17.00 часа от хотел „Велбъжд” до площад „Велбъжд” ще има дефиле с всички участници, които участват на 26 юли в концертната програма. След дефилето започва концертната програма от 17.30 часа – фестивалът ще бъде официално открит. „Ние сме поканили господин Паунов, миналата година стана приятно, че той откри фестивала. На другия ден концертите започват от 18.00 часа, както и на 28 юли. „Имаме колективи от чужбина от Мексико, Индонезия, Турция и Сърбия. Трябваше да дойдат наши бесарабски българи от Украйна, но отложиха за догодина, за юбилейния фестивал, ако сме живи и здрави да го направим. От България, имаме колективи от Варна, Търговище, от София, почти от цяла България”, каза Валентин Кенов. По думите му основната цел е от първия фестивал и така и ще продължава. „Целта е нашите зрители да могат да видят фолклор от други държави, от други континенти, от България си имаме много колективи, позанват ги почти. Но целта е да има повече колективи извън България”, каза Валентин Кенов. \r\nВенцеслав ИЛЧЕВ", "date": "2018.07.26", "title": "Валентин Кенов, читалище „Пауталия” - Кюстендил: Международният фолклорен фестивал „Сребърна пафта” е намерил своето място в културния календар"}
{"url": "http://www.focus-news.net/news/2018/07/26/2549880/pregled-na-mezhdunarodnite-novini-do-13-chasa-agentsiya-fokus.html", "text": "Правителството на Гърция обяви мерки за облекчаване на жертвите на пожара в Атика, съобщава електронното издание на вестник  Kathimerini .  \r\nЖертвите на бедствието в източната част на Атика се увеличиха до 81 души, а спасителните екипи продължават с усилията си да намерят десетки хора, които остават в неизвестност. Около 130 служители на армейски и пожарни бригади продължават да търсят изчезналите, чийто брой към настоящия момент не може да бъде конкретизиран. \r\n„Получихме десетки сигнали за изчезнали лица“, заяви говорителят на противопожарните служби Ставрола Малири, като отбеляза, че някои от тях може да са сред загиналите. Допуска се, че някои от изчезналите може вече да са се завърнали по домовете си, без да са информирали властите.  \r\nВ изказване пред Skai TV кметът на Рафина-Пикерми Евангелос Бурнус предупреди, че броят на жертвите може да нарастне до трицифрено число. Съгласно думите му, 98% от Мати - градът, в който са регистрирани повечето смъртни случаи - са унищожени, както и 50% от град Кокино Лиманаки. \r\nОт 187 души, включително 23 деца, които са били ранени при пожари, 60 възрастни остават в болница - 11 от тях са в интензивно отделение, според данни от Министерството на здравеопазването на Гърция.  \r\nГоворителят на правителството Димитрис Цанакопулос обяви пакет от облекчаващи мерки за жертвите на пожара, включително по 5 000 евро за засегнатите семейства и по 6 000 евро за тези с повече от три деца. Засегнатите фирми ще получат 8 000 евро. Той обяви и данъчни облекчения, включително освобождаването от данък върху имуществото за собственици, чиито имоти са напълно унищожени или претърпели големи щети в резултат на пожара.  \r\nСпоред Министерството на инфраструктурата и транспорта повече от 200 къщи са напълно унищожени. Служителите, изпратени до Рафина, Мати и Неос Вуцас, досега са проверили 720 домове и са установили, че 211 от тях са необитаеми. Други 234 къщи са сериозно повредени и ще се нуждаят от ремонт. Повече от 125 изгорели автомобили са били отстранени от екипи, за да освободят улиците в Мати. \r\n***  Експлозията пред посолството на САЩ в Пекин е причинена от малко самоделно устройство, предава телевизионният канал  ABC News , като се позовава на данни от китайската полиция.  \r\nСъгласно разпространената информация, 26-годишен мъж се е опитал да се нарани, задействайки експлозива. Лицето вече е идентифицирано.  \r\nПо-рано свидетели споделиха, че са чули взрив в близост до посолството на САЩ в китайската столица. Очевидец разказа, че в близост до дипломатическата сграда е имало до осем полицейски патрулки. В социалните медии бяха разпространени кадри, на които се виждаше дим над посолството.  \r\nНяма данни за жертви или пострадали. \r\n***  Германия приветства споразумението между държавния глава на САЩ Доналд Тръмп и председателя на Европейската комисия Жан-Клод Юнкер за отслабване на напрежението по отношение на търговията между Брюксел и Вашингтон, предава  AFP . \r\n„Правителството (на Германия) приветства споразумението за конструктивен подход в търговията. ЕК може да продължава да разчита на нашата подкрепа“, написа говорителят на управляващите в Берлин Улрике Демер в съобщение, разпространено в социалната мрежа „Туитър“. \r\nСлед срещата в Белия дом президентът на САЩ обяви, че Вашингтон ще изостави плановете си за налагане на нови тарифи срещу ЕС и ще работят за разрешаване на съществуващите различия в опит да бъде избегната търговската война.„Новата фаза\" в търговските отношения между Вашингтон и Брюксел бе обявена, след като Тръмп се срещна с председателя на Европейската комисия Жан-Клод Юнкер. Той пристигна в Белия дом с екипа си, за да се опита да убеди държавния глава на САЩ да се откаже от налагането на тарифи за вноса на автомобили и авточасти в страната.  \r\nВ съвместно изявление Тръмп и Юнкер също обявиха, че търговските партньори ще работят за премахване на тарифите за всички неавтомобилни промишлени стоки, ще засилят сътрудничеството в областта на закупуването на енергия и ще работят съвместно за реформиране на Световната търговска организация (СТО). \r\n***  В Турция отново е арестуван германски гражданин, съобщава националният ежедневник  Die Frankfurter Allgemeine Zeitung . \r\nНовината, която се появи най-напред в турския вестник Cumhuriyet, бе потвърдена от Министерството на външните работи на ФРГ. Лицето се намира в ареста, а германският посланик в Анкара е в контакт с турските власти, за да бъде изяснен случаят.  \r\nСъгласно разпространената от турския вестник информация, арестуваният е мъж, който е разпространявал „терористична пропаганда“ в интернет пространството. Германският гражданин е задържан в провинция Хатай в Южна Турция, след като е споделил публикация в социалните мрежи за забранената „Работническа партия на Кюрдистан“ (ПКК). Лицето е било разпитано, след което е било отведено в ареста. Медийният доклад все още няма официално потвърждение. \r\n***  От управляващия в Скопие СДСМ обвиниха президента Георги Иванов и депутата на ВМРО-ДПМНЕ Антонио Милошески в разкриване на държавна тайна, съобщава македонският  „Фокус“ . \r\nИзявлението на Милошоски пред Комисията по външни работи и отношението на президента Георги Иванов е в ущърб на интересите на държавата и на нейните граждани. Разкривайки подробности за резултатите от лидерската среща, съдържащи се в доклад, който е получил от държавния глава, и които са класифицирани като държавна тайна, Милошески е нарушил чл.317 от Наказателния кодекс, твърди депутатът от СДСМ Мухамед Зекири.  \r\nСъгласно думите му, Милошески е бил предупреден и от председателя на парламента Талат Джафери, че издава държавна тайна, която не трябва да бъде споделяна публично. \r\n„Обществото трябва да знае, че Милошоски няма сертификат за държавна тайна от 2015 г., защото не може и не трябва да има достъп до такава информация. По тази причина Милошоски не е имал право да поиска този доклад, а кабинетът на президента не може да даде доклада на депутат, който няма сертификат за сигурност. Поради тези причини, срещу Милошоски и срещу този, който му е представил документа, ще повдигнем обвинения за разкриване на държавна тайна, въз основа на член 317 от Наказателния кодекс“, се казва в изявлението на Зекири.  \r\nСъгласно член 317 от Наказателния кодекс, лице, което е издало държавна тайна, ще бъде наказано с лишаване от свобода за срок от една до десет години. \r\n***  Нискобюджетната авиокомпания „Райънеър“ отмени около 300 полета заради двудневната стачка на кабинния екипаж в Италия, Испания, Португалия и Белгия, съобщава електронното издание  The Local . \r\nИрландската компания обяви миналата седмица, че стачката, организирана от пет профсъюза във връзка със заплащането и условията на труд на кабинния етаж, ще я принуди да анулира 300 полета в четвъртък, 26 юли. Според официалните данни са засегнати около 100 хил. пасажери. За тях са били предвидени алтернативни полети, дадена им е и възможност за пълно възстановяване на похарчените за билети средства.  \r\nАнулиранията причиниха хаос в Европа, но най-засегнатата държава е Испания, където стачкуват около 1,8 хил. членове на кабинния екипаж. В съобщение в социалните мрежи „Райънеър“ се извини на своите клиенти в Белгия, Испания и Португалия, засегнати от стачките. \r\n***", "date": "2018.07.26", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/26/2549873/blagoevgrad-osvobodiha-pod-parichna-garantsiya-shofyora-blasnal-dete-v-sandanski.html", "text": "Освободен под парична гаранция е шофьорът на лекия автомобил, който блъсна 6-годишно момче в Сандански. Това съобщи за  Радио „Фокус“ – Пирин  Николай Захманов, районен прокурор на Сандански. Той обясни, че на 73-годишния мъж е определена гаранция от 1200 лв. Решението е било взето, тъй като здравословното му състояние е влошено. „Размерът на гаранцията е съобразен с доходите на мъжа, който е пенсионер. Той е обвинен в причиняване на тежка телесна повреда“, каза още Захманов. Той добави, че към момента се изясняват причините, довели до инцидента. Вчера мъжът бе задържан за 24 часа по Закона за МВР. \r\n„Фокус“ припомня: \r\nОколо 09.05 часа, на 25 юли, на ул. „Александър Буйнов“ в гр. Сандански, водач на лек автомобил предизвика пътен инцидент, при който тежко пострада шестгодишно дете. При спускане по улицата с голям наклон, на която по същото време се извършвали строително-ремонтни работи, той не се съобразил със забрана за преминаване и предприел маневра с висока скорост. Потегляйки напред, същият по непредпазливост ударил стоящия наблизо автомобил, след което прегазил намиращото се там дете и блъснал друг автомобил. \r\nШофьорът на МПС, предизвикал пътнотранспортното произшествие е неосъждан и няма криминални прояви. Извършената проверка с техническо средство за употреба на алкохол от страна водача е дала отрицателен резултат. \r\nПо-рано днес от УМБАЛСМ „Пирогов“ съобщиха, че състоянието на 6-годишното дете остава тежко, като има реална опасност за живота му. От болницата заявиха, че на този етап прогнози за състоянието му не могат да се правят. \r\nЛивия НИНОВА", "date": "2018.07.26", "title": "Благоевград: Освободиха под парична гаранция шофьора, блъснал дете в Сандански"}
{"url": "http://www.focus-news.net/news/2018/07/26/2549881/ek-sistemata-galileo-veche-ima-26-spatnika-v-orbita-koito-osiguryavat-po-dobar-signal-za-spatnikova-navigatsiya.html", "text": "Още четири спътника на системата „Галилео“ бяха изведени снощи успешно в орбита от европейския космодрум във Френска Гвиана с помощта на европейската ракета-носител Ariane-5. Това съобщиха  Представителството на ЕК в България . мрежата от 26 спътника понастоящем глобалната спътникова навигационна система на ЕС ще осигурява по-прецизен сигнал за широк спектър от ценни услуги.  \r\n„Галилео“ предлага услуги за позициониране и определяне на времето на около 400 милиона потребители  . С изведените вчера в орбита спътници мрежата на „Галилео“ се доближава до завършването си през 2020 г., когато системата „Галилео“ ще достигне своята пълна оперативна способност. С рекордната точност от 20 cm, която ще бъде постигната тогава, „Галилео“ ще бъде най-точната система за спътникова навигация в света.  \r\nПонастоящем „Галилео“ предоставя три вида услуги за спътникова навигация:  \r\n•Отворена услуга на „Галилео“: безплатна услуга за позициониране, навигация и определяне на времето.  \r\n•Услуга на „Галилео“ за търсене и спасяване:откриване на мястото на излъчване на сигнали за бедствие от активен маяк.  \r\n•Публично регулирана услуга на „Галилео“: кодирана услуга, предназначена за употреба от публичните органи в чувствителни от гледна точка на сигурността сценарии, например при военни операции.  \r\nЗа следващия дългосрочен бюджет на ЕС за периода 2021—2027 г. Комисията наскоро предложи всички съществуващи и нови космически дейности да се обединят в рамките на една единствена", "date": "2018.07.26", "title": "ЕК: Системата „Галилео“ вече има 26 спътника в орбита, които осигуряват по-добър сигнал за спътникова навигация"}
{"url": "http://www.focus-news.net/news/2018/07/26/2549884/plovdiv-kriminalno-proyaven-plovdivchanin-e-v-politseyskiya-arest-sled-opit-za-palezh.html", "text": "Криминално проявен пловдивчанин е в полицейския арест след опит за палеж, съобщиха от пресцентъра на  ОДМВР - Пловдив . Около 23.00 часа снощи екипи на Трето РУ и пожарната се отзовали на сигнал, че гори входната врата на къща на ул. „Розова долина“ в областния град. Огънят бил незабавно потушен без да има пострадали обитатели в жилището на 40-годишен мъж. При огледа са открити следи от запалима течност и разследващите стартирали незабавни издирвателни и заградителни действия за залавяне на автора. Малко по-късно в районното управление бил отведен 28-годишен жител на града, с криминални регистрации и присъди. По случая е образувано досъдебно производство по чл. 330, ал.1 от НК, предстои материалите да бъдат внесени в прокуратурата.", "date": "2018.07.26", "title": "Пловдив: Криминално проявен пловдивчанин е в полицейския арест след опит за палеж"}
{"url": "http://www.focus-news.net/news/2018/07/26/2549878/sofiyski-gradski-sad-shte-gleda-myarkata-na-zadarzhaniya-za-strelbata-v-podleza-na-bul-balgariya.html", "text": "От 13.45 часа в зала 10 на Софийския градски съд ще се гледа мярката на задържания за стрелбата в подлеза на бул. \"България\". Това съобщиха от пресцентъра на  СГС .", "date": "2018.07.26", "title": "Софийски градски съд ще гледа мярката на задържания за стрелбата в подлеза на бул. \"България\""}
{"url": "http://www.focus-news.net/news/2018/07/26/2549869/pg-na-volya-se-razgranichi-ot-povedenieto-na-narodnite-predstaviteli-ot-pg-na-obedineni-patrioti.html", "text": "ПГ на „Воля“ се разграничи от поведението на народните представители от ПГ на „Обединени патриоти“. Това каза лидерът на „Воля“ и заместник-председател на парламента Веселин Марешки в декларация от името на група във връзка с информацията, че Валентин Касабов е бутнал Волен Сидеров, предаде репортер на  Агенция „Фокус“.  Той поясни, че няма как да подмине случилото се днес в сградата на парламента. Марешки заяви, че „Воля“ се разграничава  от този вид поведение на български народни представители. „Когато чух, че Волен Сидеров е пострадал, веднага му се притекох на помощ. Бих го направил за всеки един български гражданин“, заяви Марешки. Той каза, че след като двама мъжкари от патриотите се саморазправят физически, се чуди какво ще сервират, след като третият коалиционен партньор е подкрепил Истанбулската конвенция в европарламента. Марешки визира гласуването на евродепутата Ангел Джамбазки. В процедура по начина на водене Юлиан Ангелов от \"Обединени патриоти\" заяви, че от групата му искат да разберат защо Марешки е лишен от възможността да води заседание на парламента. „Защо му се позволява само на рождения ден и вчера?“, каза Ангелов. \r\nДеница КИТАНОВА", "date": "2018.07.26", "title": "ПГ на „Воля“ се разграничи от поведението на народните представители от ПГ на „Обединени патриоти“"}
{"url": "http://www.focus-news.net/news/2018/07/26/2549882/kmetat-na-sofiya-yordanka-fandakova-shte-badat-remontirani-nad-2600-spirki-montirani-nad-1500-spirkonavesa-i-izgradeni-okolo-300-novi-paviliona-na-spirki-v-stolitsata.html", "text": "Ще бъдат ремонтирани над 2600 спирки, монтирани над 1500 спирконавеса и изградени около 300 нови павилиона на спирки в столицата. Това каза пред журналисти кметът на София Йорданка Фандъкова, след като Столичния общински съвет прие план за предоставяне на концесия за управление и поддържане на спирките на обществения транспорт на територията на Столична община, предаде репортер на  Агенция „Фокус“ . \r\n„Няколко години подред обсъждаме тази тема и за мен най-важно е какви ще бъдат ползите за града. А те ще бъдат ремонт на над 2600 спирки, които са на територията на цялата Столична община, и монтиране на между 1500 и 1800 спирконавеса, което означава с между 400 и 700 спирконавеса повече от сега съществуващите. Знаем, че това е един сериозен проблем на града, навсякъде има оплаквания по този повод. Въпросът, който се разискваше вътре, е дали трябва общината да ги изгради, или да ги предостави на някой друг. Аз смятам, че когато можем да не изхарчим над 18 млн. лв., трябва да се възползваме от това. Защото 18 млн. лв. това могат да бъдат огромни средства за ремонт на улици, на тротоари, за изграждане на детски градини или училища. Затова предложихме този модел, надявам се всички икономически и правни анализи да са направени така, както трябва. За мен е много важно в договорите да има ясни регламенти за прекратяване, ако бъдещият концесионер не си изпълнява ангажиментите. Разделихме София на 4 зони – всеки кандидат може да участва най-много в две, за да не се допусне монопол“, каза още Фандъкова. По думите ѝ четирите зони са разпределени сравнително равномерно. \r\n„Предложението за концесията е за 15 години с възможност допълнително за още 5, за да може да излезе тази огромна инвестиция, която трябва да се направи. Всеки концесионер поема ангажименти за демонтаж на съществуващите спирки, монтаж на новите спирконавеси и елементи около спирката – кошчета, знаци, електронни табла, а също така и поддръжката за цялото време – почистване, поддръжка и т.н.“, коментира Фандъкова и посочи, че сметосабирането не е предмет на тази концесия. \r\n„Атрактивната част е в това, на част от спирките да има монтиране на рекламни съоръжения и изграждане на павилиони в някои от спирките, които са ясно посочени със схемата на главния архитект. Павилионите ще бъдат около 300. Спирките ще бъдат с еднакъв дизайн, който вече е изготвен и утвърден. Те всъщност са няколко вида – в зависимост от мястото са по-големи и по-малки, има възможност за повее спирконавеси, за по-здрави на места, където има по-голям вандализъм и т.н. След сключването на договора в рамките до 2 години е срокът за пълната подмяна и монтирането на новите спирки. Очакваме над 80 хил. евро годишно печалба от това“, обясни Фандъкова. \r\nНа въпрос докога ще се случи това, кметът на София отговори, че очаква да се проточи във времето, тъй като най-вероятно ще има обжалвания. „Така че, за съжаление, не мога да дам срок кога ще започне цялата тази процедура“, каза още Фандъкова.  \r\nЦветилена СИМЕОНОВА", "date": "2018.07.26", "title": "Кметът на София Йорданка Фандъкова: Ще бъдат ремонтирани над 2600 спирки, монтирани над 1500 спирконавеса и изградени около 300 нови павилиона на спирки в столицата"}
{"url": "http://www.focus-news.net/news/2018/07/26/2549886/valentin-kenov-chitalishte-pautaliya-kyustendil-mezhdunarodniyat-festival-pautaliya-predstavya-razlichnite-strani-na-folklornoto-izkustvo.html", "text": "Международният фестивал „Пауталия” представя различните страни на фолклорното изкуство. Това каза пред  Радио „Фокус” – Кюстендил  Валентин Кенов, председател на читалище „Пауталия” и организатор на фолклорната проява. По думите му организирането на един такъв международен фестивал е трудно. „Първо контактите, след това тяхното посрещане. Все още го правим без такса. Поемаме и храна, и спане. Навсякъде и в България, и в чужбина фестивалите са с такси, но е много трудно тези, които са от други континенти да дойдат. Те идват от далече, пътят е много скъп и ако слагаме и такси, просто няма да дойдат. Затова апелът ми е да има повече спонсори. Тук, в Кюстендил, това не се случва, много рядко”, каза Валентин Кенов. По думите му през изминалите години във фестивала е залагано повече на танцови колективи, ансамбли, ансамбли за обичаи за автентичен фолклор. „Защото аз много харесвам обичаите и обредите, но все по-малко такива колективи се явяват. Повечето искат колективи, които са за фолклорни песни, народни хорове, а нашите хора искат танци, динамика. Ние не сме конкурс, за да имаме индивидуални изпълнители, тройки баби, шестици и други групи, но тази година ще има и такива”, каза Валентин Кенов. \r\nВенцеслав ИЛЧЕВ", "date": "2018.07.26", "title": "Валентин Кенов, читалище „Пауталия” - Кюстендил: Международният фестивал „Пауталия” представя различните страни на фолклорното изкуство"}
{"url": "http://www.focus-news.net/news/2018/07/26/2549888/veliko-tarnovo-21-800-kasa-tsigari-bez-aktsizen-banderol-izzeha-politseyski-sluzhiteli-pri-spetsaktsii.html", "text": "21 800 къса цигари без акцизен бандерол иззеха полицейски служители при спецакции, съобщиха от  Областната дирекция на МВР – Велико Търново . Вчера при провеждане на специализирана полицейска операция за противодействие разпространението на акцизни стоки без бандерол са извършени проверки в областния град и в село Бяла река. При проверка на магазин за хранителни стоки във Велико Търново от служители на сектор „Противодействие на икономическата престъпност“ са установени и иззети 20 кутии с цигари, от различни марки без акцизен бандерол. При последвала проверка в дома на собственичката на магазина са установени още 600 кутии цигари от същите марки. Същия ден в село Бяла река  служители на РУ – Павликени са извършили проверка на необитаем имот, където са открити 7 стека цигари. В гориста местност зад него са намерени и иззети още 40 стека, всички без акцизен бандерол. По двата случая са започнати досъдебни производства.", "date": "2018.07.26", "title": "Велико Търново: 21 800 къса цигари без акцизен бандерол иззеха полицейски служители при спецакции"}
{"url": "http://www.focus-news.net/news/2018/07/26/2549891/alsat-m-makedoniya-navarshvat-se-55-godini-ot-katastrofalnoto-zemetresenie-v-skopie.html", "text": "За някои 26 юли е само дата, която е в средата на лятото, но за хората от Скопие тя винаги ще бъде болезнен спомен за разрушителното земетресение, което удари града преди 55 г., коментират в редакцията на излъчващия на албански език скопски телевизионен канал  „Алсат-М“  . \r\nРано сутринта, в 5:17 часа (местно време) се чува най-напред силен шум, а след това последва трус – който е кратък, но оставя след се си сериозни щети и множество човешки жертви.  \r\nЗеметресението в Скопие се усеща в диапазон от около 50 000 квадратни километра. 15 800 апартамента са разрушени, а 28 000 други са повредени. Над 200 000 души остават без дом. Под развалините губят живота си 1 070 души, ранени са над 4000 души. \r\nНо действителността е много по-болезнена от цифрите и буквите, с които се описва 26 юли 1963 г. Изявлението, което всички помнят днес, е на тогавашният югославски лидер Йосип Броз Тито: „Скопие претърпя безпрецедентна катастрофа, но Скопие ще бъде възстановено. Градът ще се превърне в гордост и символ на братство и единство, на югославска и световна солидарност\". Тереза Герова", "date": "2018.07.26", "title": "„Алсат-М“ (Македония): Навършват се 55 години от катастрофалното земетресение в Скопие"}
{"url": "http://www.focus-news.net/news/2018/07/26/2549889/parlamentat-vazlozhi-na-ministara-na-energetikata-da-predprieme-deystviya-za-sklyuchvane-na-sporazumenie-po-deloto-za-beh-bulgartransgaz-i-bulgargaz.html", "text": "Парламентът възложи на министъра на енергетиката Теменужка Петкова да предприеме действия за сключване на споразумение по делото за БЕХ, предаде репортер на  Агенция „Фокус“ . Проекторешението бе внесено от ПГ на ГЕРБ във връзка с делото, образувано от ЕК срещу БЕХ, „Булгартрансгаз“ и „Булгаргаз“ за разследване на възможно нарушение от Договора за функциониране на ЕС, изразяващо се във възможна злоупотреба с господстващо положение на газовите пазари в България. С проекторешението си парламентът възложи на министъра на енергетиката Теменужка Петкова да предприема действия за постигане на споразумение по делото за БЕХ. Депутатите възложиха още на министъра на енергетиката да информира Народното събрание за производството и предприетите по него действия и на ресорния заместник министър-председател да контролира изпълнението на решението. Вносителите мотивират проекторешението си с факта, че по делото има нови обстоятелства, тъй като на 24 май 2018 г. ЕК е обявила, че е постигнала споразумение с „Газпром“. Предмет на това дело е разследване на възможна злоупотреба с господстващо положение от страна на „Газпром“ на пазари в Централна и Източна Европа, между които и България. Делото е приключено без налагане на финансова санкция. Вносителите смятат, че развитието по това дело е относимо към делото БЕХ поради сходната правна квалификация на твърдените нарушения и припокриване на пазарните участници, имащи отношение по двете дела, чието поведение е анализирано от ЕК.  \r\nВ рамките на дебата от ПГ на „БСП за България“ обявиха, че ще подкрепят това решение. От ДПС обявиха, че това решение дава възможност на енергетиката на България да поеме въздух. \r\nДеница КИТАНОВА", "date": "2018.07.26", "title": "Парламентът възложи на министъра на енергетиката да предприеме действия за сключване на споразумение по делото за БЕХ, Булгартрансгаз“ и „Булгаргаз“"}
{"url": "http://www.focus-news.net/news/2018/07/26/2549893/odmvr-pazardzhik-v-sluchay-na-namereni-trupove-na-zhivotni-mozhe-da-se-signalizira-na-telefon-112.html", "text": "При сигнал за открити мъртви животни в района на населените места в областта, гражданите могат да подават сигнал на 112, съобщи за  Радио „Фокус“- Пазарджик  Мирослав Стоянов, говорител на ОДМВР-Пазарджик. По думите му полицейски патрул има ангажимент да реагира на сигнала и да извърши оглед на трупа на откритото животно. \"Ако се касае за умишлено умъртвяване, полицията ще започне разследване по случая, но ако не е такъв, трябва да се подаде сигнал към общинската администрация, към чиято територия е открит трупа на животното, за да бъде загробено“, уточни Стоянов. Той припомни, че за всякакви сигнали за бедстващи животни можем да се обръщаме към действащата Зоополиция на територията на област Пазарджик. \r\nРадослава МУРДЖЕВА", "date": "2018.07.26", "title": "ОДМВР-Пазарджик: В случай на намерени трупове на животни може да се сигнализира на телефон 112"}
{"url": "http://www.focus-news.net/news/2018/07/26/2549894/inzh-daniel-panov-obshtina-veliko-tarnovo-ne-mozhe-da-izrazhodva-publichni-sredstva-za-reshavane-na-problema-s-navodnyavaneto-na-bloka-na-ul-yonovka-11.html", "text": "Община Велико Търново не може да изразходва публични средства за решаване на проблема със системното наводняване на жилищния блок на ул. „Йоновка“ 11. Това каза кметът на Общината Даниел Панов във връзка с отправено му питане от общинския съветник Стоян Витанов, предаде репортер на  Радио „Фокус“ – Велико Търново . Той заяви,че Общината ще съдейства за срочно провеждане на всички административни процедури, но при положение, че блокът е частна собственост, не могат да се изразходват публични средства за проектиране и изпълнение на строително-монтажни работи. „Организационните ангажименти на Общината за решаване на проблема с наводняване на основните на жилищния блок на „Йоновка“ 11 са изчерпани с дадените насоки, указания и разяснения. Собствениците на етажната собственост трябва да проведат общо събрание, да протоколират взетите решения и да изготвят проектна документация за отводняване на основите на жилищен блок. На база на одобрения инвестиционен проект и издадено разрешение за строеж от главния архитект на Общината, те ще могат да извършат предвидените в проектантското решение дренажни системи, хидроизолация, отвеждащи колектори. Времевата ангажираност на Общината е свързана с внасянето на проектната документация за одобрение и последващо издаване на решение за строеж към нея“, обясни инж. Даниел Панов. Той посочи, че към момента не са внесени подобни книжа на заинтересованите лица. По думите му проблемът със системното наводняване на този жилищен блок съществува от 40 години. \r\nНадежда КРЪСТЕВА", "date": "2018.07.26", "title": "Инж. Даниел Панов: Община Велико Търново не може да изразходва публични средства за решаване на проблема с наводняването на блока на ул. „Йоновка“ 11"}
{"url": "http://www.focus-news.net/news/2018/07/26/2549895/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ на Радио „Фокус”- Пловдив днес ще говорим за Букурещкия и Цариградския мирни договори от 1913 г по повод 105 г. от подписването им. Съгласно Букурещкия договор на 28 юли/10 август 1913 година България губи около 50 000 кв. км. в Тракия и Македония. За да се спаси от асимилиране и репресии, към страната ни тръгва бежанска вълна, възлизаща на 300 000 души. България губи в Балканската война 87 хиляди души, 33 хиляди са убити и ранени в Междусъюзническата война. За всичко това ще говорим с военния историк доц.д-р Петър Ненков. \r\nСъщо в днешното предаване ще ви запознаем как върви проектът за възстановяване и рехабилитация на Военен клуб – Пловдив. По идея на областния управител на Пловдив Здравко Димитров тази седмица в Областната администрация се състоя третата работна среща по проекта. Какво бе решено на нея ще ни каже Борислав Димов, главен секретар на администрацията. \r\nЩе чуем и директора на Регионалния исторически музей в Пловдив Стефан Шивачев, с последна информация за хода на дейностите по издигането на Пантеон за загиналите във войните за обединението на България, в подножието на Младежкия хълм в Пловдив. \r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.07.26", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2018/07/26/2549892/umbalsm-pirogov-lekuvat-po-svetoven-standart-deteto-koeto-postrada-pri-katastrofa-v-sandanski.html", "text": "Лекуват по световен стандарт детето, което пострада при катастрофа в Сандански, съобщиха от пресцентъра на  УМБАЛСМ „Пирогов“ . На брифинг доц. Румяна Андонова - началник на Клиниката по детска реанимация в \"Пирогов\" обясни, че крайно тежко остава състоянието на 6-годишното дете. Към момента детето е стабилизирано, но опасността за живота му остава.  \r\nСнощи детето беше транспортирано от болницата в Сандански в тежко състояние. В \"Пирогов\" го преведе реанимационен екип от клиниката на доц. Андонова със специализираната детска линейка, с която разполага болницата благодарение на  дарение. „Момченцето е настанено в реанимацията на университетската спешна болница, която е единствената в страната, която може да поеме деца в такова тежко състояние“, поясни  доц. Андонова.  \r\nДетето е под непрекъснато наблюдение и реанимационни грижи по световен протокол. Специалистите са категорични, че е рано да се правят прогнози  за състоянието му.", "date": "2018.07.26", "title": "УМБАЛСМ „Пирогов“: Лекуват по световен стандарт детето, което пострада при катастрофа в Сандански"}
{"url": "http://www.focus-news.net/news/2018/07/26/2549883/parlamentat-udalzhi-rabotnoto-si-vreme-do-priemane-na-oshte-6-tochki-ot-dnevniya-si-red-sred-koito-i-prezidentskoto-veto-varhu-zakona-za-privatizatsionen-i-sledprivatizatsionen-kontrol.html", "text": "Парламентът удължи работното си време до приемане на още 6 точки от дневния си ред, предаде репортер на  Агенция \"Фокус\".  Предложението направи депутатът от ГЕРБ и председател на Правна комисия Данаил Кирилов. \"За\" него гласуваха 119 народни представители, \"против\" - 0 и \"въздържали се\" - 10, с което предложението бе прието. Шестте точки включват промените в Закона за енергетиката, в Закона за опазване на обществения ред при спортни мероприятия на второ четене, президентското вето върху Закона за приватизационен и следприватизационен контрол, промените в Закона за акциза и данъчните складове, в Закона за дружествата със специална инвестиционна цел и в Гражданския процесуален кодекс.  \r\nДеница КИТАНОВА", "date": "2018.07.26", "title": "Парламентът удължи работното си време до приемане на още 6 точки от дневния си ред, сред които и президентското вето върху Закона за приватизационен и следприватизационен контрол"}
{"url": "http://www.focus-news.net/news/2018/07/26/2549897/parlamentat-oblekchi-na-parvo-chetene-rezhima-na-izgrazhdane-na-lineyni-energiyni-obekti.html", "text": "Парламентът прие промени в Закона за енергетиката на първо четене, с които се облекчава режима на изграждане на линейни енергийни обекти, предаде репортер на  Агенция „Фокус“ . Промените са внесени от Министерски съвет и \"за\" тях гласуваха 76 народни представители, „против“ -  0 и „въздържали е“ -  26, с което те бяха приети на първо четене.  Част от измененията са свързани с учредяването на вещни права и с изграждането на линейни енергийни обекти. Промените целят пълно и точно транспониране в националното законодателство на изискванията на европейска директива за общите  правила за вътрешния пазар на електроенергия  и тази за общите правила за природен газ. Със законопроекта се създава необходимата правна рамка по отношение на операторите на публично достъпни зарядни точки за зареждане на електрически превозни средства, която липсва в националното законодателство към настоящия момент. \r\nДеница КИТАНОВА", "date": "2018.07.26", "title": "Парламентът облекчи на първо четене режима на изграждане на линейни енергийни обекти"}
{"url": "http://www.focus-news.net/news/2018/07/26/2549899/sport-benfika-pobedi-borusiya-dortmund-sled-duzpi-na-turnira-international-champions-cup.html", "text": "Бенфика победи Борусия Дортмунд след равенство 2:2 и дузпи на Международния турнир „Чемпиънс Къп“. На стадион „Хайнц Фийлд“ в Питсбърг, Съединените щати, Дортмунд поведе с два гола на Максимилиан Филип, отбелязани за три минути, но след почивката Бенфика изравни. При дузпите португалският тим надделя с 4:3. \r\nСледващият мач на Бенфика е срещу Ювентус на 28, събота в град Харисън. Борусия Дортмунд приключи участието си в турнира с победа, равенство и загуба. Други резултати от турнира: \r\nРома – Тотнъм 1:4 \r\nЮвентус – Байерн Мюнхен 2:0 \r\nМанчестър Сити – Ливърпул 1:2 \r\nМилан – Манчестър Юнайтед 1:1, Юнайтед печели с дузпи \r\nВенцислав ДРАГОМАНОВ", "date": "2018.07.26", "title": "Спорт: Бенфика победи Борусия Дортмунд след дузпи на турнира International Champions Cup"}
{"url": "http://www.focus-news.net/news/2018/07/26/2549898/stefan-shivachev-rim-plovdiv-panteonat-v-pamet-na-zaginalite-za-natsionalno-obedinenie-shte-se-namira-v-podnozhieto-na-mladezhkiya-halm.html", "text": "Пантеонът в памет на загиналите за национално обединение пловдивчани ще се намира в подножието на Младежкия хълм. Това каза за  Радио „Фокус“ – Пловдив  Стефан Шивачев, директор на Регионален исторически музей - Пловдив. По думите му в момента се изготвя строителното разрешение и се дава визията за проектиране от Община Пловдив и предстои обявяването на конкурс за идеен проект какво ще представлява този мемориал. Идеята за тази инициатива - да се изгради мемориал на загиналите, е от преди година и половина. „По стечение на обстоятелствата Пловдив е един от много малкото български градове, в който няма изграден паметник или мемориал на загиналите във войните пловдивчани. Ние от Историческия музей в Пловдив направихме едно проучване, което продължаваме да го развиваме и засега цифрата на загиналите във войните пловдивчани е малко над 1000 души. Продължаваме да работим по този проект, защото в тези добре запазени архивни данни от войните за национално обединение обикновено фигурира категорията месторождение, а има доста хора, които не са  родени в Пловдив, но в процеса на техния живот са се преселили в града. Има доста бежанци, които идват в Пловдив след Илинденско-Преображенското въстание от Тракия и Македония. Има и доста офицери, които са служили доста дълго време в Пловдив и можем да кажем, че те наистина са пловдивчани“, каза Стефан Шивачев. Той коментира, че тази идея много трудно би могла да бъде реализирана в централната част на Пловдив, тъй като пространствата са много наситени и затова от Историческия музей са се спрели на едно място, което се намира в южното подножие на Джендем тепе. То е извън зоната, която е защитена като хълм и се намира зад Стоматологичния факултет. Там би могло да се извършват поклонения или военни ритуали. Чрез художествени средства ще бъдат показани петте войни, които българският народ води за национално обединение. Това са Българо-сръбската, Балканската, Междусъюзническата, Първата и Втората световна война. „В тези войни пловдивските военни поделения показват изключително военно майсторство. В българската военна история са останали големите боеве при Серка планина по време на Междусъюзническата война, боевете при река Черна, както и битките на 9-ти пехотен полк по времето на Втората световна война в тази фаза, която се нарича Отечествена война, коментира Шивачев. \r\nВесела КРЪСТЕВА", "date": "2018.07.26", "title": "Стефан Шивачев, РИМ - Пловдив: Пантеонът в памет на загиналите за национално обединение ще се намира в подножието на Младежкия хълм"}
{"url": "http://www.focus-news.net/news/2018/07/26/2549887/nova-makedoniya-makedoniya-izbiraneto-na-sastava-na-dik-propravya-patya-za-organiziraneto-na-esenniya-referendum.html", "text": "Парламентът на Македония избра новия състав на Държавната избирателна комисия (ДИК), с което окончателно и официално се създават условия за организиране и провеждане на референдума за договора за името, постигнат с Гърция миналия месец, подчертават от редакцията на първия вестник в югозападната ни съседка –  „Нова Македония“ \r\nОчаква се в парламента да бъде насрочено ново заседани – в събота или в понеделник, на който официално да бъде обявено провеждането на референдума, насрочен за 30 септември.   \r\nМинистър-председателят Зоран Заев изрази увереност, че до 30 юли парламентът в Скопие ще вземе решение за свикване на референдум, който, както каза, ще бъде организиран и без опозиционната ВМРО-ДПМНЕ, в случай че не бъде постигнато споразумение с партията, водена от Християн Мицковски.  \r\nЗаев подчерта, че ВМРО-ДПМНЕ трябва да обяви ясно позициите си – дали ще бойкотират референдума, дали ще призоват гражданите да гласуват „против“ договора за името, или ще ги остави свободно да решат бъдещето си. „Това е тяхно право, но задължение на всички е да се гарантира, че процесът ще бъде успешен\", подчерта Заев. \r\nПремиерът увери, че остава отворен за обсъждане на въпроса дали референдумът трябва да бъде консултативен или обвързващ. \r\n„В края решението е задължително, защото гражданите теоретично могат да излязат милион, а ако 600 хиляди гласуват „за“, а 400 хиляди гласуват „против“, тогава политиците гласуват решението в парламента и постигаме консенсус. Ако излязат милиони избиратели, 600 хиляди са „против“, а 400 хиляди са „за“, тогава договорът с Гърция няма да бъде приложен. Ако излязат 800 хиляди гласоподаватели, 600 хиляди гласоподаватели „за“, а 200 хиляди са „против“, гражданите не са взели решение. Ако няма изпълнен ценз няма решение, както е по Конституцията и тогава остава институциите да решат. Парламентът да гласува „за“ или „против“ конституционни промени“, предложи македонският премиер. \r\nПроблемът, според него, е около въпроса за референдума. „Ще Ви попитаме – съгласни ли сте за членство в ЕС и НАТО, като подкрепите споразумението между Република Македония и Република Гърция? От опозицията получихме контравъпрос, който гласи – „Подкрепяте ли договора между Република Македония и Република Гърция, подписано от министъра Никола Димитров и Никос Коцияс в Нивици, който напълно унищожава македонския език, македонската идентичност, македонската култура и македонската национална уникалност. Това не е вярно и не можем да поставим такъв въпрос на гражданите“, обясни Заев.   \r\nПремиерът призова референдума да бъде успешен процес, като същевременно гарантира валидност и признателност както за гласуващите в подкрепа на договора, така и за онези, които ще гласуват против споразумението.  \r\nНа парламентарна сесия в сряда членовете на временния състав на ДИК бяха гласувани с 100 гласа „за\" без дискусия, по стария модел, според който председателят на Комисията е предложен от главната опозиционна партия. Бяха приети и измененията в Изборния кодекс (99 гласа „за\") и в законите за правителството и за финансиране на политическите партии (с по 101 гласа „за\"), след съкратена процедура. Внасянето на изменения в тези три закона, което бе условие на опозицията ВМРО-ДПМНЕ, всъщност означаваха и край на процеса на блокиране на избора на ДИК.  \r\nОливър Дерковски бе номиниран от ВМРО-ДПМНЕ за председател на ДИК, а за негов заместник бе предложен Дитмир Шеху от „Демократичен съюз за интеграция“ (ДСИ). Останалите членове на ДИК са Елизабет Постоловска от ВМРО-ДПМНЕ, Янаки Витановски, Борис Кондарко и Радица Ристеска от СДСМ, и Енвер Салиу от БЕСА. Тереза Герова", "date": "2018.07.26", "title": "„Нова Македония“ (Македония): Избирането на състава на ДИК проправя пътя за организирането на есенния референдум"}
{"url": "http://www.focus-news.net/news/2018/07/26/2549885/premierat-boyko-borisov-nyama-sporna-tema-v-koalitsiyata-koyato-da-ne-mozhem-da-reshim-v-interes-na-obshtestvoto.html", "text": "Нямаме спорна тема, която да не можем да решим с необходимия компромис в интерес на обществото. Това каза в Министерски съвет премиерът и председател на ГЕРБ Бойко Борисов след среща на управляващата коалиция, предаде репортер на  Агенция „Фокус“ . „Имаше някои неразбрания между парламентарните групи, главно по законопроекти. Мога да кажа, че по начина, по който се разбирахме да функционира коалицията, това ще бъде избегнато“, заяви той. „Направили сме график за срещи между парламентарните групи и правителството“, обяви премиерът. „Изяснихме мотивите за спорните законопроекти“, посочи Бойко Борисов. „Оттук нататък мисля, че няма да се налага да влизаме в такъв обяснителен режим“, каза още той. \r\nБиляна ИВАНОВА", "date": "2018.07.26", "title": "Премиерът Бойко Борисов: Няма спорна тема в коалицията, която да не можем да решим в интерес на обществото"}
{"url": "http://www.focus-news.net/news/2018/07/26/2549904/chlenove-i-simpatizanti-na-pp-gerb-razlog-posetiha-narodnoto-sabranie.html", "text": "Симпатизанти и членове на ПП ГЕРБ – Разлог посетиха Парламента по покана на народния представител д-р Емил Тончев. Това съобщиха от пресцентъра на  ПП ГЕРБ – Благоевград . По време на престоя си жителите се запознаха с последните законодателни инициативи, обсъдиха важни теми, свързани с региона и поговориха с народните представители от ПП ГЕРБ от област Благоевград. Групата бе поздравена и от Председателя на Народното събрание – Цвета Караянчева.", "date": "2018.07.26", "title": "Членове и симпатизанти на ПП ГЕРБ – Разлог посетиха Народното събрание"}
{"url": "http://www.focus-news.net/news/2018/07/26/2549900/kmetat-na-sofiya-yordanka-fandakova-shte-vavedem-noshten-abonament-za-parkirane-no-za-prouchvatelen-period-ot-3-mesetsa.html", "text": "Ще въведем нощен абонамент за паркиране, но за проучвателен период от 3 месеца. Това каза пред журналисти кметът на София Йорданка Фандъкова във връзка с предложението за въвеждане на служебен абонамент на нощно паркиране, предаде репортер на  Агенция „Фокус“ . „Това е предложение на общински съветници, което беше на база на много оплаквания за няколко конкретни места в центъра на града, където късно вечер и нощем става голям хаос с паркирането, позволяват си някои собственици на заведения или техни представители да събират пари за паркиране на публично пространство, за което пък те самите не плащат. Аз лично имам колебания доколко тази мярка ще работи, затова и предложих и съм благодарна, че общинските съветници приеха да въведем 3-месечен период, за да видим дали ще можем по този начин да подредим повече паркирането през нощта. Важно е да кажа, че това би било една добра мярка за хотелите, защото туризмът в София се разви чувствително. За тях наистина е важно, когато дойдат туристите, да могат да паркират и това все пак да бъдат места, които се заплащат от самите хотели“, каза още Фандъкова. Тя посочи, че се предвиждат ограничения – около 3-4 места максимум. \r\n„В процеса на обсъждане почти всички бяха съгласни – и собствениците на хотели, и заведения, но дали бяха разбрали за какво става дума, не мога да кажа. Затова настоях за този проучвателен период – за да видим дали ще има интерес, да видим ефекта на тази мярка. Поисках специално районните кметове да са включени активно в този процес, защото те са най-близо до хората и могат да ни кажат тяхното мнение. Те са били категорично съгласни с това предложение, което ми даде увереност, че си струва да опитаме. След трите месеца ще направим анализ – ако мярката е добра, ще я продължим, ако пък не – ще има още дискусии“, обясни Фандъкова. \r\nЦветилена СИМЕОНОВА", "date": "2018.07.26", "title": "Кметът на София Йорданка Фандъкова: Ще въведем нощен абонамент за паркиране, но за проучвателен период от 3 месеца"}
{"url": "http://www.focus-news.net/news/2018/07/26/2549902/mz-tekstovete-v-zhalbata-na-ambulans-ilk-iardim-ve-hastahane-chihazlara-ve-tisislera-sanay-tik-sa-identichni-s-tezi-ot-zhalbata-na-vaynman-tehnolodzhi.html", "text": "Текстовете в жалбата на „Амбуланс Илк Иардим Ве Хастахане Чихазларъ Ве Тисислеръ Санай Тик“ са идентични с тези от жалбата на \"Вайнман Технолоджи\", съобщиха от пресцентъра на  Министерството на здравеопазването . На 24.07.2018 год. в Комисията за защита на конкуренцията е постъпила жалба от фирма \"Амбуланс Илк Иардим Ве Хастахане Чихазларъ Ве Тисислеръ Санай Тик\" срещу Решение за одобряване на обявление за изменение или допълнителна информация № РД-11-234/09.07.2018 г. на възложителя по обществена поръчка с предмет „Доставка на 400 броя медицински превозни средства (линейки) с необходимото оборудване.“ Обществената поръчка е във връзка с големия инвестиционен проект за модернизация на спешната медицинска помощ в страната, по приоритетна ос 4 „Регионална здравна инфраструктура“ на Оперативна програма „Региони в растеж“ 2014-2020 г.  \r\nНа основание чл. 203, ал. 1 от Закона за обществените поръчки, жалба срещу решение, действие или бездействие на възложителя, с изключение на тази срещу решението за определяне на изпълнител, не спира процедурата за възлагане на обществена поръчка, освен когато е поискана временна мярка „спиране на процедурата“.  \r\nС цитираната жалба е поискана именно временна мярка „спиране на процедурата“, като мотивът за обжалване е „Недостатъчен срок за изготвяне на оферти“.  \r\nСъгласно новите изменения на ЗОП (изм. - ДВ, бр. 49 от 2018 г.), когато с жалбата е поискана временната мярка, процедурата за възлагане на обществена поръчка спира от уведомяване на възложителя за образуване на производство от КЗК, каквото в момента все още не е образувано. В тази връзка процедурата може да продължи, като същата следва да бъде спряна в случай, че КЗК образува производство по жалбата.  \r\nПрави впечатление, че текстовете в жалбата на „Амбуланс Илк Иардим Ве Хастахане Чихазларъ Ве Тисислеръ Санай Тик“ са структурирани по идентичен начин с текстовете в жалба № ВХР-1117-28.05.2018 г. от \"Вайнман Технолоджи\" ЕООД. Буди съмнение и доколко жалбата е подадена от „Амбуланс Илк Иардим Ве Хастахане Чихазларъ Ве Тисислеръ Санай Тик“ и действително налице ли е представителна власт на лицето, подписало жалбата.  \r\nКъм настоящия момент процедурата по подаване на оферти за „Доставка на 400 броя медицински превозни средства (линейки) с необходимото оборудване“ продължава, като крайният срок за представяне на офертите е 10 август 2018 г.", "date": "2018.07.26", "title": "МЗ: Текстовете в жалбата на „Амбуланс Илк Иардим Ве Хастахане Чихазларъ Ве Тисислеръ Санай Тик“ са идентични с тези от жалбата на \"Вайнман Технолоджи\""}
{"url": "http://www.focus-news.net/news/2018/07/26/2549896/volen-siderov-obedineni-patrioti-razmenenite-ni-repliki-prez-mediite-ne-tryabva-da-se-razbirat-kato-neshto-razrushitelno.html", "text": "Имахме сбирки 2 дни, които компенсираха досега невъзможността да се събираме поради обективни обстоятелства, имаше Председателство и много интензивни пътувания. Сега в тези 2 дни изяснихме доста въпроси, които преди това бяха разрешавани по неправилен начин. Това каза в Министерски съвет председателят на ПГ на „Обединени патриоти“ Волен Сидеров след среща на управляващата коалиция, предаде репортер на  Агенция „Фокус“ . „Когато нещо между нас не е разрешено, то излизаше през медиите. Това не е правилна тактика и политика, но всеки от нас е човек. Има нерви и начини на реакция“, посочи той. „Разменените ни реплики през медиите не трябва да се разбират като нещо разрушително“, коментира Сидеров. „Трябва да изкараме пълен мандат, за да направим нещата, които са полезни за страната. Те да имат своя резултат“, обяви той. „Ако сега отидем на разтурване, към избори това означава хаос. Знаете от социологията, че повечето българи не искат избори“, посочи лидерът на Атака. „Действията на патриотичната коалиция оттук нататък не бива да предизвикват съмнение, че искаме прекратяване на мандата“, заяви той. „Днес говорихме за разрешаване на различията с консенсус и разбирането, че трябва да изчистваме тезите и темите, по които работим, особено ако са законодателна дейност. Така че да не пораждат размяна на удари и прехвърчане на искри“, каза още Волен Сидеров. \r\nБиляна ИВАНОВА", "date": "2018.07.26", "title": "Волен Сидеров, „Обединени патриоти“: Разменените ни реплики през медиите не трябва да се разбират като нещо разрушително"}
{"url": "http://www.focus-news.net/news/2018/07/26/2549907/inzh-plamen-kolev-yuzdp-afrikanskata-chuma-krie-seriozni-riskove-no-osnovno-za-svinevadstvoto.html", "text": "Африканската чума крие сериозни рискове, но основно за свиневъдството. Това каза за  Радио „Фокус“ – Пирин  инж. Пламен Колев, началник отдел „Ловно стопанство“ към Югозападно държавно предприятие. Той отбеляза, че всички сме станали свидетели на случилото се в Странджа с чумата по дребните преживни животни. „Същото се отнася и при възникването на африканска чума по свинете. Мерките на ветеринарните власти не могат да бъдат по-различни. За пример в Литва в периода края на 2016 – 2017 година са унищожени 78 хил. свине в промишлени ферми. В Румъния през последните два месеца са унищожени над 46 хил. животни”, каза още инж. Колев. Той подчерта, че болестта не е опасна за хората. „Вирусът засяга само питомните и дивите свине. Никакви други видове не страдат от това заболяване и не могат да бъдат преносители. Всъщност преносители могат да бъдат източници, зацапани с кръв, като транспортните средства, хора и дрехи. Никакви други източници не могат да бъдат преносители“, коментира инж. Колев. \r\nЛивия НИНОВА", "date": "2018.07.26", "title": "Инж. Пламен Колев, ЮЗДП: Африканската чума крие сериозни рискове, но основно за свиневъдството"}
{"url": "http://www.focus-news.net/news/2018/07/26/2549906/stolichniyat-obshtinski-savet-reshi-da-bade-vaveden-noshten-abonament-za-parkirane.html", "text": "Столичният общински съвет реши да бъде въведен нощен абонамент за паркиране, предаде репортер на  Агенция „Фокус“ .Той ще бъде с работно време от 19.30 часа до 8.30 часа и цената му ще е 650 лв. на месец. Нощният служебен абонамент ще обхваща и съботните и неделните дни. Контролът ще се извършва от екипи на Центъра за градска мобилност и Общинска полиция. Промените ще влязат в сила след изтичане на едномесечния срок за обжалване, който започва да тече след гласуването му в Общинския съвет. По искане на кмета на София Йорданка Фандъкова на проектът ще се даде 3 месеца изпитателен срок, след който ще се направи анализ и ще се вземе решение дали да бъде продължен. \r\nЦветилена СИМЕОНОВА", "date": "2018.07.26", "title": "Столичният общински съвет реши да бъде въведен нощен абонамент за паркиране"}
{"url": "http://www.focus-news.net/news/2018/07/26/2549890/premierat-boyko-borisov-moga-da-uspokoya-opozitsiyata-che-koalitsiyata-e-dostatachno-stabilna-i-osaznata.html", "text": "Мога да успокоя колегите от опозицията, че коалицията е достатъчно стабилна и осъзната. Това каза в Министерски съвет премиерът и председател на ГЕРБ Бойко Борисов след среща на управляващата коалиция, предаде репортер на  Агенция „Фокус“ . „Не заради властта, постовете и мястото в парламента, а заради това, че всичко останало би означавало голям хаос“, заяви той. „Параметрите, по които държавата работи в момента, финансови и икономически, БВП са най- добрите за всички времена на тази държава“, обяви Бойко Борисов. „Безработицата е рекордно ниска, инвестициите са в индустрията. Всички програми и еврофондове работят. Имахме изключително успешно европредседателство. От срещата 16+1 произлязоха доста европейски инициативи“, каза още премиерът. \r\n„Междуличностните отношения нямат значение. Благодаря на колегите, че загърбиха своето его. Всички признахме за това, което сме сгрешили или не сме били достатъчно организирани, за да поддържаме нормалния диалог между коалиционните партньори, и в голямата и в по-малката коалиция. Те сега са изгладени“, добави премиерът. \r\nБиляна ИВАНОВА", "date": "2018.07.26", "title": "Премиерът Бойко Борисов: Мога да успокоя опозицията, че коалицията е достатъчно стабилна и осъзната"}
{"url": "http://www.focus-news.net/news/2018/07/26/2549910/stara-zagora-obshtinata-osiguryava-avtobusi-za-zhelaeshtite-da-posetyat-pametnata-vecher-spektakal-molenie.html", "text": "На 31 юли, от 21:00 часа, на Мемориалния комплекс „Бранителите на Стара Загора\" ще се проведе паметна вечер - спектакъл „Моление за Стара Загора“, по повод 141 години от боевете за Стара Загора по време на Руско-турската освободителна война /1877-1878 г./ и 140 години от Освобождението на България. Това съобщиха от пресцентъра на  Община Стара Загора . \r\nОбщина Стара Загора осигурява 6 автобуса, които ще извозят безплатно до мемориалния комплекс желаещите жители и гости на града. Автобусите ще тръгнат в 20:00 часа на 31.07.2018 г. от подлеза пред Регионална библиотека „Захарий Княжески“, на бул. „Руски“, по следния маршрут: бул. „Руски“; ул. „Хан Аспарух“; Околовръстен път; Парк „Бранителите на Стара Загора“.  След края на церемонията, автобусите ще обслужат следните спирки: „Чайка“ –„Кл. Охридски“ - „Алана“ – „Верея“ - „Отец Паисий“ - „V-то ОУ“ - „Чая“ -  „М-н Билла“ - „Три чучура“ – „Железник изток 2” – „Железник изток 1” – „Железник РПУ” – „СОУ Железник” – „Железник 2” – „Железник обръщало”. \r\nВ програмата на паметната вечер – спектакъл „Моление“ са включени: \r\n- „Моление“ - оратория от проф. Найден Андреев, диригент - Негово високопреосвещенство Старозагорски митрополит Киприан, солист - Емилия Иванова, оркестър и хор на Държавна опера – Стара Загора, хормайстор - Младен Станев;  \r\n- Нестинарски танц от танцовата драма „Нестинарка“ по музика на Марин Големинов -хореография - Маргарита Арнаудова, постановка – Алеся Пантикина, балет на Държавна опера – Стара Загора; \r\n- „Тържествена увертюра 1812“ от П.И. Чайковски - диригент - Негово високопреосвещенство Старозагорски митрополит Киприан, концертмайстор - Екатерина Родионова, оркестър и хор на Държавна опера – Стара Загора, Общински духов оркестър, Военен духов оркестър при Втора механизирана бригада.", "date": "2018.07.26", "title": "Стара Загора: Общината осигурява автобуси за желаещите да посетят паметната вечер - спектакъл „Моление“"}
{"url": "http://www.focus-news.net/news/2018/07/26/2549912/emsc-dve-zemetreseniya-sa-registrirani-kray-gratskite-ostrovi-dodekanezi.html", "text": "След опустошителния пожар, в Гърция бяха регистрирани и две земетресения, едното от които – с магнитуд от 4,4 по скалата на Рихтер, показва справка на на официалната интернет страница на  Европейския средиземноморски сеизмологичен център (EMSC). \r\nТрусът е усетен в 11:17 часа местно време (съвпада с българското време). Епицентърът му е бил на 30 км западно от остров Самос и на седем километра югозападно от Маратокампос, с дълбочина от девет километра под земната кора. \r\nМалко по-късно, в 12:09 часа, в същия район е последвало второ земетресение с магнитуд от втора степен по Рихтер. Дълбочината му е била от 12 км под земната кора. \r\nНяма приведени данни за материални щети или пострадали. Тереза Герова", "date": "2018.07.26", "title": "EMSC: Две земетресения са регистрирани край гръцките острови Додеканези"}
{"url": "http://www.focus-news.net/news/2018/07/26/2549909/na-sportni-meropriyatiya-shte-badat-dopuskani-litsa-koito-pritezhavat-dokument-za-pravo-na-dostap-ili-sled-skanirane-na-lichna-karta.html", "text": "На спортни мероприятия ще бъдат допускани само лица и превозни средства, които притежaват документ за право на достъп или след сканиране на лична карта. Това решиха депутатите след като приеха текстове в Закона за опазване на обществения ред при провеждането на спортни мероприятия на второ четене, предаде репортер на  Агенция „Фокус“ . Организаторите на спортни мероприятия са длъжни да предприемат всички необходими мерки в дните на провеждането им и до територията на спортната зона да се допускат само лица и превозни средства, които притежават право на достъп. Това право ще се удостоверява с входен билет или абонаментна карта, служебен пропуск, акредитация или покана. Достъпът до спортното мероприятие се осъществява чрез предоставянето на документ или знак, който персонализира посетителя. Когато документът или знакът не го персонализират достъпът до спортното мероприятие се осъществява и след разчитане на лична карта на посетителя от скенер за лични документи. Защитата на знаците или документите трябва да се осъществява от организаторите на спортни мероприятия. Заедно със собствениците на спортни обекти организаторите трябва да съхраняват личните данни на гражданите за тримесечен срок. С направените изменения спортните мероприятия ще се провеждат само на спортен обект, за който има издаден акт по реда на Закона за физическото възпитание и спорта. Мерките за сигурност и безопасност за спортни мероприятия, провеждани извън територията на спортен обект, се съгласуват между организатора на спортното мероприятие, органите на Министерството на вътрешните работи, други държавни институции, както и с общината. \r\nДеница КИТАНОВА", "date": "2018.07.26", "title": "На спортни мероприятия ще бъдат допускани лица, които притежaват документ за право на достъп или след сканиране на лична карта"}
{"url": "http://www.focus-news.net/news/2018/07/26/2549913/ministar-nikolina-angelkova-startirame-protsedura-za-namalyavane-kategoriyata-na-4-zvezden-hotel-na-zlatni-pyasatsi-zaradi-drastichni-narusheniya.html", "text": "Стартираме незабавно процедура за намаляване категорията на хотел „Палма“ на Златни пясъци заради драстични разминавания с нормативите за 4-звезден обект. Това съобщи министърът на туризма Николина Ангелкова след проверка по сигнал на турист от горещия телефон на министерството, че хотелът не отговаря на изискванията за категорията си, съобщиха от пресцентъра на  министерството . Инспекцията бе съвместна с Комисията за защита на потребителите и РЗИ.   \r\nКатегоризацията на хотела е издадена през 2011 г. На място при проверката се оказа, че в него липсват всякакви условия за хора с намалена подвижност, няма лоби бар, бар на басейна, нито дори сифони в баните и др., които са сред изискванията за 4 звезди. Категоризираните стаи са 39, но по списък те са се оказали 42. Освен това хотелът е с изтичащо удостоверение за категоризация, но в министерството не е заявена прекатегоризация, съобщи министърът.  \r\nТя подчерта, че проверките на местата за настаняване продължават, като санкциите стигат до 3000 лв. за всяко нарушение при първа инспекция. По същия начин е била направена проверка и на хотел „Бялата лагуна“ край  Каварна, също с 4 звезди, който не е отговарял на категорията си и нямал обособени помещения за хора с намалена подвижност.  \r\nСпоред министър Ангелкова освен засилването на контролните функции на министерството като цяло са нужни и регионални инспектиращи звена за последващ контрол, които да реагират веднага на сигналите на място. До момента по цялото Черноморие има 5 подобни фрапиращи случая с хотели, където е установено разминаване с нормативите. На хотел \"Палма\" е съставен акт за налагане на глоба, но ще бъдат подписани и още за по-малки нарушения. Те може да бъдат поправени, след което предстои повторна проверка. Ако изискванията отново не са спазени, глобата е двойна, коментира министърът.  \r\nТя допълни, че за да се гарантира качеството на туристическия продукт, проверки трябва да има, но те да се правят така, че да не се пречи на туристите и да не водят до спад в резултатите на бизнеса. Министър Ангелкова акцентира, че след създаването на самостоятелното Министерство на туризма се бележат устойчиви ръстове не само в броя на туристите, но и при приходите от туризъм в хазната. При договарянето на сезон 2019 в Лондон туроператорът „Томас Кук” обяви 29,8 процента ръст на техни туристи за България в сравнение с миналата година. И в момента, независимо от неблагоприятните климатични условия, наблюдаваме ръстове в рамките на около 5 процента на нашите основни пазари. Все повече България се разпознава на световния пазар като дестинация, която предлага добро качество на разумна цена за туристическите си услуги, заключи министър Ангелкова.", "date": "2018.07.26", "title": "Министър Николина Ангелкова: Стартираме процедура за намаляване категорията на 4-звезден хотел на Златни пясъци заради драстични нарушения"}
{"url": "http://www.focus-news.net/news/2018/07/26/2549908/afp-sled-sreshtata-tramp-yunker-frantsiya-nastoyava-za-razyasneniya.html", "text": "Франция настоява за „разяснения“ на мерките, договорени на срещата в Белия дом между държавния глава на САЩ Доналд Тръмп и председателя на Европейската комисия Жан-Клод Юнкер, предава  AFP . \r\nФинансовият министър на Париж Бруно Льо Мер подчерта, че страната му иска яснота около постигнатата сделка, насочена към преодоляване на търговските спорове между Брюксел и Вашингтон.  \r\n„Франция винаги е казвала, че трябва да избягваме търговска война, защото ще има само губещи\", заяви Бруно Льо Мер пред агенцията, като същевременно намекна за противопоставянето му на постигнатото между Тръмп и Юнкер споразумение. Тереза Герова", "date": "2018.07.26", "title": "AFP: След срещата Тръмп-Юнкер: Франция настоява за „разяснения“"}
{"url": "http://www.focus-news.net/news/2018/07/26/2549911/kaloyan-pargov-bsp-sofiya-nevazmozhno-e-da-se-zapoznaem-s-finansoviya-analiz-na-kontsesiyata-za-spirkite-koeto-hvarlya-samnenie-varhu-tova-kakvo-iska-da-napravi-kmetat.html", "text": "Невъзможно е да се запознаем с финансовия анализ на концесията за спирките, който е няколко стотин страници, което хвърля съмнение върху това, какво иска да направи кметът Йорданка Фандъкова. Това каза пред журналисти председателят на групата на БСП в СОС и лидер на БСП – София Калоян Паргов, предаде репортер на  Агенция „Фокус“ . \r\nНа въпрос как ще коментира това, че кметът на София Йорданка Фандъкова е казала, че от опозицията са похвалили проекта за управлението на спирките, Паргов отговори: „Както обикновено г-жа Фандъквоа чете само първото изречение. А особено сега по време на европейското председателство се разбра, че трябва да четем и второто изречение. Поздравих я за това, че тя стана обединител на нещо, което от дълги години не може да се обедини – десни с леви срещу тази концесия, срещу този доклад по начина, по който се вкарва. Защото една хубава идея накрая ще се опорочи от прибързаността в 12 без 5, от понеделник за четвъртък с няколко стотин страници анализи и финансови разчети някой да се запознае – това е невъзможно. Т.е. хвърля съмнение и петно върху това какво иска да направи тя самата от първо лице, единствено число“, обясни Паргов.  \r\nToй припомни, че все още има една велосипедна концесия, която не е завършила. „Помните ли, че преди една година трябваше да режем лентата, но тя беше оспорена и в момента ще започнем отначало. Там имаме 400 елемента – велосипеди. В момента имаме нова концесия, която ще допълни цялата картина, и за гарнитура на всичко сега ще приемем една наредба, която трябва да сложи някакъв визуален ред в рекламата. И очевидно, че с тези две концесии на фона на тази наредба няма как да сложим ред по начина, по който тя е конструирана – и от финансова гледна точка, и от гледна точка на начина и правилата, по които са поставени условията. Защо се бърза сега, а не есента, когато спокойно можехме да се запознаем и с финансовия анализ? Очевидно някой за нещо бърза. А защо бърза и от какво го е страх, можем да питаме самата г-жа Фандъкова“, коментира той. \r\nНа въпрос какво не се харесва на БСП – София във връзка с концесията, Паргов отговори: „Това, на което ние винаги сме държали, е Центърът за градска мобилност, който управлява градския транспорт, да се грижи за тези спирки и да може да отдава рекламата като вариант – т.е. общината сама да управлява тази дейност. Сега имаме тяхното предложение за концесия, но има няколко неща, които ние винаги сме изтъквали. Беше казано, че ще имаме лафки, но тези лафки няма да се грижат за чистотата на околното пространство и кошчетата за боклук, а ще се грижи общината. За някои оставяме активите, а за други – пасивите“, каза още лидерът на столичните социалисти. \r\nЦветилена СИМЕОНОВА", "date": "2018.07.26", "title": "Калоян Паргов, БСП – София: Невъзможно е да се запознаем с финансовия анализ на концесията за спирките, което хвърля съмнение върху това какво иска да направи кметът"}
{"url": "http://www.focus-news.net/news/2018/07/26/2549914/veliko-tarnovo-obshtinski-savet-svishtov-shte-vazlozhi-nov-konkurs-za-upravlenie-na-mbal-d-r-dimitar-pavlovich.html", "text": "Общински съвет – Свищов ще възложи нов конкурс за управление на МБАЛ „Д-р Димитър Павлович“ на днешното си заседание. Това съобщи за  Радио „Фокус“ – Велико Търново  председателят на Общинския съвет в града д-р Кристиян Кирилов. Сред другите точки в дневния ред е и тази за възлагане на проектиране на плувен басейн в града. Предложенията за терен са две – едното е за двора на бившето училище „Алеко Константинов“, а другото – за старите казарми на крайдунавския град. Д-р Кристиян Кирилов увери, че местната администрация е отворена и за други по-подходящи предложения. „Смятам, че това ще предизвика голям интерес сред гражданите, защото ние нямаме подобно съоръжение от доста години, а определено имаме нужда от такова“, коментира д-р Кирилов. Заседанието ще започне в 15.00 часа. То ще е отворено за граждани. \r\nНадежда КРЪСТЕВА", "date": "2018.07.26", "title": "Велико Търново: Общински съвет – Свищов ще възложи нов конкурс за управление на МБАЛ „Д-р Димитър Павлович“"}
{"url": "http://www.focus-news.net/news/2018/07/26/2549901/vitsepremierat-krasimir-karakachanov-pravitelstvoto-i-mnozinstvoto-sa-stabilni-ot-bsp-da-ne-se-pritesnyavat-i-da-si-izlizat-pochivka-spokoyno.html", "text": "Колегите от БСП да не се притесняват, правителството и мнозинство са стабилни. Това каза в Министерски съвет вицепремиерът и министър на отбраната Красимир Каракачанов след среща на управляващата коалиция, предаде репортер на  Агенция „Фокус“ . „Спокойно да излизат в почивка, да си правят тена и да събират сили за новия сезон от септември нататък“, посочи той. „Искам да успокоя колегите от БСП, които се притесняваха, че ако се наложи да пада правителството, ще трябва да работят през август. Пожелавам им приятна почивка“, каза още Красимир Каракачанов. \r\nБиляна ИВАНОВА", "date": "2018.07.26", "title": "Вицепремиерът Красимир Каракачанов: Правителството и мнозинството са стабилни - от БСП да не се притесняват и да си излизат почивка спокойно"}
{"url": "http://www.focus-news.net/news/2018/07/26/2549915/deputatite-zabraniha-prodazhbata-i-predlaganeto-na-alkoholni-napitki-v-sportnite-obekti-v-denya-na-provezhdane-na-meropriyatie.html", "text": "Депутатите забраниха продажбата и предлагането на алкохолни напитки в спортните обекти в деня на провеждане на  мероприятие. Това се случи след като парламентът прие промени в Закона за опазване на обществения ред при провеждането на спортни мероприятия на второ четене, предаде репортер на  Агенция „Фокус“.   Парламентът възложи на организаторите на спортни мероприятия да предприемат мерки за недопускане продажбата и предлагането на алкохолни напитки в спортния обект, както и на напитки в твърди опаковки в деня на спортното мероприятие. Депутатите забраниха допускането на спортни мероприятия на хора в нетрезво състояние и на непълнолетни без придружител. В закона изрично се регламентира, че едно пълнолетно дееспособно лице може да бъде придружител на не повече от три деца до 16 години, освен в случаите на организирано посещение от учебни заведения или спортни организации. На спортни мероприятия няма да се допускат и  лица с наложена принудителна административна мярка забрана за посещение на такива мероприятия. За допускането на хората ще отговаря ръководителят по сигурността и безопасността на спортното мероприятие. Той ще е длъжен да организира пропускането на привържениците на различните отбори през различни входове на спортния обект. Освен лица в нетрезво състояние няма да се допускат и лица, които отказват да бъдат проверени, лица без лична карта и такива под въздействието на наркотични вещества. \r\nДеница КИТАНОВА", "date": "2018.07.26", "title": "Депутатите забраниха продажбата и предлагането на алкохолни напитки в спортните обекти в деня на провеждане на мероприятие"}
{"url": "http://www.focus-news.net/news/2018/07/26/2549916/varna-chastichno-bedstveno-polozhenie-e-obyaveno-v-obshtina-dalgopol.html", "text": "Частично бедствено положение е обявено в община Дългопол след обилните валежи във Варненско вчера следобед. Това съобщи за  Радио „Фокус“ – Варна  оперативният дежурен в Областната управа. Най-пострадали са две села – Боряна и Сладка вода. Няма пострадали хора, наводнени са дворове и приземни етажи, разрушени са пътища и е унищожена земеделска продукция. По данни на Областна управа, разрушени са асфалтовите настилки на улици, както и на пътя, свързващ двете села. Има наводнени 1000 декара плодни градини и земеделска земя. \r\nДиана СТОЕВА", "date": "2018.07.26", "title": "Варна: Частично бедствено положение е обявено в община Дългопол"}
{"url": "http://www.focus-news.net/news/2018/07/26/2549918/nimh-po-znachitelni-kolebaniya-na-rechnite-niva-vsledstvie-na-valezhi-sa-registrirani-vav-vodosbora-na-reka-struma.html", "text": "През последното денонощие водните нива на реките в Западнобеломорският басейн са се понижили или са останали без съществени изменения, сочи справка на сайта на  Националният институт по метеорология и хидрология към БАН . Повишения са регистрирани по основните реки – Места и Струма и в притока на река Струма  – река Джерман. По-значителни колебания на речните нива, вследствие на валежи са регистрирани във водосбора на река Струма в притоците ѝ река Джерман при град Дупница от -11 до +25 см и река Пиринска Бистрица при село Горно Спанчево от -12 до +10 см. Регистрираните колебания на речните нива в останалата част от басейна са от -7 см до +7 см. Водните количества на реките в басейна са около и под праговете за средни води, само водните количества на река Струма при град Перник и река Джерман при град Дупница са над прага за високи води. Днес и през следващите три дни в следобедните часове, в резултат на валежи, речните нива в басейна ще се повишават. По-значителни ще са повишенията днес в реките от целия басейн. На 27 юли в Рилските и Пиринските притоци на река Струма и река Места, както и във водосбора на реките Цапаревска, Лебница и Струмешница – притоци на река Струма. На 28 юли повишения ще има във водосборите на Пиринските притоци на реките Струма и Места, а на 29 юли в Рилските и Пиринските притоци на реките Струма и Места. Водните количества на реките в басейна ще бъдат под праговете за внимание. В резултат на интензивни валежи са възможни поройни наводнения в следобедните и вечерни часове днес – във водосборите на притоците на река Струма – реките Джерман, Бистрица, Рилска, Благоевградска Бистрица и Лебница. А утре поройни наводнения са възможни в следобедните и вечерни часове на – във водосборите на Пиринските притоци на река Струма – реките Санданска Бистрица и Пиринска Бистрица и на река Места – реките Глазна, Ретиже, Лъкенска, Костена и Туфча и в горните части от водосбора на река Черна Места.", "date": "2018.07.26", "title": "НИМХ: По-значителни колебания на речните нива, вследствие на валежи, са регистрирани във водосбора на река Струма"}
{"url": "http://www.focus-news.net/news/2018/07/26/2549917/premierat-boyko-borisov-naznachi-yanko-ivanov-za-zamestnik-ministar-na-zemedelieto-hranite-i-gorite.html", "text": "Министър-председателят Бойко Борисов назначи Янко Иванов за заместник-министър на земеделието, храните и горите. Иванов застава на мястото на Цветан Димитров, който беше освободен от поста на 18 юли. Това съобщиха от  правителствената информационна служба.  Янко Иванов е завършил ветеринарна медицина във Висшия институт по зоотехника и ветеринарна медицина в Стара Загора, а по-късно работи като доцент в Централния научноизследователски ветеринарномедицински институт в София. Бил е генерален директор на Националната ветеринарно-медицинска служба към министерството, а по-късно става и регионален координатор за Балканите по проект за “Предотвратяване на пандемията от птичи грип”, финансиран от ФАО, ООН.", "date": "2018.07.26", "title": "Премиерът Бойко Борисов назначи Янко Иванов за заместник-министър на земеделието, храните и горите"}
{"url": "http://www.focus-news.net/news/2018/07/26/2549922/dobrich-prodalzhava-glasuvaneto-v-petitsiyata-za-obyavyavaneto-na-dobrich-za-grad-na-balgarskata-boyna-slava.html", "text": "102 подписа вече са регистрирани в петицията на Община Добрич за обявяването на Добрич за град на българската бойна слава. Това съобщиха от  пресцентъра на Община град Добрич . Петицията е подкрепена предимно от жители на добруджанския град, но има и подписа на хора от Габрово, София, Варна и от американския град Феърфакс, щата Вирджиния. Независимо къде се намират, родолюбивите българи аргументират своя глас под петицията с гордост от произхода си, затова че Добрич е славен град с български боен дух. Деяна Йорданова от Добрич е коментирала, че се подписва, защото нейните деца и внуци трябва да знаят своята история, защото Добрич винаги е бил борбен град. Общественикът Георги Чунчуков  подкрепя инициативата, защото „Всеки добричлия, всеки българин, дори с минимални исторически познания ще свързва това признание за Добрич с едно от най-големите военни събития в българската история, доскоро премълчавано и прикривано – Добричката епопея. Дело изцяло българско, сътворено от български воини и с помощ от страна на добричлии. Това я прави уникална сред другите български военни епопеи: Шипченската, Сливнишката, Одринската, Тутраканската, Дойранската“.  \r\nГласуването ще продължи до месец септември и всеки, който чувства Добрич и Добруджа в сърцето си, може да даде своя глас, за да увековечим събитията от 1916 г. Предстои предложението за удостояването на Добрич за град на българската бойна слава да бъде разгледано от Народното събрание, след което ще бъде издаден и указ на Президента. По реализация на идеята се работи от  месец август 2017 и e част от инициативите, посветени на каузата на признателните поколения. \r\nПетицията можете да подкрепите на следния линк:", "date": "2018.07.26", "title": "Добрич: Продължава гласуването в петицията за обявяването на Добрич за град на българската бойна слава"}
{"url": "http://www.focus-news.net/news/2018/07/26/2549921/inzh-daniel-panov-kmet-na-veliko-tarnovo-ot-toplofikatsiya-vt-ne-sa-zayavyavali-otkaz-ot-investitsionnite-si-namereniya-za-izgrazhdane-ploshtadka-za-upotrebyavane-na-bitovite-otpadatsi.html", "text": "От “Топлофикация ВТ“ до този момент не са заявявали отказ от инвестиционните си намерения за изграждане площадка за употребяване на битовите отпадъци. Това каза кметът на Общината Даниел Панов във връзка с отправено му питане от група общински съветници от БПС, предаде репортер на  Радио „Фокус“ – Велико Търново . Той припомни, че инвестиционното си намерение за реализация на проекта от „Топлофикация ВТ“ са отправили още през 2014 година. Тогава инвеститорът е поискал от Община Велико Търново промяна на предназначението на земята, която се намира в землището на село Шереметя. Тя е била гласувана от Общински съвет. „Откакто сменихме предназначението на земята никой не ни е потърсил. Това е частна инвестиция и аз няма как да ръчкам инвеститора. Не хвърляйте вината в администрацията. Ние в момента работим по всички инвеститорки предложения, които са отправени към нас“, посочи инж. Даниел Панов. Той допълни, че в момента инвеститорски интерес към Велико Търново е изключително голям. Той бележи значителен ръст от 2017 година насам. По думите му подобна е била ситуацията последно през 2007-2008 година. Кметът съобщи, че в момента Общината води преговори с международна компания с опит в реализацията и управлението на проекти за оползотворяване на отпадъци. „Проведени са няколко срещи и разговори, на които са дискутирани техните виждания и нашите нужди за изграждане на система за оползотворяване на отпадъци, допълваща изградената и функционираща регионална система за управление на отпадъците в землището на село Шереметя, както и възможността на Община Велико Търново да предложи терен в землището на село Малък чифлик, който е със смесено предназначение“, заяви инж. Даниел Панов. \r\nНадежда КРЪСТЕВА", "date": "2018.07.26", "title": "Инж. Даниел Панов, кмет на Велико Търново: От “Топлофикация ВТ“ не са заявявали отказ от инвестиционните си намерения за изграждане площадка за употребяване на битовите отпадъци"}
{"url": "http://www.focus-news.net/news/2018/07/26/2549924/veliko-tarnovo-s-uvolnenie-na-direktora-na-dg-bodra-smyana-priklyuchi-protsedurata-za-distsiplinarno-nakazanie.html", "text": "Процедурата по налагане на дисциплинарно наказание на директора на ДГ „Бодра смяна“ в Горна Оряховица – Жанета Иванова – Атанасова приключи с налагане на дисциплинарно наказание уволнение, съобщиха от пресцентъра на  Общината . Връчена е заповед на кмета на Община Горна Оряховица, по силата на която е прекратено трудовото правоотношение. \r\nКметът на Община Горна Оряховица е преценил, че следва налагане на най-тежкото наказание, тъй като директорът на детската градина не е осигурила безопасни и здравословни условия за отглеждане, възпитание и обучение на децата, в резултат на което необезопасен шкаф е паднал върху 4-годишно дете и му е причинил множество травматични увреждания. Директорът на детската градина не е предприел мерки за извикване на Спешна медицинска помощ, прехвърляйки отговорността на родителите на детето. Директорът не е уведомил за тежкия инцидент в спешен порядък Регионално управление на образованието – Велико Търново и Община Горна Оряховица.", "date": "2018.07.26", "title": "Велико Търново: С уволнение на директора на ДГ „Бодра смяна“ приключи процедурата за дисциплинарно наказание"}
{"url": "http://www.focus-news.net/news/2018/07/26/2549923/georgi-georgiev-kmet-na-dalgopol-mezhdu-selata-boryana-i-sladka-voda-dazhdat-e-izrovil-80-santimetrovi-dupki-v-asfalta.html", "text": "След падналите вчера следобед и през нощта обилни валежи има наводнени къщи в селата Боряна и Сладка вода. Това каза за  Радио „Фокус“ – Варна  кметът на Община Дългопол Георги Георгиев. По думите му най-пострадали са къщите, които се намират близо до отводнителното дере между двете села. Там, където са залети дворовете, има унищожена селскостопанска продукция. Най-сериозен в общината обаче е проблемът с улиците. „Има 7-8 улици, по които хората не могат да си извадят колите на главния път. Има дупки с големина около 70-80 сантиметра. По пътя между Сладка вода и Боряна се е образувал 80-сантиметров канал, по който е вървяла водата“, обясни кметът. По думите му над Дългополско е паднало огромно количество вода. Валежите са били толкова интензивни, че четириметровият мост на дерето е бил залят. В селата не живеят много хора. В Боряна има около 300 жители, а в Сладка вода – около 15. По думите на кмета обаче, такива необичайни валежи се случват в района на десетина-петнадесет години. „Водосборната област е голяма и когато дойде купесто-дъждовен облак, нито почвата, нито дърветата могат да поемат водата“, допълни Георги Георгиев. Той каза още, че най-вероятно тази вечер ще бъде отменено частичното бедствено положение в двете села, тъй като няма пострадали хора. Общината ще започне да възстановява разрушените пътища, за да могат хората да стигат до домовете си. \r\nДиана СТОЕВА", "date": "2018.07.26", "title": "Георги Георгиев, кмет на Дългопол: Между селата Боряна и Сладка вода дъждът е изровил 80-сантиметрови дупки в асфалта"}
{"url": "http://www.focus-news.net/news/2018/07/26/2549927/burgas-turtsi-i-gruzintsi-pristigat-za-turnira-po-vodna-topka-za-kupa-burgas.html", "text": "За поредна година СКВТ „Черноморец“ ще е домакин на традиционния международен турнир по водна топка за Купа „Бургас“. Това съобщиха от  Община Бургас . И този път организаторът на надпреварата положи усилия да направи състезанието оспорвано. На басейн „Флора“ за приза ще спорят пет отбора – три от чужбина и два български. Освен бургаския „Черноморец“, битки за призовите места ще водят грузинските „Кутаиси“ и „Аджария“ /Батуми/, турският „Ести“ /Измир/ и българският „Тича“. Варненският тим „на пожар“ замени сръбския „Ниш“, който поради непредвидени обстоятелства отказа участие в последния момент. \r\nМеждународният турнир е за юноши до 17 г. \r\nНадпреварата ще се проведе от 27 до 29 юли. Състезанието ще бъде открито в петък с двубоя „Кутаиси“ – „Черноморец“ от 17:00 часа. Победителят в миналогодишното издание на турнира „Ести“ играе срещу „Аджария“. \r\nВ събота, 28 юли, сутрешната сесия е от 9:30 ч., а следобедната – от 17:00 ч. Мачовете в неделя, 29 юли, започват от 9:00 ч. и 14:00 ч. Награждаването и закриването на 13-ото издание на международния турнир за Купа „Бургас“ е от 15:30 ч.", "date": "2018.07.26", "title": "Бургас: Турци и грузинци пристигат за турнира по водна топка за Купа „Бургас”"}
{"url": "http://www.focus-news.net/news/2018/07/26/2549928/gd-granichna-politsiya-prodalzhava-da-e-intenziven-trafikat-po-granitsite-s-rumaniya-sarbiya-gartsiya-i-turtsiya.html", "text": "Продължава да е интензивен трафикът по границите с Румъния, Сърбия, Гърция и Турция, съобщиха от пресцентъра на  ГД \"Гранична полиция\" . На българо-сръбската граница, на ГКПП \"Калотина\" трафикът е интензивен на вход за леки автомобили. На българо-гръцката граница, на ГКПП \"Маказа\" трафикът е интензивен на вход и изход за леки автомобили. На българо-турската граница, на ГКПП \"Капитан Андреево\" и на ГКПП \"Лесово\" трафикът е интензивен на изход за товарни автомобили. На българо-румънската граница, на ГКПП \"Дунав мост - Русе\" трафикът е интензивен на изход за товарни автомобили. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.26", "title": "ГД \"Гранична полиция\": Продължава да е интензивен трафикът по границите с Румъния, Сърбия, Гърция и Турция"}
{"url": "http://www.focus-news.net/news/2018/07/26/2549929/parlamentat-prie-merki-sreshtu-futbolnoto-huliganstvo.html", "text": "Парламентът прие мерки срещу футболното хулиганство. Това се случи след като депутатите приеха промени в Закона за опазване на обществения ред при провеждането на спортни мероприятия на второ четене, предаде репортер на  Агенция „Фокус“.   Законопроектът е внесен съвместно от парламентарните групи на ГЕРБ, „Обединени патриоти“ и „Воля“. След приемането на промените Цветан Цветанов благодари на всички, изготвили законопроекта.  \r\nСъгласно приетите промени на спортни мероприятия ще бъдат допускани лица и превозни средства, които притежaват документ за право на достъп или след сканиране на лична карта. Депутатите забраниха продажбата и предлагането на алкохолни напитки в спортните обекти в деня на мероприятието.  \r\nПарламентът дефинира и понятието спортно хулиганство. Съгласно промените това е престъпление по смисъла на Наказателния кодекс и е извършено в спортния обект или в спортната зона преди, по време или непосредствено след спортното мероприятие, както и на отиване или на връщане от спортния обект. Футболното хулиганство по смисъла на този закон се изразява в носене на знамена, плакати и транспаранти, на които са изобразени текстове, изображения, абревиатури и символи, подтикващи към омраза и насилие, съдържащи обидни квалификации или олицетворяващи идеологии, обявени за противозаконни. За футболно хулиганство ще се смята отказ на изпълнение на разпорежданията на отговорните за спортното мероприятие лица, нахлуването на спортния терен, паленето и поддържането на огън, хвърлянето на предмети, носенето на маски, отправянето на ругатни, други неприлични изрази, жестове и поведение, които са особено вулгарни, както и изрази и скандирания, насаждащи омраза на расова, етническа или религиозна основа. За спортно хулиганство ще се смята още носенето на оръжие и предмети, които могат да се използват като оръжие, боеприпаси, спрейове със защитен газ, с разяждащи или с оцветяващи вещества, сигнални ракети, взривни устройства, пиротехнически изделия и други общоопасни средства, отделни техни съставки, както и наркотични и други упойващи вещества. За футболно хулиганство се смята предизвикването или участието в сбивания. За тези противообществени прояви ще се налага глоба от 1000 до 2000 лв. и забрана за посещение на спортни мероприятия в страната и в чужбина за срок от 1 до 2 години, а при повторното им извършване се налага безвъзмезден труд в полза на обществото от 60 до 140 часа или глоба от 3000 до 5000 лв., както и забрана за посещение на спортни мероприятия в страната и в чужбина за срок от 3 до 5 години. При случаите на посегателство над състезатели, съдии, полицейски органи или други ангажирани с организацията на мероприятието или използване на носените опасни предмети ще се налага безвъзмезден труд в полза на обществото от 60 до 140 часа или задържане в териториална структура на МВР за срок от 5 до 15 денонощия, както и забрана за посещение на спортни мероприятия в страната и в чужбина за срок от 2 до 3 години. Когато деянието в тези случаи е извършено повторно, се налага безвъзмезден труд в полза на обществото от 100 до 220 часа или задържане в териториална структура на МВР за срок от 10 до 25 денонощия, както и забрана за посещение на спортни мероприятия в страната и в чужбина за срок от 3 до 5 години. Когато противообществената проява е извършена от непълнолетен на възраст от 16 до 18 години, се налага задържане в териториална структура на МВР за срок от 5 до 10 денонощия и забрана за посещение на спортни мероприятия в страната и в чужбина за срок от една до две години. Когато противообществената проява е извършена от лица, поставени под запрещение, на техните родители, съответно настойници или попечители, се налага глоба от 500 до 1500 лв. \r\nДеница КИТАНОВА", "date": "2018.07.26", "title": "Парламентът прие мерки срещу футболното хулиганство"}
{"url": "http://www.focus-news.net/news/2018/07/26/2549903/kathimerini-broyat-na-zhertvite-na-pozhara-v-atika-dostigna-do-82-ma-dushi.html", "text": "Противопожарните служби потвърдиха, че броят на жертвите на пожара в района на Атина се е увеличил до 82-ма души, съобщава електронното издание на гръцкия вестник  Kathimerini . \r\nСъгласно разпространените данни, спасителните екипи продължават с усилията си за издирване на обявените за изчезнали, но все още не са влезли в къщите в засегнатите от пожара райони.  \r\nОколо 300 пожарникари и доброволци претърсват района. Получени са сигнали за десетки в неизвестност след пожара, включително и деветгодишни близначки. „Проявявайки разбиране към агонията на близките на изчезналите, Ви информираме, че издирването им няма да бъде преустановено, докато всички сгради и райони, засегнати от пожара, не бъдат проверени\", увери говорител на противопожарните служби пред журналисти. \r\nМинистерството на инфраструктурата съобщи по-рано, че 1 188 сгради (48,93%) от общо 2489 са проверени и е констатирано, че са необитаеми. Тереза Герова", "date": "2018.07.26", "title": "Kathimerini: Броят на жертвите на пожара в Атика достигна до 82-ма души"}
{"url": "http://www.focus-news.net/news/2018/07/26/2549905/gratskoto-posolstvo-v-sofiya-publikuva-merki-za-podpomagane-na-postradalite-ot-pozharite-v-atika.html", "text": "В рамките на плана за извънредни мерки за справяне с последиците от пожарите, които засегнаха източната и западната част на Атика, гръцкото правителство прие цялостен пакет от мерки, които имат цел незабавното и пряко облекчаване на положението на засегнатите от бедствието хора и бързото възстановяване на материалните щети. Това съобщават от  посолството на Гърция в София . \r\nМерките се прибавят към това, което вече предвижда съществуващото законодателство. \r\nПриетите мерки предвиждат следното:  \r\n1.Отпускане на еднократна помощ на засегнатите, което ще се извърши след завършване на регистрирането и оценката на материалните щети. Тази еднократна помощ, която ще се отпуска на семейства и физически лица, засегнати от бедствието, възлиза на 5000 евро. За семейства с три и повече деца, сумата възлиза на 6000 евро. Сумата за засегнатите фирми възлиза на 8000 евро.  \r\n2.Отпускане на обезщетение за безработица плюс еднократно отпускане на помощ за безработица за 45 дни (650 евро) на хората, които не могат да извършват своята дейност поради бедствието и поради щетите, които то е нанесло на тяхната фирма. \r\n3.Еднократно отпускане на извънредна помощ на засегнатите пенсионери, чиято равностойност е две (2) брутни месечни пенсии. \r\n4.Ускоряване на разглеждането на молбите за отпускане на пенсия, които са подадени или ще бъдат подадени до 31.09.2018 от хора, чийто осигурителен район или постоянен адрес се намира в границите на засегнатите райони.  \r\n5.Мерки за незабавно данъчно облекчение на данъкоплатците от районите на данъчните дирекции Палини и Елевсина:  \r\n-Удължаване на срока за подаване на данъчни декларации за доходите на физически и юридически лица за 2017 г. до 30 октомври 2018. \r\n-Разсрочване на плащането на дължимия данък върху доходите на физически и юридически лица за 2017 г. на три месечни вноски, като срокът за внасяне на първата вноска е до 31 октомври 2018, на втората вноска е до 30 ноември 2018 и третата и последна вноска до 31 декември 2018 г.  \r\n-Удължаване на подаване на декларациите за дължимия ДДС, чийто срок изтича на 31 юли 2018 г., до 30 октомври 2018 г., като се удължава съответно и срокът за внасяне на дължимия данък. \r\n-Удължаване на срока за внасяне на промени в декларациите за недвижими имоти, които се намират в засегнатите райони и са понесли щети, до края на текущата година.  \r\n-Също така, за жителите на засегнатите райони се предвижда отлагане на плащането на доказани задължения, чийто срок е изтекъл или ще изтече в рамките на шест месеца от издаването на съответното удостоверение.  \r\n-Освобождаване от  годишния данък недвижим имот ΕΝΦΙΑ на имотите в засегнатите райони, които са изцяло унищожени от пожарите или са претъпрели щети, които ги правят необитаеми. \r\n6.Мерки за незабавно осигурително облекчаване за фирмите и осигуряващите се, чието седалище или професионална дейност е в засегнатите райони.   \r\n7.Мерки за облекчаване на кредитополучатели на Организацията за нисколихвени жилищни заеми. \r\n8.Времено спиране на търговете за продажба на имоти на длъжници, които са собственост на засегнати от пожарите за период от днес до 30.09.2019 \r\n9.Отпускане на годишна помощ от 1200 евро на всяко засегнато семейство за покриване на всякакви нужди, свързани с комуникации и интернет. \r\n10.Извънредни финансови помощи на общините Маратонас и Рафина-Пикермио в размер на 2 млн евро, които могат да бъдат използвани за покриване на незабавни нужди, като наемане на извънреден персонал, закупуване на храни, лекарства и подобни консумативи, както и за незабавеното и бързото възстановяване на щетите на основната инфраструктура. \r\n11.Отваряне на пропускателни пунктове в засегнатите райони до приключване на кризата с пожарите.  \r\n12.Премахване на регистрацията на МПС, които са били унищожени от пожарите с цел недължене на пътен данък, такси за преустановяване на регистраци или други административни глоби.  \r\n13.Също така, държавната електрическа компания ДЕИ реши да заличи задълженията на клиенти-консуматори на ел. енергия, която е била разходвана от 01.01.2018 г. до днешна дата за домове и търговски обекти, които са били разрушени от бедствието, както и за домовете на семействата на жертвите. Компанията ще пристъпи също така към значителни намаления на стари задължения за същите категории потребители. \r\n14.Подразбира се, че националната здравна каса ΕΟΠΥΥ ще подмени безплатно цялото здравно оборудване и други технически и помощни средства и консумативи, които бяха унищожени от пожара, на хора с увреждания и хронични заболявания. \r\n15.Деца на семейства, засегнати от пожарите, които вече следват или ще бъдат приети през новата учебна година в университети, придобиват автоматично правото за прехвърляне във висше учебно заведние, което се намира най-близо близо до дома им. Има възможност тази силата  на  тази мярка да бъде удължена и през следващите години с решение на Министерството на образованието.  \r\n16.Също така, оценката на учениците от семейства, засегнати от пожарите, които са държали приемните изпити за университет 2017-2018 се увеличава с 20%. Тези ученици ще бъдат приети в съответните училища като извънредна бройка.  \r\n17.Извънредни мерки от своята компетентността е обявило и Министерството на националната отбрана посредством министъра на отбраната.  \r\n1.Финансова помощ на съпруга/съпругата в размер на  10 000 евро в случай, че загиналият няма по-близък роднина. \r\n2.Отпускане на месечна помощ на непълнолетните деца на загиналите в пожарите в размер на 1000 евро до навършване на пълнолетие, а ако тези деца следват в полувисше или висше учебно заведение в страната – до навършване на 24 години.  \r\n3.Ако тези деца са приети тази година или вече следват във висше или полувисше учебно заведение в страната, се прехвърлят в заведението, което се намира най-близо до дома на семейството им. Възможно е тази мярка на бъде удължена и през следващите години със съответно решение на министъра на образованието.  \r\n4.Оценката на учениците от тези семейства, които са държали приемните изпити 2017-2018 се увеличава с 20%. Тези ученици ще бъдат приети в съответните училища като извънредна бройка. Възможно е тази мярка да бъде повторена със съответно решение на министъра на образованието. \r\n5.Роднинско лице по права линия от първа или втора степен или съпруг/съпруга на жертва от пожарите придобива правото на назначаване в организации от структурата на централното правителство. Право на такова назначение придобиват и хора, които вследствие на пожарите са придобили инвалидност от поне 67%. \r\n6.Също така, Председателският съвет на Народното събрание на Гърция реши единодушно да бъде отпусната еднократна помощ по сметката на всяко дете, засегнато от пожарите. Размерът на сумата ще бъде уточнен след регистрацията и изчисляването на размера на щетите.  \r\n1.Откриване на специална сметка в Националната банка на Гърция с цел финансиране на дейностите по подпомагане на пострадалите от пожарите в източната и западната част на Атика и основно за ремонтните дейности и обезщетяването на собствениците на домове, които са били унищожени от пожарите, и на прилежащата инфраструктура. \r\nУправляващ орган на тази сметка ще бъде тричленна комисия, в която ще участват председателят на парламента, министърът на инфраструктурата и транспорат и минисътърът на финансите.  \r\nГръцката държава участва сметката чрез вноска от 20 млн евро от държавната агенция по заетост и човешки ресурси, 10 млн евро от Министерството на финансите, а гръцкия параламент взе решение да внесе още 10 млн евро по сметката. Средства по тази сметка могат да превеждат чужди държави, фирми и граждани от Гърция и чужбина.  \r\nНомеръте на сметката е следният: 23/2341195169 \r\nIBAN: GR4601000230000002341195169 \r\nУчастието на гръцката държава е начално, като Гърция се ангажира, че допълнителните раходи, които ще възникнат за пълното възстановяване на засегнатите райони ще бъдат покрити от Програмата за публични инвестиции при същите специални процедури.   \r\nПосредством специални разпоредни ще бъдат отпуснати средства и на околните пространства и сгради, претърпели щети от пожарите. \r\n2.Министерството на инфраструктурата, чрез специална разпоредба, ще поеме безплатното разработване на проектите за възстановяването на засегнатите околни сгради.  \r\nНа последно място, подразбира се, че възстановяването на засегнатите райони ще бъде извършено на базата и спазвайки правилата и разпоредбите на съответното законодателство в областта на борбата с наводненията, пожарите и устройството на територията, като съответната отговорност носят компетентните власти в тези области и министерства.", "date": "2018.07.26", "title": "Гръцкото посолство в София публикува мерки за подпомагане на пострадалите от пожарите в Атика"}
{"url": "http://www.focus-news.net/news/2018/07/26/2549930/ek-sistemata-galileo-veche-ima-26-spatnika-v-orbita-koito-osiguryavat-po-dobar-signal-za-spatnikova-navigatsiya.html", "text": "Още четири спътника на системата „Галилео“ бяха изведени снощи успешно в орбита от европейския космодрум във Френска Гвиана с помощта на европейската ракета-носител Ariane-5. С мрежата от 26 спътника понастоящем глобалната спътникова навигационна система на ЕС ще осигурява по-прецизен сигнал за широк спектър от ценни услуги. Това се казва в съобщение от  пресслужбата на ЕК. \r\n„Галилео“ предлага услуги за позициониране и определяне на времето на около 400 милиона потребители от декември 2016 г. С изведените вчера в орбита спътници мрежата на „Галилео“ се доближава до завършването си през 2020 г., когато системата „Галилео“ ще достигне своята пълна оперативна способност. С рекордната точност от 20 cm, която ще бъде постигната тогава, „Галилео“ ще бъде най-точната система за спътникова навигация в света.  \r\nПонастоящем „Галилео“ предоставя три вида услуги за спътникова навигация:  \r\n•\tОтворена услуга на „Галилео“: безплатна услуга за позициониране, навигация и определяне на времето.  \r\n•\tУслуга на „Галилео“ за търсене и спасяване:откриване на мястото на излъчване на сигнали за бедствие от активен маяк.  \r\n•\tПублично регулирана услуга на „Галилео“: кодирана услуга, предназначена за употреба от публичните органи в чувствителни от гледна точка на сигурността сценарии, например при военни операции.  \r\nЗа следващия дългосрочен бюджет на ЕС за периода 2021—2027 г. Комисията наскоро предложи всички съществуващи и нови космически дейности да се обединят в рамките на една единствена „Космическа програма на ЕС“ на стойност 16 милиарда евро.", "date": "2018.07.26", "title": "ЕК: Системата „Галилео“ вече има 26 спътника в орбита, които осигуряват по-добър сигнал за спътникова навигация"}
{"url": "http://www.focus-news.net/news/2018/07/26/2549932/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "За поредна година Дупнишка духовна епархия изпраща деца на летен православен лагер. Децата ходят на богослужение сутрин и вечер, запознават се с религията, с православието, с историята на българския народ. Не се оставят минутка свободни по собствено желание. Църквата е поела безплатно ангажимента, единствено от родителите се иска да ги закарат и след това да си ги приберат. Гост в предаването е Архиерейският наместник на Дупнишка духовна околия отец Георги Паликарски, \r\nАко и вие нашите слушатели и читатели искате да коментирате темите, за които говорим днес или пък да предлагате такива, които биха били интересни за вас, то може да ни позвъните на телефон 0885 303 373 и 073/ 88-55-81 или да ни пишете на е-майл: pirin@focus-news.net. На посочените контакти може да поставят и въпроси от различни естество, които касаят Дупница, а ние ще ги отправим към имащите отношение по въпроса отдели в общината. \r\nПредаването „Дупница – ключът към Рила “ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2018.07.26", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/07/26/2549926/milka-hristova-bsp-s-kontsesiyata-za-upravlenie-na-spirkite-nyama-kak-da-nyama-monopol-shtom-50-ot-tyah-i-ot-pavilionite-ima-vazmozhnost-da-badat-specheleni-ot-edin-igrach.html", "text": "С концесията за управление на спирките няма как да няма монопол, щом 50% от спирките и от павилионите има възможност да бъдат спечелени от един играч. Това каза пред журналисти заместник-председателят на Столичния общински съвет от БСП Милка Христова, след като Столичният общински съвет прие план за предоставяне на концесия за управление и поддържане на спирките на обществения транспорт на територията на Столична община, предаде репортер на  Агенция „Фокус“ . „Тази концесия и решението, което днес беше взето, е минирано от самата си основа, тъй като тя не е издържана от законова гледна точка. Съобразно Закона за концесиите и посочените в самата концесия основания, се изисква обосновка, а такава категорично липсва. Изисква се становище от ведомства, между които Министерство на отбраната, МВР, ДАНС, Министерство на околната среда и водите – които също липсват. Вчера в комисия ми беше казано, че такива има от 2013 г. по старите конкурсни документи, тъй като новите са от юли 2018 г. Аз съм изключително доволна, че ГЕРБ се уповава на евентуалните становища на правителството на Орешарски – това е голям комплимент“, каза още Христова и посочи, че от БСП - София такива становища дори от 2013 г. не са видели.  \r\n„Второто, което е, тази обосновка трябваше да ни убеди, че тази концесия ще ни даде по-добро качество на услугата, защото тя е обявена като качество за услуга. На практика какво ни се предлага – съществуващата ситуация се запазва, като вероятно ще се подменят спирките, но забележете – 1/3 представляват спиркознак с кошче. Това означава, че една голяма част от софиянци, и то тези, които живеят в покрайнините на града и чакат по половин час на спирка, ще стоят между капките най-вероятно. Още нещо, не може за центъра, за който с наредбата за рекламата твърдиш, че го изпразваш от рекламни елементи и гарантираш визуална чистота, с концесията за рекламните елементи да вкараш 150 елемента, с концесията за спирките да вкараш още 400 елемента и да твърдиш, че няма да направиш монопол. Как няма да има монопол при положение, че 50% от спирките и от павилионите има възможност да бъдат спечелени от един играч. Ако всичко това се стопанисваше от ЦГМ или Столична община чрез конкурси за отдаване на тези обекти, вярвайте ми, разчетите биха показали, че Столична община е в състояние сама да поддържа спирките и да генерира приходи“, обясни Христова. \r\nТя посочи, че има още едно нещо в плана за концесията, което може да се определи като скандално.  „За пореден път освен, че ни се предоставят документите един ден преди Столичен общински съвет, липсва най-важното – финансовият икономически модел. Ние нямаме яснота какво е състоянието в момента, какво точно ще направят концесионерите, как ще изглеждат спирките и какво ще е качеството на услугата. И дори Столична община ще трябва да почиства – т.е. гражданите ще плащат за това чрез такса смет, а не концесионерите“, коментира Христова. \r\nЦветилена СИМЕОНОВА", "date": "2018.07.26", "title": "Милка Христова, БСП: С концесията за управление на спирките няма как да няма монопол, щом 50% от тях и от павилионите има възможност да бъдат спечелени от един играч"}
{"url": "http://www.focus-news.net/news/2018/07/26/2549936/stara-zagora-obshtogradski-pohod-shte-se-provede-na-28-yuli.html", "text": "Поредният общоградски поход ще се проведе в околностите на град Стара Загора от 9.00 часа, на 28 юли 2018 год., събота. Сборният пункт е на паркинга пред Болница \"Тракия-парк\", в подножието на Аязмото. Това съобщиха от  пресцентъра на Община Стара Загора.  Маршрутът на похода е: местност \"Сухата чешма\" - кв. Дъбрава - местност \"Магарешка поляна\" - почивка за обяд при беседката до \"Генералската чешма - Аязмото. Продължителността му ще е около 4-5 часа. От Общината отбелязват, че походът е подходящ за всички възрасти, не е сложен, изисква удобни спортни обувки, дрехи и малка раничка - с храна, вода, шапка, дъждобран (за всеки случай). \r\nВодач на похода ще бъде Диана Енева. \r\nЗа повече информация: Ваня Петкова, секретар на Туристическото дружество - 0882 966 462. \r\nПри дъждовно време походът няма да се състои.", "date": "2018.07.26", "title": "Стара Загора: Общоградски поход ще се проведе на 28 юли"}
{"url": "http://www.focus-news.net/news/2018/07/26/2549934/nadezhda-ivanova-istorik-za-stefan-karadzha-dobrudzha-e-negovata-rodina.html", "text": "За Стефан Караджа Добруджа е неговата Родина. Това заяви в  предаването „Добрич - Блян вихрен, понесен над степ ековита...“ на радио „Фокус“   Надежда Иванова, уредник в отдел „Възраждане“ в Регионален исторически музей (РИМ)  - Добрич. Музеят в своята образователна програма за деца представя инициатива по повод отбелязването в края на месеца на 150 години от гибелта на Стефан Караджа. Той е роден в село Ичме, Ямболско, но съвсем малък пристига със семейството си в Добруджа след сключване на Одринския мир, по време на преселническите вълни. Неговото семейство е било голямо, с много братя и сестри. Докато е живеело в Северна Добруджа семейството се мести в различни села. „Но за него Добруджа всъщност е неговата Родина. За това в нашия регион има доста села, кръстени на този велик българин. Ние с това честване, което предстои на 31 юли, искаме да поставим началото на една нова образователна програма, отдавна замислена като част от програмите в отдел „Възраждане“, която да носи името „Род, родословие, Родина“. Все по-малко децата обръщат внимание на рода си, на това от къде идват. Все по-малко внимание обръщат на тези важни  семейни връзки, които могат да ги отведат в едно време, което може да им даде основание за гордост“, каза Надежда Иванова. Идеята е под формата на поредица от занимания да се провокира интересът на децата в тази посока – да се поровят в старите семейни албуми, да направят в началото едно макар и със съвсем малко разклонения семейно дърво, което да им „отвори“ очите за понятията родословие, род и Родина, защото както посочи Надежда Иванова „всички те произхождат от един корен“. В деня на самата дата 31 юли музейните специалисти ще разкажат на децата за Стефан Караджа и за славните му дела, защото макар и загинал съвсем млад, той „оставя една светла диря, участва в легията на Раковски, води чета заедно с Хаджи Димитър, умира и става един от нашите национални герои“. От РИМ – Добрич се надяват на събитието на 31 юли да присъства д-р Димо Димитров, родственик на Стефан Караджа и основател на родословния клуб, носещ името му. Предвидено е да бъдат поднесени цветя на паметника на Стефан Караджа, ще бъде организирано мултимедийно представяне, защото както подчерта Надежда Иванова, паметта на децата е емоционална и те възприемат нещата главно чрез образ и музика.  \r\nЖулиета НИКОЛОВА", "date": "2018.07.26", "title": "Надежда Иванова, историк: За Стефан Караджа Добруджа е неговата Родина"}
{"url": "http://www.focus-news.net/news/2018/07/26/2549931/plovdiv-blizo-500-dekara-zhitni-masivi-sa-bili-zasegnati-ot-pozhari-prez-tazi-godina-v-oblastta.html", "text": "Близо 500 декара житни масиви са били засегнати от пожари през тази година. Това каза за  Радио „Фокус“ – Пловдив  говорителят на РДПБЗН инспектор Цвятко Дешев. В сравнение с миналата година за същия период пожарите при житни масиви са унищожили около 1000 декара. За момента в Пловдивска област има около 80% прибрана вече продукция. Метеорологичните условия към момента на територията на България и по-специално в Пловдивския регион са благоприятни от гледна точка на падналите валежи и съответно има по-малка степен потенциален риск от възникване на пожари, особено в горските територии и в полските масиви. Тази година още от април месец е обявен пожароопасния сезон в горските територии. Към момента няма засегнати горски територии и от пожари за разлика от миналата година. „Всички трябва да знаят, че по време на пожароопасния сезон е забранено паленето на открит огън по какъвто и да е повод,  освен строго регламентираните за това места, които са обозначени в горите“, каза Цвятко Дешев. С цел превенция служители на пожарната съвместно със служители от Регионална дирекция по горите извършват периодични проверки на държавните горски пространства. През 2017 година пожарите са унищожили 800 декара горски масиви. Тази година те са само два декара. От РДПБЗН призовават гражданите за висока отговорност и внимание при спазване на правилата, касаещи пожарната безопасност. \r\nВесела КРЪСТЕВА", "date": "2018.07.26", "title": "Пловдив: Близо 500 декара житни масиви са били засегнати от пожари през тази година в областта"}
{"url": "http://www.focus-news.net/news/2018/07/26/2549937/novata-plenarna-sesiya-shte-zapochne-s-izvanredno-zasedanie-na-4-septemvri.html", "text": "Народното събрание ще проведе извънредно пленарно заседание на 4 септември от 13.00 часа. Това обяви председателят на парламента Цвета Караянчева, предаде репортер на  Агенция „Фокус“ . „7 септември е петък и ще се наложи народните представители да пътуват до избирателните си райони, а след това да се върнат, което ще коства допълнителни разходи на парламента“, обясни тя. „Народното събрание няма да провежда пленарно заседание на 7 септември“, посочи Цвета Караянчева. В проектопрограмата за работа на парламента ще влязат Годишните доклади за дейността на БАН и Комисията за регулиране на съобщенията през 2017 година, както и промени в Закона за здравето на първо четене. \r\nТака новата пленарна сесия на депутатите ще започне на 4 септември. Заседание ще има и на 5 септември. Депутатите няма да работят на 6 и 7 септември по повод отбелязването на Съединението на Княжество България и Източна Румелия.  \r\nБиляна ИВАНОВА", "date": "2018.07.26", "title": "Новата пленарна сесия ще започне с извънредно заседание на 4 септември"}
{"url": "http://www.focus-news.net/news/2018/07/26/2549920/radio-athensvoice-1025-fm-broyat-na-zhertvite-na-pozharite-v-atika-dostigna-do-83-ma-dushi.html", "text": "Продължава да се увеличава броят на жертвите, загинали в опустошителните пожари в Атика, предава  Радио Аthensvoice 102,5 FM . \r\nМалко преди 12:00 часа местно време (съвпада с българското време) бе обявено, че броят на загиналите в резултат на пожарите край гръцката столица  е достигнал до 82-ма души. След 13:00 часа бе намерено тялото на 73-годишен мъж. Така общият брой на жертвите на смъртоносната стихия се увеличи до 83-ма души. Тереза Герова", "date": "2018.07.26", "title": "Радио Аthensvoice 102,5 FM: Броят на жертвите на пожарите в Атика достигна до 83-ма души"}
{"url": "http://www.focus-news.net/news/2018/07/26/2549935/glaven-arh-zdravko-zdravkov-premahvame-napalno-reklamite-v-istoricheskiya-tsentar-na-grada.html", "text": "Премахваме напълно рекламите в историческия център на града. Това каза главният архитект на София Здравко Здравков, предаде репортер на  Агенция „Фокус“ . \r\nАрх. Здравков посочи, че промените в наредбата за рекламата са факт и това е една от добрите стъпки да се изчисти София. „Така че етажната собственост и собствениците на магазини на партерни етажи, собствениците на билбордове няма как да останат доволни, защото промяната е свързана с намаляване на рекламата, която агресивно нахлува в града. Естествено, възможностите за реклама остават – специално ако въпросът е за възможностите за саниране, но контролът ще бъде много по-голям дали реално ще има саниране, когато се разполага реклама върху даден блок“, обясни той. \r\nНа въпрос какво ще се промени в облика на града, арх. Здравков отговори: „Първо започваме от елементите в билбордовете – разстоянията се увеличават до три пъти. Премахваме и рекламата в Първа зона – това е историческият център на града, там изобщо няма да може да има реклама. Визираме покривната реклама на пл. „Народно събрание“, която постепенно трябва да изчезне. Изработихме и една много сериозна промяна по отношение изчистването на партерните етажи – това са магазините, които досега бяха брандирани. Намаляваме това брандиране до определени проценти – 20% в централната част и се допуска едно увеличаване в рамките на 30% в периферията“, обясни той. \r\nАрх. Здравков посочи, че е имало доста сериозен дебат по отношение на LED дисплеите, които започнаха да се появяват в София. „Липса на регламент доведе до там, че трябва да дефинираме ясно що е то LED дисплей и къде може да бъде поставян. При обсъждането на наредбата постъпиха доста искания и в двете посоки – създаване на LED дисплей навсякъде с регламентиране на изображението и пълна забрана. Стигна се до едно компромисно решение, което е свързано най-вече с безопасността на придвижване по булевардите. Защото там, където има булеварди, може да има послание, което се анимира, движи и отвлича вниманието на водачите. Затова в крайната редакция са допуснати LED дисплеи само в пешеходни зони и то по утвърдена схема така, че да не пречат на безопасността на движението“, посочи още той. Арх.Здравков обясни, че новото в наредбата е създаването на оперативно звено, което ще бъде избрано по Закона за обществена поръчка, след изтичането на определени договори да премахва тези изображения от града.  \r\nЦветилена СИМЕОНОВА", "date": "2018.07.26", "title": "Главен арх. Здравко Здравков: Премахваме напълно рекламите в историческия център на града"}
{"url": "http://www.focus-news.net/news/2018/07/26/2549938/sliven-za-17-a-poredna-godina-v-gavrailovo-se-provede-regionalniyat-praznik-zlatna-praskova-2018.html", "text": "Народният представител от ПП ГЕРБ – Сливен и председател на Комисията по земеделието и храните в НС Десислава Танева, и общински съветници от ГЕРБ се включиха в 17-ото издание на регионалния празник „Златна праскова- 2018″, който се провежда в село Гавраилово. Това съобщиха от  Община Сливен . На официалното откриване присъстваха още областният управител Чавдар Божурски, кметът Стефан Радев, заместник-кметът Пепа Чиликова, председателят на Общински съвет Димитър Митев, кметовете на села, жители и гости на Гавраилово. Поздравителен адрес изпрати народният представител от ГЕРБ Галя Захариева. Според кмета на село Гавраилово Димитър Андреев въпреки различните периоди на икономическо развитие в страната, производството на праскови в сливенския регион се е развивало и съществувало, благодарение на многогодишните традиции, натрупания опит и усилията на българските земеделци да произвеждат качествена продукция. От своя страна кметът на община Сливен Стефан Радев заяви, че празникът е начин да съхраним традициите си и да покажем обичаите си на децата ни, както и да им предадем любовта към труда и българското. \r\nНационална служба за съвети в земеделието за седма поредна година организира конкурс за най-добре поддържана плододаваща прасковена градина. На първите трима отличени земеделски стопани бяха връчени награди. \r\nПразникът продължи с кръгла маса на тема „Състояние и тенденции при производството на праскови“, с участието на специалисти от Института по овощарство в Пловдив. Организирано бе посещение на линия за заготовка на праскови за износ „Българска праскова“, демонстрация на земеделска техника, прикачен инвентар и капково напояване. През целия ден има и конкурси, сред които „Мис Праскова“, „Най-бързо ядене на праскови“, „Най-добра прасковена ракия“, „Най-вкусната българска праскова“ и други. Организатори са община Сливен, МЗХГ, кметството и читалището в село Гавраилово, Институтът по овощарство – Пловдив, Организацията на производителите на праскови „Българска праскова“, Националната служба за съвети в земеделието. Празникът „Златна праскова“ е под патронажа на министъра на земеделието.", "date": "2018.07.26", "title": "Сливен: За 17-а поредна година в Гавраилово се проведе регионалният празник „Златна праскова- 2018″"}
{"url": "http://www.focus-news.net/news/2018/07/26/2549940/inzh-plamen-kolev-yuzdp-izdadohme-broshura-v-okolo-60-hil-tirazh-za-da-predupredim-lovtsite-za-opasnostite-ot-afrikanskata-chuma.html", "text": "Издадохме брошура в около 60 хил. тираж, за да предупредим ловците за опасностите от африканската чума. Това каза за  Радио „Фокус“ – Пирин  инж. Пламен Колев, началник отдел „Ловно стопанство“ към Югозападно държавно предприятие. Той обясни, че има рискови групи хора, които могат да разпространят заболяването, наред със стопаните, които отглеждат свине във фермите си, тези, които отглеждат източнобалканската свиня на свобода и работниците в свинефермите. „Ловците също могат да бъдат разпространител на това заболяване, тъй като вирусът е доста устойчив и остава в кръвта около месец. Една капка кръв може да доведе до заразяване. Това е причината да издадем и въпросната брошура, която не е в никак малък тираж – около 60 хил. Целта ни е да обърнем внимание на ловците – какво е заболяването и какви мерки трябва да предприемат при ловуването на дива свиня“, каза още инж. Колев. Той заяви, че в брошурата са разписани мерки и съвети, най-вече свързани най-вече с биосигурност, както ги наричат ветеринарите. „Става дума за почистване и дезинфекция на дрехи, обувки, ножове, както ѝ на транспортните средства, които се ползват по време на лов. Обърнали сме внимание и на транспортирането на живи свине. Обръщаме и внимание на това, че необработено свинско месо, при температура под 70 градуса, може да бъде източник на зараза“, уточни инж. Колев. \r\nЛивия НИНОВА", "date": "2018.07.26", "title": "Инж. Пламен Колев, ЮЗДП: Издадохме брошура в около 60 хил. тираж, за да предупредим ловците за опасностите от африканската чума"}
{"url": "http://www.focus-news.net/news/2018/07/26/2549939/radoslav-simeonov-istorik-imenata-na-naselenite-mesta-v-yuzhna-dobrudzha-otkray-vreme-budyat-udivlenie-u-horata-ot-vatreshnostta-na-stranata.html", "text": "Имената на населените места в Южна Добруджа открай време будят удивление у хората от вътрешността на страната, а и не само у тях. Това заяви в   предаването „Добрич - Блян вихрен, понесен над степ ековита...“ на радио „Фокус“  Радослав Симеонов, дългогодишен уредник на Военно гробище – музей в Добрич, сега – главен експерт „Войнишки паметници“ към Министерство на отбраната. „Пелената на забравата отдавна е застлала съзнанието дори и на много добруджанци, които едва ли имат отговор на въпроса защо в Добруджа има толкова много селища с войнишки имена, каквито в другите райони на България се срещат само тук-там. Пътувайки из необятните простори на добруджанската шир, човек може да се „сблъска“ с почти всички военни чинове, съществували в някогашната царска армия. Като започнем от генерали, минем през полковници, майори, капитани, поручици и стигнем дори до фелдфебели и ефрейтори. Има обаче и селища, които са кръстени на имената не на офицери, а на полкове, сражавали се самоотвержено и героично за освобождението на Южна Добруджа по времето на Първата световна война“, каза Радослав Симеонов. През далечната 1942 г., т.е. само две години след мирното възвръщане на Южна Добруджа в пределите на България по силата на Крайовския договор, тогавашното правителство решава да промени турските имена на болшинството от населените места в областта, но вместо да се увековечава номерацията на полка, е решено да се използва названието на самия полк, коментира историкът. Тогава на картата на Добруджа се появяват доста села, кръстени на полкове като например с. Врачанци, преименувано в чест на 35-и Врачански пехотен полк, с. Козлодуйци - на 36-и пехотен Козлодуйски полк, с. Ловчанци - на 16-и пехотен Ловчански полк, с. Приморци – на 8-и Приморски пехотен полк, с. Победа, с. Храброво, с. Войниково и др. Изключение не прави региона на Силистра, където също се появяват села носещи имената на полкове като например Шуменци, Търновци, Софийци, Преславци и др. Към тези селища трябва да причислим и името на село Рилци, сега квартал на град Добрич. По думите на Радослав Симеонов, полк с такова име никога не е воювал на територията на Добруджа, защото 13-и пехотен Рилски полк се сражава само на Македонския фронт. Но в кървавите дни на Добричката епопея (5-7 септември 1916 г.), в боевете край Добрич взема участие едно военно подразделение, известно в армейската номенклатура като 53-ти пехотен полк. Той принадлежи към така наречените запасни или резервни полкове, които са военновременни формирования. Тези полкове имат само номерация, но не и собствени имена. „Но понеже 53-и резервен полк е част от състава на 7-а пехотна Рилска дивизия и е единственият от тази дивизия, изпратен да воюва на Добруджанския фронт, затова той получава прозвището „Рилския полк“. Именно на него, съседното на гр. Добрич селище Суютчук, през юни 1942 година е преименувано на Рилци“, посочи специалистът. Той отбеляза и някои интересни факти около историята на тази войскова единица. Като резервен полк е бил мобилизиран през есента на 1915 година в навечерието на Първата световна война в състава на 7-а пехотна Рилска дивизия на територията на Кюстендилска и Радомирска околия. За сравнение, през Балканската война този полк е мобилизиран в Плевен, а по време на Втората световна война е формиран в македонския гр. Куманово. Но през Първата световна война численият състав на полка  включва мъже от територията на почти цяла Югозападна България – освен от Кюстендилско и Радомирско, тук има запасни чинове от Дупнишко, Светиврачко (Св. Врач е старото име на гр. Сандански), Петричко, Благоевградско, Трънско, Софийско и Босилеградско, което днес се намира на територията на съседна Сърбия. Оказва се, че тогава в полка са били рекрутирани и много мъже-мюсюлмани от Разградско, Шуменско и Исперихско, повечето от които не са служили никога в армията. През трите години на съществуването си 53-и пехотен полк преминава през почти всички основни бойни полета на Първата световна война и буквално чертае картата на обединена България. Ако през есента на 1915 година той воюва за освобождаването на Македония, то през пролетта на следващата година настъпва по долината на р. Струма към Беломорието. След обявяването на войната с Румъния на 1 септември 1916 г. полкът се включва в героичния поход на Трета българска армия на ген. Стефан Тошев за освобождаването на Добруджа. Само за няколко дни войниците и офицерите от полка трябва да прекосят българското етническо пространство буквално по диагонала. „Неговото бойно кръщене на Добруджанския фронт се оказват боевете за отбраната на Добрич, наричани в нашата военна история с името „Добричка епопея“. В тях полкът се включва на 6 септември, вторият ден на боевете, когато малобройните бранители на града вече изнемогват пред натиска на многочислен руско-румънски противник. С идването си, рилци стабилизират българските позиции и подсилват увереността сред защитниците на града в крайната победа. Затова и неслучайно славните дни на Добричката епопея, по-късно през 20-те и 30-те години на XX век, са били тържествено отбелязвани в град Кюстендил като полкови празник на 53-и пехотен полк. Тогава са били издадени и няколко юбилейни вестника, в които са описани най-емблематичните битки от историята на полка“, каза Радослав Симеонов. След 9 септември 1944 г., участието на 53-и пехотен полк на Добруджанския фронт е напълно игнорирано и обречено на забрава, защото тук полкът се е сражавал и е побеждавал неведнъж руските войски, нещо което политическата конюнктура по онова време и комунистическият режим в никакъв случай не биха допуснали, допълни специалистът. По думите му 53-и полк взема участие и в други решаващи битки за освобождаването на Добруджа през есента на 1916 година, като например първата и втората атака на силно укрепената Кубадинската позиция. В края на декември пък е посрещнат като освободител от жителите на градовете Бабадаг и Тулча, бидейки част от Сборната дивизия на ген. Кантарджиев. А през януари 1917 г. той изпълнява една от най-тежките си мисии по време на войната. Полкът е изпратен на р. Серет в Румъния, където трябва да води изтощителна позиционна война срещу руски войски в продължение на няколко месеца. През месец октомври 1917 г., пропътувайки през почти целия Балкански полуостров, 53-и полк е изпратен отново в Македония. Той трябва да заеме позиции в района на прочутата кота 1050 при Завоя на река Черна и района на Добро поле. Полкът е принуден да отстоява един от най-тежките участъци на Македонския фронт през последните месеци на войната. Тук на Добро поле намира смъртта си през септември 1918 г. и прославеният командир на полка – полковник Константин Ламбринов. Общо около 760 са жертвите, които 53-и полк дава за трите години участие в сраженията по фронтовете на Първата световна война. От тях 20 са офицери. „Само в битката при Добрич убитите са около 40 войници, 1 офицер, а ранените са над 250 души, част от които също почиват впоследствие от раните си. Убитият офицер при Добрич е подпоручик Видин Даскалов от село Горна Козница, Дупнишко, погребан в единичен гроб във Военно гробище – музей в Добрич. Неговото име е по-прочуто и известно в българската музикална история чрез внука му – оперетния певец Видин Даскалов“, каза още Радослав Симеонов. \r\nЖулиета НИКОЛОВА", "date": "2018.07.26", "title": "Радослав Симеонов, историк: Имената на населените места в Южна Добруджа открай време будят удивление у хората от вътрешността на страната"}
{"url": "http://www.focus-news.net/news/2018/07/26/2549941/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Градската библиотека „Паисий Хилендарски“ стартира изпълнението на проекта „Завръщане към корените”, финансиран от проект „Читалища” на Фондация „Пловдив 2019”. Неговата цел е да популяризира ролята и значението на българската шевица в традиционната култура, която за съвременните поколения е непозната. Основните дейности по проекта са свързани с подготвянето на мобилна изложба, творчески работилници, както и дефиле-конкурс за автентична носия. Със същността на проекта ще ни запознае в детайли Милена Марковска, директор на Градската библиотека „Паисий Хилендарски“ в Асеновград. \r\nПърви национален фолклорен събор „Станимака“, организиран от Сдружение „Клуб за танцово изкуство Везеница“ и Община Асеновград ще се проведе в Градския парк на града на 22 септември. Организаторите са предвидили улица на занаятите и много фолклорни игри. Програмата на събора ще обедини традиционния танцов фестивал „Маврудово хоро“, както и фестивала „Фолклорен керван“. Кулминацията на събитието ще е в края на деня с голям концерт. Повече за първото издание на фолклорния събор ще ни разкаже Боян Алексиев, ръководител на Сдружение „Клуб за танцово изкуство Везеница“. \r\nВтората част на предаването днес ще посветим на спорта и на успехите, които постигат състезателите от спортните клубове в Асеновград. Петима състезатели от СК „Кану-каяк-Асеновец” участват на Световното първенство по кану-каяк в Пловдив, което започна днес и ще продължи до 29 юли. Повече за очакванията по отношение представянето на състезателите и за интереса на младите към този спорт в рамките на съвремието ще ни сподели треньорът им Камен Куцев. И още. Две момичета от БК „Асеновец 2005”, набор 2004 година, бяха повикани на лагер с Националния отбор. Той ще се проведе в рамките на две седмици в Самоков, като започва на 29 юли. За първата крачка към успеха на младите надежди, за бъдещето на традициите в българския женски баскетбол и за популярността на спорта сред подрастващите ще разговаряме с Диян Гочев, треньор на БК „Асеновец 2005”. \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.07.26", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/07/26/2549942/grazhdanite-veche-mogat-da-vizhdat-i-kontrolirat-kak-institutsiite-izpolzvat-tehnite-lichni-danni.html", "text": "Всеки гражданин вече може да провери кои негови лични данни фигурират в публичните регистри и как те се използват от администрациите, съобщиха от  правителствената информационна служба.   \r\nУслугата „Предоставяне на персонална справка на физическо лице за достъп от трети лица до негови данни, налични в регистри, през Средата за междурегистров обмен RegiX“ e достъпна за потребители в Системата за сигурно електронно връчване ( ), поддържана от Държавна агенция „Електронно управление“ (ДАЕУ). Регистрация може да бъде направена с Квалифициран електронен подпис (КЕП) или Персонален идентификационен код (ПИК) на Националния осигурителен институт. Към настоящия момент са се регистрирали близо 10 000 физически лица, които имат достъп до данни от 50 регистъра. Продължава процесът по присъединяване на нови регистри.  \r\nПо този начин българските граждани могат да осъществяват ефективен контрол върху качеството и основанията за достъп до техните данни от страна на институциите. Услугата е създадена по инициатива на вицепремиера Томислав Дончев и ДАЕУ. Тя е в синхрон с разпоредбите на Общия регламент на ЕС за защита на личните данни, на Закона за електронното управление и на подзаконовите нормативни актове за неговото изпълнение.", "date": "2018.07.26", "title": "Гражданите вече могат да виждат и контролират как институциите използват техните лични данни"}
{"url": "http://www.focus-news.net/news/2018/07/26/2549944/sport-grigor-dimitrov-trenira-bez-valverdu.html", "text": "Григор Димитров поднови тренировки в Монте Карло, след като през изминалите дни се наслаждаваше на романтична ваканция с приятелката си Никол Шерцингер. Социалните мрежи бълваха от снимки от приключенията на двамата влюбени, но за Димитров отново дойде време да се съсредоточи изцяло върху тениса. Той вече тренира в Монте Карло преди началото на американския сезон на твърди кортове, където ще участва в Мастърсите в Торонто и Синсинати в началото на август и след това на US Open. Българинът публикува две свои снимки, на едната от които е с кондиционния си треньор Себастиен Дюран и физиотерапевта Аздин Буснана, тъй като Даниел Валверду още се наслаждава на първите си младоженчески дни. \r\nДимитров има да защитава 3280 точки до края на 2018 година, като от „Топ 10“ само Рафаел Надал има да брани повече (3550). \r\nВенцислав ДРАГОМАНОВ", "date": "2018.07.26", "title": "Спорт: Григор Димитров тренира без Валверду"}
{"url": "http://www.focus-news.net/news/2018/07/26/2549943/blagoevgrad-obshtina-gotse-delchev-organizira-traditsionniya-sabor-v-selo-popovi-livadi-po-povod-115-ata-godishnina-ot-izbuhvaneto-na-ilindensko-preobrazhenskoto-vastanie.html", "text": "Община Гоце Делчев организира традиционния събор в село Попови ливади по повод 115-ата годишнина от избухването на Илинденско-Преображенското въстание. Това каза за  Радио „Фокус“- Пирин  Здравка Тюмбелекчиева, уредник Общински исторически музей - Гоце Делчев. Тази година съборът ще се проведе на 28 юли (събота). „Програмата ще започне в 10.30 часа пред паметника на Гоце Делчев на Попови ливади със заупокойна молитва за загиналите в Илинденско-Преображенското въстание и молебен за здраве, които ще отслужи Негово Високопреосвещенство Неврокопски митрополит Серафим. След това, на паметника на Гоце Делчев ще бъдат положени венци и цветя в знак на признателност и преклонение пред паметта на участниците във въстанието“, каза още Тюмбелекчиева. В 11.30 часа, на голямата поляна в село Попови ливади, ще започне празничният концерт. В програмата ще участват: Боряна Карпузова, Цветанка Воденова, Георги Жбантов, Мария Христова, Ирина Паскалева, Марио Василев и сборен оркестър с ръководител Здравко Георгиев. Тази година специални участници в празничната програма ще бъдат Руслан Мъйнов, духов оркестър „Виво Монтана“ и Стойка Германова. „Осигурен е организиран транспорт от Гоце Делчев до Попови ливади. Автобусите ще тръгват от площад „Гоце Делчев” от 8.00 часа и ще се връщат обратно след 16.00 часа“, каза Тюмбелекчиева. \r\nЛора КАЛЧЕВА", "date": "2018.07.26", "title": "Благоевград: Община Гоце Делчев организира традиционния събор в село Попови ливади по повод 115-ата годишнина от избухването на Илинденско-Преображенското въстание"}
{"url": "http://www.focus-news.net/news/2018/07/26/2549945/sofiya-narkorazprostranitel-e-zadarzhan-pri-spetsializirana-operatsiya-v-stolitsata.html", "text": "Служители на Главната дирекция „Национална полиция“ и криминалисти от Пето РУ-СДВР проведоха специализирана полицейска операция срещу наркоразпространението в столицата, съобщиха от  пресцентъра на МВР.  Задържани са трима мъже на 29, 26, и 25 години. Образувано е досъдебно производство по чл. 354а, ал. 1 от НК. У тях са открити наркотични вещества - марихуана (суха маса) и кокаин.  \r\nПри проведени допълнителни процесуално-следствени действия в жилище, обитавано от 29-годишния мъж, са намерени още марихуана, както и електронна везна. Според данните от разследването, младият мъж е разпространявал наркотици на територията на София. Повдигнати са му две обвинения – за разпространение на наркотични вещества и за притежание с цел разпространение. Наложена му е мярка за неотклонение „парична гаранция“.  Работата по случая продължава.", "date": "2018.07.26", "title": "София: Наркоразпространител е задържан при специализирана операция в столицата"}
{"url": "http://www.focus-news.net/news/2018/07/26/2549947/veliko-tarnovo-ne-se-predvizhda-premestvane-na-sportnata-ploshtadka-v-kv-kolyu-ficheto-v-neya-obshtinata-e-vlozhila-nad-50-000-leva-sobstveni-sredstva.html", "text": "Над 50 000 лева е вложила Община Велико Търново в осветление, видеонаблюдение и ремонт на огради и рампи на баскетболно игрище и площадка за скейтборд в кв. „Колю Фичето“. Това съобщим кметът Даниел Панов в отговор на питане, отправено от общинския съветник Николай Илчев във връзка с информация за преместване на спортната площадката, предаде репортер на  Радио „Фокус“ – Велико Търново . Стана ясно, че към момента не се предвижда преместване на площадката. Кметът припомни, че баскетболното игрище и площадка за скейтборд на улица „Проф. Илия Янулов“ са изградени по проект, финансиран от ОП „Регионално развитие 2007 – 2013“. Според договора Община Велико Търново в качеството си на бенефициент е длъжна да осигури устойчивост на резултатите от проекта в период от 5 години. След приключване на проекта, при наличие на факти, водещи до липса на устойчивост на изпълнения проект, Управляващият орган на ОП „Регионално развитие“ може да наложи финансова корекция. Панов допълни, че освен изискванията на Управляващия орган, при едно евентуално преместване на спортната площадка, Общината би нарушила и решението на Общински съвет – Велико Търново от 2012 година. Кметът посочи, че стопанисването на обекта е възложено на Общинско предприятие „Спортни имоти и прояви“. Служители на предприятието организират и контролират достъпа до съоръжението, който през лятото е от  9.30 до 21.30 часа, а през зимата – от 9.00 до 18.00 часа. \r\n„Фокус“ припомня, че още преди две години живущите в района около спортната площадка се оплакаха от шума, който децата вдигат. На няколко пъти те писаха жалби, подкрепени с подписки до Общината и ресорната комисия в Общински съвтет. \r\nНадежда КРЪСТЕВА", "date": "2018.07.26", "title": "Велико Търново: Не се предвижда преместване на спортната площадка в кв. „Колю Фичето“, в нея Общината е вложила над 50 000 лева собствени средства"}
{"url": "http://www.focus-news.net/news/2018/07/26/2549946/ministar-krasimir-valchev-stranata-ni-mozhe-da-se-pohvali-che-ima-darzhavna-politika-v-podkrepa-na-obrazovanieto-na-balgarite-v-chuzhbina.html", "text": "Страната ни може да се похвали, че има държавна политика в подкрепа на образованието на българите в чужбина. Това каза министърът на образованието Красимир Вълчев пред журналисти, предаде репортер на  Агенция „Фокус“ . Той поясни, че тази политика е надграждана ежегодно. „Преди 10 години неделните училища бяха 50, а обхванатите деца в тях 3000. Началото на идната година ще имаме близо 400 училища с над 30 000 деца, които ще бъдат обхванати в тях“, допълни той.   \r\nВъв връзка с петицията за признаване на българския език като матуритетен в ЕС, министър Вълчев заяви: „Има петиция, която е подкрепена от Европейския парламент. Получи всеобща подкрепа. Много се радвам, че представителите в ЕП от всички политически сили подкрепиха петицията. Това е един труден процес. Ще работим и на двустранна основа, особено приоритетно със страните, по чиито езици ние провеждаме зрелостни изпити. Първи пробив имаме в щата Илинойс в САЩ, където българският език е включен като част от образователната система на щата. Освен това в 6 американски щата имаме признаването на така наречения сертификат за двуезичие, като българският език е признат“,  каза Вълчев. \r\nОтносно преместването на изпитите след 7 клас в края на юни, министърът поясни, че това е дискусионен въпрос. „Години наред учителите не обръщат внимание, че изпитите са твърде рано. Не позволяват да се усвои учебният материал и компетентностите по този начин“, заяви министърът. Той допълни, че МОН иска изпитите да са близко до края на учебната година. Според него аргументът за високи температури през юни не бива да ни отказва от провеждането на изпитите. \r\nВъв връзка с развитието на професионалното образование в страната, той посочи, че в идния парламентарен сезон ще има изслушване по тази тема. \r\n Деница КИТАНОВА", "date": "2018.07.26", "title": "Министър Красимир Вълчев: Страната ни може да се похвали, че има държавна политика в подкрепа на образованието на българите в чужбина"}
{"url": "http://www.focus-news.net/news/2018/07/26/2549933/brifing-na-govoritelya-na-pravitelstvoto-dimitris-dzanakopulos-otnosno-tsyalostniya-paket-merki-za-podpomagane-na-postradalite-ot-pozharite-v-atika.html", "text": "В рамките на плана за извънредни мерки за справяне с последиците от пожарите, които засегнаха източната и западната част на Атика, гръцкото правителство прие цялостен пакет от мерки, които имат цел незабавното и пряко облекчаване на положението на засегнатите от бедствието хора и бързото възстановяване на материалните щети, се казва в  съобщение до медиите от посолството на Република Гърция в София. \r\nМерките се прибавят към това, което вече предвижда съществуващото законодателство. \r\nПриетите мерки предвиждат следното:  \r\nΑ.  Мерки за незабавна помощ и подкрепа на засегнатите. \r\n1.\tОтпускане на еднократна помощ на засегнатите, което ще се извърши след завършване на регистрирането и оценката на материалните щети. Тази еднократна помощ, която ще се отпуска на семейства и физически лица, засегнати от бедствието, възлиза на 5000 евро. За семейства с три и повече деца, сумата възлиза на 6000 евро. Сумата за засегнатите фирми възлиза на 8000 евро.  \r\n2.\tОтпускане на обезщетение за безработица плюс еднократно отпускане на помощ за безработица за 45 дни (650 евро) на хората, които не могат да извършват своята дейност поради бедствието и поради щетите, които то е нанесло на тяхната фирма. \r\n3.\tЕднократно отпускане на извънредна помощ на засегнатите пенсионери, чиято равностойност е две (2) брутни месечни пенсии. \r\n4.\tУскоряване на разглеждането на молбите за отпускане на пенсия, които са подадени или ще бъдат подадени до 31.09.2018 от хора, чийто осигурителен район или постоянен адрес се намира в границите на засегнатите райони.  \r\n5.\tМерки за незабавно данъчно облекчение на данъкоплатците от районите на данъчните дирекции Палини и Елевсина:  \r\n-\tУдължаване на срока за подаване на данъчни декларации за доходите на физически и юридически лица за 2017 г. до 30 октомври 2018. \r\n-\tРазсрочване на плащането на дължимия данък върху доходите на физически и юридически лица за 2017 г. на три месечни вноски, като срокът за внасяне на първата вноска е до 31 октомври 2018, на втората вноска е до 30 ноември 2018 и третата и последна вноска до 31 декември 2018 г.  \r\n-\tУдължаване на подаване на декларациите за дължимия ДДС, чийто срок изтича на 31 юли 2018 г., до 30 октомври 2018 г., като се удължава съответно и срокът за внасяне на дължимия данък. \r\n-\tУдължаване на срока за внасяне на промени в декларациите за недвижими имоти, които се намират в засегнатите райони и са понесли щети, до края на текущата година.  \r\n-\tСъщо така, за жителите на засегнатите райони се предвижда отлагане на плащането на доказани задължения, чийто срок е изтекъл или ще изтече в рамките на шест месеца от издаването на съответното удостоверение.  \r\n-\tОсвобождаване от  годишния данък недвижим имот ΕΝΦΙΑ на имотите в засегнатите райони, които са изцяло унищожени от пожарите или са претъпрели щети, които ги правят необитаеми. \r\n6.\tМерки за незабавно осигурително облекчаване за фирмите и осигуряващите се, чието седалище или професионална дейност е в засегнатите райони.   \r\n7.\tМерки за облекчаване на кредитополучатели на Организацията за нисколихвени жилищни заеми. \r\n8.\tВремено спиране на търговете за продажба на имоти на длъжници, които са собственост на засегнати от пожарите за период от днес до 30.09.2019 \r\n9.\tОтпускане на годишна помощ от 1200 евро на всяко засегнато семейство за покриване на всякакви нужди, свързани с комуникации и интернет. \r\n10.\tИзвънредни финансови помощи на общините Маратонас и Рафина-Пикермио в размер на 2 млн евро, които могат да бъдат използвани за покриване на незабавни нужди, като наемане на извънреден персонал, закупуване на храни, лекарства и подобни консумативи, както и за незабавеното и бързото възстановяване на щетите на основната инфраструктура. \r\n11.\tОтваряне на пропускателни пунктове в засегнатите райони до приключване на кризата с пожарите.  \r\n12.\tПремахване на регистрацията на МПС, които са били унищожени от пожарите с цел недължене на пътен данък, такси за преустановяване на регистраци или други административни глоби.  \r\n13.\tСъщо така, държавната електрическа компания ДЕИ реши да заличи задълженията на клиенти-консуматори на ел. енергия, която е била разходвана от 01.01.2018 г. до днешна дата за домове и търговски обекти, които са били разрушени от бедствието, както и за домовете на семействата на жертвите. Компанията ще пристъпи също така към значителни намаления на стари задължения за същите категории потребители. \r\n14.\tПодразбира се, че националната здравна каса ΕΟΠΥΥ ще подмени безплатно цялото здравно оборудване и други технически и помощни средства и консумативи, които бяха унищожени от пожара, на хора с увреждания и хронични заболявания. \r\n15.\tДеца на семейства, засегнати от пожарите, които вече следват или ще бъдат приети през новата учебна година в университети, придобиват автоматично правото за прехвърляне във висше учебно заведние, което се намира най-близо близо до дома им. Има възможност тази силата  на  тази мярка да бъде удължена и през следващите години с решение на Министерството на образованието.  \r\n16.\tСъщо така, оценката на учениците от семейства, засегнати от пожарите, които са държали приемните изпити за университет 2017-2018 се увеличава с 20%. Тези ученици ще бъдат приети в съответните училища като извънредна бройка.  \r\n17.\tИзвънредни мерки от своята компетентността е обявило и Министерството на националната отбрана посредством министъра на отбраната.  \r\nБ. Мерки за обезщетяване и подпомагане на семействата на жертвите \r\n1.\tФинансова помощ на съпруга/съпругата в размер на  10 000 евро в случай, че загиналият няма по-близък роднина. \r\n2.\tОтпускане на месечна помощ на непълнолетните деца на загиналите в пожарите в размер на 1000 евро до навършване на пълнолетие, а ако тези деца следват в полувисше или висше учебно заведение в страната – до навършване на 24 години.  \r\n3.\tАко тези деца са приети тази година или вече следват във висше или полувисше учебно заведение в страната, се прехвърлят в заведението, което се намира най-близо до дома на семейството им. Възможно е тази мярка на бъде удължена и през следващите години със съответно решение на министъра на образованието.  \r\n4.\tОценката на учениците от тези семейства, които са държали приемните изпити 2017-2018 се увеличава с 20%. Тези ученици ще бъдат приети в съответните училища като извънредна бройка. Възможно е тази мярка да бъде повторена със съответно решение на министъра на образованието. \r\n5.\tРоднинско лице по права линия от първа или втора степен или съпруг/съпруга на жертва от пожарите придобива правото на назначаване в организации от структурата на централното правителство. Право на такова назначение придобиват и хора, които вследствие на пожарите са придобили инвалидност от поне 67%. \r\n6.\tСъщо така, Председателският съвет на Народното събрание на Гърция реши единодушно да бъде отпусната еднократна помощ по сметката на всяко дете, засегнато от пожарите. Размерът на сумата ще бъде уточнен след регистрацията и изчисляването на размера на щетите.  \r\nВ. Третият пакет мерки касае възстановяването на материалните щети на частните лице и на обшествената ифраструктура.  \r\n1.\tОткриване на специална сметка в Националната банка на Гърция с цел финансиране на дейностите по подпомагане на пострадалите от пожарите в източната и западната част на Атика и основно за ремонтните дейности и обезщетяването на собствениците на домове, които са били унищожени от пожарите, и на прилежащата инфраструктура. \r\nУправляващ орган на тази сметка ще бъде тричленна комисия, в която ще участват председателят на парламента, министърът на инфраструктурата и транспорат и минисътърът на финансите.  \r\nГръцката държава участва сметката чрез вноска от 20 млн евро от държавната агенция по заетост и човешки ресурси, 10 млн евро от Министерството на финансите, а гръцкия параламент взе решение да внесе още 10 млн евро по сметката. Средства по тази сметка могат да превеждат чужди държави, фирми и граждани от Гърция и чужбина.  \r\nНомеръте на сметката е следният: 23/2341195169 \r\nIBAN: GR4601000230000002341195169 \r\nУчастието на гръцката държава е начално, като Гърция се ангажира, че допълнителните раходи, които ще възникнат за пълното възстановяване на засегнатите райони ще бъдат покрити от Програмата за публични инвестиции при същите специални процедури.   \r\nПосредством специални разпоредни ще бъдат отпуснати средства и на околните пространства и сгради, претърпели щети от пожарите. \r\n2.\tМинистерсвото на инфраструктурата, чрез специална разпоредба, ще поеме безплатното разработване на проектите за възстановяването на засегнатите околни сгради.  \r\nНа последно място, подразбира се, че възстановяването на засегнатите райони ще бъде извършено на базата и спазвайки правилата и разпоредбите на съответното законодателство в областта на борбата с наводненията, пожарите и устройството на територията, като съответната отговорност носят компетентните власти в тези области и министерства.", "date": "2018.07.26", "title": "Брифинг на говорителя на правителството Димитрис Дзанакопулос относно цялостния пакет мерки за подпомагане на пострадалите от пожарите в Атика"}
{"url": "http://www.focus-news.net/news/2018/07/26/2549925/protothema-preryazan-kabel-mozhe-da-e-prichinata-za-gorskite-pozhari-v-atika-tvardi-obshtinski-kmet.html", "text": "Кметът на община Пентели в Северна Атика Димитрис Стергиу изрази мнение, че опустошителните горски пожари може да са пламнали от прерязан кабел от електроразпределителната мрежа, предава гръцкото електронно издание  Protothema . \r\nГоворейки за радио THEMA 104.6, Стергиу сравни огнената стихия с атомна бомба. Кметът разказва, че е бил на мястото броени минути преди огънят да избухне. Съгласно думите му, той е забелязал прерязан кабел от остарялата електроразпределитена мрежа и е информирал противопожарните служби за това, което е видял. \r\n„Предполагам, че пожарът е е причинен от това. Разследващият отдел на пожарната бригада дойде след мен“, разказа кметът на община Пентели.  \r\nСъщевременно Димитрис Стергиу заяви, че общините са задължени да имат евакуационен план и да призовават за евакуация на техните територии. „Не знам защо това не се случи\", призна кметът. \r\nПродължава да се увеличава жертвите, загинали в опустошителните пожари в Атика. По последни данни смъртоносната стихия е отнела живота на 83-ма души. Тереза Герова", "date": "2018.07.26", "title": "Protothema: Прерязан кабел може да е причината за горските пожари в Атика, твърди общински кмет"}
{"url": "http://www.focus-news.net/news/2018/07/26/2549948/blagoevgrad-v-grada-postaviha-kutii-za-dareniya-v-pomosht-na-14-godishniya-ivan-hristov.html", "text": "Община Благоевград поставя кутии за дарения в помощ на 14-годишния Иван Христов. Това каза за  Радио „Фокус“- Пирин  Яна Янакиева, експерт. Те са позиционирани на три места. \"Иван е на 14 години, тренира бейзбол и ще учи в Езиковата гимназия в Благоевград. В началото на месец май, той получава болки в коляното, които лекарите отдават на спортни травми от тренировките по бейзбол. Лекуващият ортопед прилага инжекции, но след две седмици болката става непоносима\", каза Янакиева. Лекарите назначават рентген и скенер. Резултатите от скенера не са категорични, но съмненията са за остеосарком – злокачествен тумор, разновидност на рака на костната система. Семейството веднага е изпратено в Горна Баня, където биват назначени други изследвания – ЯМР; костна сцинтиграфия; рентген на гръден кош; ехография на коремни органи. До момента обаче лекарите не са сигурни дали става въпрос за остеосарком или сарком на Юинг. „Следващите стъпки са химиотерапия и операция. (Различното в двете диагнози е вида на химеотерапията, която ще се предприеме преди и след операцията). По време на операцията се поставя имплант, който трябва да бъде с механизъм за растеж, заедно с костта, тъй като Иван е едва на 14 години“, каза Янакиева. Имплантът се слага на мястото на колянната става и голяма част от бедрената кост. В България обаче такъв имплант все още не може да бъде изработен. \r\nЛора КАЛЧЕВА", "date": "2018.07.26", "title": "Благоевград: В града поставиха кутии за дарения в помощ на 14-годишния Иван Христов"}
{"url": "http://www.focus-news.net/news/2018/07/26/2549949/burgas-tyaloto-na-37-godishen-sluzhitel-na-nso-e-namereno-na-plazha-kray-otmanli.html", "text": "Около 09.00 часа на плажа в Отманли е намерено тялото на 37-годишен служител на Националната служба за охрана. Това съобщиха от пресцентъра на  НСО . Към момента на инцидента служителят не е бил на работа. \r\nИзвършен е оглед на местопроизшествието. Не са открити първоначални данни за насилствена смърт. По случая е образувано досъдебно производство. Със заповед на началника в службата е назначена служебна проверка. \r\nНСО изказва съболезнования на семейството и близките на починалия им колега.", "date": "2018.07.26", "title": "Бургас: Тялото на 37-годишен служител на НСО е намерено на плажа край Отманли"}
{"url": "http://www.focus-news.net/news/2018/07/26/2549950/glaven-arh-zdravko-zdravkov-do-kraya-na-godinata-shte-predstavim-metodicheski-ukazaniya-za-reklamite-i-tsvetovite-resheniya-v-grada.html", "text": "До края на годината ще представим методически указания за рекламите и цветовите решения в града. Това каза главният архитект на София Здравко Здравков, предаде репортер на  Агенция „Фокус“ . „По отношение на градините въвеждаме нов модел. В рамките на 4 месеца ще създадем методически указания на принципа на други градове, от които сме взели примери – от Виена, от Париж. Искаме да създадем единни указания, които да казват как да изглеждат градините в централна зона и разположените из кварталите, както и пешеходните пространства. Искаме да създадем регламент и по отношение на покритията, на местата за реклама, на винилите, които се разполагат навсякъде. Искаме да създадем едни единни указания, които вие като отворите, да ви стане ясно как трябва да изглежда вашата лятна градина. Да избягаме от този момент, в който идват при мен собственици на заведения и мен питат как трябва да изглежда тяхното заведение“, обясни арх. Здравков. \r\nТой посочи, че желанието е да се създаде ред в цветовите решения за целия град. „Естествено, не искаме да ги подредим като войници, но да дадем възможност да се ползват няколко цвята. При чадърите например желанието ни е да се рекламира само в борда, който ще бъде на чадъра – т. е. не на самата повърхност, а на частта, която се намира вертикално. Това ще бъде част от методическите указания, за които сме си поставили амбициозната цел да представим до края на годината. И собствениците ще имат една година срок да приведат своите обекти към приетите методически указания. Доста примери сме взели от Европа. В рамките на следващите няколко години градът ще започне да се самоизчиства от реклама“, каза още арх. Здравков. \r\nЦветилена СИМЕОНОВА", "date": "2018.07.26", "title": "Главен арх. Здравко Здравков: До края на годината ще представим методически указания за рекламите и цветовите решения в града"}
{"url": "http://www.focus-news.net/news/2018/07/26/2549952/glaven-arhitekt-zdravko-zdravkov-zabranyavame-led-displeite-i-frizerite-po-trotoarite-v-tsentralnite-zoni-na-sofiya.html", "text": "Забраняваме LED дисплеите и фризерите по тротоарите в централните зони на София. Това каза главният архитект на София Здравко Здравков, предаде репортер на  Агенция „Фокус“ . Арх. Здравков посочи, че брандиране на превозни средства от градския транспорт ще се допуска само със съгласие на контролните органи. „LED дисплеи няма да има по трамваите и рекламни послания няма да бъдат отправяни. Това може да се случи само ако има някакво кампанийно събитие, което е организирано само в рамките на определени дни“, обясни той. \r\nГлавният архитект на София посочи, че нито един LED дисплей в центъра на града не е бил законен. „Премахнахме най-големия LED дисплей на входа на метрото, който се намираше до бул. „Патриарх Евтимий“. Като за последните две години сме премахнали около 500 рекламни елемента“, обясни той. \r\nКато друг важен елемент, който се въвежда, той посочи забраната за фризери, грилове и барбекюта в централните зони. „Жалко е за ремонтите, които правим по тротоарите, така че фризерите ще бъдат забранени. Те ще бъдат разполагани по периферията на града в рамките на собствените имоти“, уточни арх. Здравков. \r\nЦветилена СИМЕОНОВА", "date": "2018.07.26", "title": "Главен архитект Здравко Здравков: Забраняваме LED дисплеите и фризерите по тротоарите в централните зони на София"}
{"url": "http://www.focus-news.net/news/2018/07/26/2549951/stara-zagora-vtori-priem-za-finansirane-na-in-vitro-protseduri-shte-ima-v-obshtinata.html", "text": "Решения по над 70 предложения взеха днес старозагорските общински съветници на редовното си заседание преди лятната ваканция през август, съобщиха от пресцентъра на  Община Стара Загора . \r\nВ началото на сесията председателят на Общинския съвет обяви, че са оттеглени предложенията за даване на съгласие за издаване на разрешително за водовземане от минерална вода на „Профилактика, рехабилитация и отдих“ ЕАД  от находище за минерална вода „Старозагорски минерални бани“, заради преизчисляване на дебита на минералната вода, както и предложението за даване на предварително съгласие за проектиране и изграждане на обект „плаваща сцена“ във водите на езеро „Загорка“ – парк „Бедечка“, които ще бъдат разгледани през септември. Съветниците приеха в дневния ред да влязат нови девет точки. \r\nПредложението за пребазиране на Първо основно училище „Георги Бакалов“ в СУ „Христо Ботев“ бе прието след  дебат сред съветниците. От Постоянната комисия по образование, наука и защита правата на децата  обявиха, че приемат предложението, след свое ранно заседание днес. Валентина Бонева от групата на „БСП Лява България - за Стара Загора“, попита дали няма вариант за пребазиране в Основно училище „Самара“. Зам.-кметът Иванка Сотирова разясни, че изборът на СУ „Христо Ботев“ за пребазиране на училището е заради това, че и двете училища са средищни, по-голямата част от учениците там са от селата и се извозват с общински транспорт. 38-те ученици от града също ще ползват този транспорт, за да се придвижват до училище „Хр.Ботев“. Освен това базата в училището е добра, докато ОУ „Самара“ се нуждае от основен ремонт и това трябва да се случи следващата година.  \r\nПредседателят на Комисията по разглеждане кандидатурите за финансово подпомагане на процедури и дейности по асистирана репродукция на съпрузи и лица, живеещи на съпружески начала, с репродуктивни проблеми на територията на община Стара Загора обяви, че са отпуснати по 2000 лв. за финансиране на 25-те двойки, заявили желание за ин витро процедури. Тъй като в общинския бюджет са гласувани 60 хил. лв., той предложи и съветниците приеха, през септември да бъде да бъде обявен нов прием на документи за останалите средства.  \r\nРазгорещен бе дебата по предложението на кмета да бъде обявен търг за продажба на Общинския плаж на Старозагорските минерални бани с начална тръжна цена от 1 000 000 лева. Според представителите на „БСП Лява България – за Стара Загора“ Общината трябва да си запази собствеността и плажът да се даде под наем или на концесия. От ГЕРБ контрираха, че единствено продажбата може да гарантира инвестицията. Стана ясно, че ще са нужни поне 5-6 млн. лв. за да бъде изградени отново басейни и помещения, а ако се тръгне към публично-частно партньорство общината ще остане с миноритарен дял. Предложението бе прието с 39 гласа „за“, 6 „против“ и 3 „въздържал се“. \r\nМестните старейшини приеха Проект на Наредба за допълнение на Наредбата за наградите и отличията на Община Стара Загора, Правилник за изменение и допълнение на Правилник за финансово подпомагане на процедури и дейности по асистирана репродукция на съпрузи и лица, живеещи на съпружески начала, с репродуктивни проблеми на територията на Община Стара Загора на второ четене, както и Актуализирана бюджетна прогноза за местните дейности на Община Стара Загора за периода 2019-2021 година. \r\nТе одобриха и съфинансиране на проект  „Обществото –ЗА интегрирането на деца с ментални проблеми в развитието“ на Гражданско сдружение „Алтернатива 55 – Стара Загора  в размер на 8 000 лв.  \r\nОбщинските съветници приеха и предложението за замяна на имоти – собственост на държавата, с имот собственост на Община Стара Загора, във връзка с решенията за обезщетяването на собственици на имоти в квартал „Бедечка“ и запазване на парковата територия.", "date": "2018.07.26", "title": "Стара Загора: Втори прием за финансиране на ин витро процедури ще има в общината"}
{"url": "http://www.focus-news.net/news/2018/07/26/2549954/petar-paunov-kmet-na-obshtina-kyustendil-ima-organizatsiya-po-otnoshenie-na-bezstopanstvenite-kone-po-patishtata-v-kyustendil.html", "text": "Има организация по отношение на безстопанствените коне по пътищата в Кюстендил. Това каза пред общинските съветници в Кюстендил кметът на Община Кюстендил Петър Паунов, предаде репортер на  Радио „Фокус“ – Кюстендил . По думите на кмета Петър Паунов, в момента в който се подаде сигнал на телефон 112 или на дежурния телефон на Община Кюстендил, се сформира екип от Областна дирекция на МВР, Община Кюстендил и Областна дирекция по безопасност на храните. Когато стане възможно залавянето, конят се проверява със специален четец, след което се констатира собственикът, който може да бъде санкциониран. В случай, че животното няма собственик, то може да бъде транспортирано в общинския приют за животни. Според кмета на Кюстендил към момента по-голяма част от нарушителите нямат договори с Общината за наемане на пасища. „Надявам се, че нашите съграждани ще сигнализират на горещия телефон. Това, че някой е снимал кончетата и ги е показал в социалните мрежи, няма как да доведе до необходимата репресия. За моя огромна изненада имаше снимка на деца, които бяха във фонтана на Арката, интересно е това, че при стотици хора, някой е намерил време да снима, но не се е обадил на горещия телефон“, каза Петър Паунов. Според кмета на Кюстендил е важно да се подават своевременни сигнали, след което да се свидетелства, ако това е необходимо. „Ще си бъдем много по-полезни, ако мобилният телефон го ползваме не за снимане и за създаване на клипове, а да позвъним веднага на компетентните органи и да отделим пет минути за реакция“, каза Петър Паунов. \r\nВенцеслав ИЛЧЕ В", "date": "2018.07.26", "title": "Петър Паунов, кмет на Община Кюстендил: Има организация по отношение на безстопанствените коне по пътищата в Кюстендил"}
{"url": "http://www.focus-news.net/news/2018/07/26/2549955/dobrich-rayonniyat-sad-postanovi-nay-tezhkata-myarka-zadarzhane-pod-strazha-za-miroslav-dyakov-darzhal-v-plen-18-godishno-momiche.html", "text": "Районният съд постанови най-тежката мярка „задържане под стража“ за Мирослав Дяков във връзка със случая с 18-годишното момиче, обявено за общодържавно издирване и открито в безпомощно състояние в дома му, предаде кореспондентът на  Радио „Фокус“ в Добрич . Към момента  Мирослав Дяков е обвинен за 2 извършени престъпления – противопоказно лишаване от свобода на лице за повече от 2 денонощия и за държане на наркотични вещества на две места в Добрич.  Информацията съобщи Павел Любенов, заместник-районен прокурор на Добрич и наблюдаващ прокурор по съдебното производство.  \r\nТой допълни, че на по-късен етап, след като бъде изготвена съдебно медицинската експертиза е възможно да бъде повдигнато и трето обвинение за нанесена телесна повреда. Любенов отбеляза, че състоянието на момичето е нестабилно.  \r\nМирослав Дяков има криминално минало, осъждан е 6 пъти – 2 пъти за разпространение на наркотици, веднъж за грабеж като непълнолетен и три пъти за държане на наркотици. Лежал е в затвора и е наркозависим.  \r\nЖулиета НИКОЛОВА", "date": "2018.07.26", "title": "Добрич: Районният съд постанови най-тежката мярка „задържане под стража“ за Мирослав Дяков, държал в плен 18-годишно момиче"}
{"url": "http://www.focus-news.net/news/2018/07/26/2549959/ivan-ivanov-art-tsentar-palitra-mechtata-ni-e-pesenta-lale-li-si-zyumbyul-li-si-da-prozvuchi-na-velikata-kitayska-stena.html", "text": "Мечтата ни е песента „Лале ли си, зюмбюл ли си“ да прозвучи на Великата китайска стена. Това заяви в предаването „Добрич – Блян вихрен, понесен над степ ековита…“ на  Радио „Фокус“  Иван Иванов, основател и главен художествен ръководител на Арт център „Палитра“. Негови певци и танцьори ще представят Добрич, Добруджа и България на Детския културен и арт фестивал в китайския град Тянжин. Това е единственото българско участие в тазгодишното издание на фестивала. Престижната покана за участие е получена преди няколко месеца. След предварителна селекция чрез видео презентация е избрана програмата на арт центъра. Фестивалът ще се проведе от 27 до 31 юли в третия по големина китайски град с население малко повече от 15 млн. души. Групата включва 16 деца и 3-ма ръководители. Някои от децата са възпитаници на други културни институции в Добрич, като Детския танцов фолклорен състав „Добруджа“ и СУ „Св. Климент Охридски“. Пътуването и участието във фестивала се осъществяват и благодарение на финансовата подкрепа на кмета на Добрич Йордан Йорданов. „Радваме се, че кметът направи един фонд, който заделя от заплатата си за талантливи деца. И той видя потенциала на цялото това наше преживяване. Много добре знае, че децата са талантливи“, каза Иванов. В рамките на 20 минути талантите от добричката група ще пресъздадат широк спектър от българския фолклор – легендата за вграждане на мома, кукери, добруджански, родопски и тракийски фолклор, различната ритмика, характерна за нашата народна музикална традиция. Песните и танците включват традиционно и съвременно звучене. Ще прозвучи акапелно обичаната от всички българи песен „Лале ли си, зюмбюл ли си“ в изпълнение на Симона Йорданова. Народните носии и кукерски маски са предоставени от Професионален фолклорен ансамбъл „Добруджа“, подготвени са и съвременни стилизирани костюми. \r\nЖулиета НИКОЛОВА", "date": "2018.07.26", "title": "Иван Иванов, Арт център „Палитра“: Мечтата ни е песента „Лале ли си, зюмбюл ли си“ да прозвучи на Великата китайска стена"}
{"url": "http://www.focus-news.net/news/2018/07/26/2549961/kyustendil-dneven-tsentar-za-litsa-s-dementsiya-i-za-tehnite-semeystva-shte-bade-razkrit-v-grada.html", "text": "Дневен център за лица с деменция и за техните семейства ще бъде разкрит в Кюстендил. Това решеха общинските съветници в Кюстендил, предаде репортер на  Радио „Фокус” – Кюстендил . Съветниците дадоха съгласие Община Кюстендил да кандидатства с проектно предложение „Дългосрочна грижа и достоен живот за хората с увреждания в Община Кюстендил”. Проектът е по процедура „подкрепа за деинституционализация  на социалните услуги за възрастни и хора с увреждания” по Оперативна програма „Региони в растеж”. Проектното предложение е насочено към осигуряване на подходяща и ефективна инфраструктура, допринасяща за предоставяне на нови качествени социални услуги за лица с увреждания и възрастни хора. За Община Кюстендил е определен максимален бюджет по проекта – 2 218 163 лева. Средствата са за изграждане и оборудване на един Дневен център за подкрепа на лица с различни форми на деменция и техните семейства, както и на ти центъра за грижа за лица с умствена изостаналост. За нуждите на проекта ще бъдат използвани общински имоти, разположени в землището на село Вратца. Дневният център ще бъде с капацитет от 40 потребители. \r\nВенцеслав ИЛЧЕВ", "date": "2018.07.26", "title": "Кюстендил: Дневен център за лица с деменция и за техните семейства ще бъде разкрит в града"}
{"url": "http://www.focus-news.net/news/2018/07/26/2549962/smolyan-s-tarzhestven-ritual-v-grada-be-posreshtnat-35-iya-kontingent-na-vaorazhenite-sili-sled-uspeshna-misiya-v-afganistan.html", "text": "С тържествен ритуал в Смолян бе посрещнат 35-ия контингент на Въоръжените сили на Република България, който успешно приключи участието си в мисията на НАТО в Афганистан „Решителна подкрепа“, предаде репортер на  Радио „Фокус“ – Смолян . Официалната церемония се проведе на площад „Свобода“ в присъствието на десетки жители на Смолян, сред които и много от близките на военнослужещите, които чакаха с нетърпение своите бащи, майки, братя и сестри, които се завърнаха от успешно приключилата мисия. Гости на церемонията бяха зам.-кметът на Смолян Венера Аръчкова, зам.-областният управител Владимир Гърбелов, зам.-началникът на отбраната вицеадмирал Емил Ефтимов, командващият на съвместното командване на силите генерал-лейтенант Любчо Тодоров, командирът на Сухопътните войски генерал-майор Михаил Попов, секретарят на Архиерейското наместничество иконом Запрян Шишков, представители на службите на националната сигурност. Пред десетките присъстващи със заповед на министъра на отбраната и заповеди на други висши военни бяха наградени десетки военнослужещи за проявен висок професионализъм и отговорност при изпълнение на функционалните задължения в международна среда. \r\nКонтингентът е в състав от 158 военнослужещи и включва национален елемент, рота за охрана, екип от съветници и щабни офицери в щаба на мисията на НАТО. В него участваха военнослужещи от 101-ви Алпийски полк – Смолян и 4-ти Артилерийски полк в Асеновград. Национален командир на контингента е полковник Георги Маргитин, командир на ротата за охрана е майор Стефан Димов, а помощник-национален командир – полковник Камен Иванов. Непосредствената подготовка, изпити и сертификация бяха проведени в 101-ви алпийски полк в Смолян, откъдето е и основната част от 35-ия контингент. \r\nНели ГЕРГЬОВСКА", "date": "2018.07.26", "title": "Смолян: С тържествен ритуал в града бе посрещнат 35-ия контингент на въоръжените сили след  успешна мисия в Афганистан"}
{"url": "http://www.focus-news.net/news/2018/07/26/2549960/stara-zagora-zaradi-katastrofa-vremenno-e-zatvoren-patyat-stara-zagora-shipka-trima-dushi-sa-postradali-po-parvonachalna-informatsiya.html", "text": "Заради инцидент на пътя, в района на с. Ягода, временно е затворен път I-5 (Стара Загора - Казанлък-Шипка). Това съобщиха от пресцентъра на  МВР . Сигналът за катастрофа е подаден минути след 14.00 часа. Сблъскали са се челно две леки коли. По предварителни данни, пострадали са трима души.  \r\nДвижението в района на инцидента е спряно и в двете посоки. Пътни полицаи подпомагат трафика. \r\nЗа пътуващите в посока Шипка обходът е: Ягода-Ръжена-Розино-Шипка, а в посока Стара Загора: Ягода-Зимница и Прохода на Републиката.", "date": "2018.07.26", "title": "Стара Загора: Заради катастрофа временно е затворен пътят Стара Загора-Шипка, трима души са пострадали по първоначална информация"}
{"url": "http://www.focus-news.net/news/2018/07/26/2549963/petar-enev-direktsiya-iref-zhelanie-za-uchastie-v-48-chasoviya-filmov-maraton-krasiv-dobrich-sa-zayavili-tvortsi-i-ekipi-ot-rumaniya-makedoniya-portugaliya-ispaniya.html", "text": "Желание за участие в 48-часовия филмов маратон „Красив Добрич“ са заявили творци и екипи от Румъния, Македония, Португалия, Испания. Това заяви в интервю за  предаването „Добрич - Блян вихрен, понесен над степ ековита...“ на Радио „Фокус“  Петър Енев, директор на Дирекция „Икономическо развитие и европейски фондове“ в Община град Добрич. По думите на специалиста планираното предизвикателство е резултат на съвместни действия на CastFolio и Община Добрич, в партньорство с гражданско сдружение „Глобул Добрич“. Предвидено е филмовият маратон да се случи в периода преди празника на град Добрич – между 21 и 23 септември. Поканените участници ще имат възможност в рамките на 48 часа да подготвят по предварително зададена тема късометражен филм, който ще бъде в рамките до 5 минути. Идеята е в рамките на тези 48 часа да бъдат направени снимки, сюжети по тема, която ще бъде изтеглена в последния момент, преди даване на старта на предизвикателството. Отделните снимки, направени на територията на града, ще бъдат аранжирани. В последния ден от предизвикателството ще бъдат журирани и оценени и първите трима участника – наградени. „Идеята се зароди миналата година, в края й на едно от събиранията на сдружението „Глобул Добрич“. Бе коментирана тази възможност, като самото филмово предизвикателство не е нещо ново. То е възникнало като идея, план за действие и рекреация във Франция през миналия век. Целта е да се преодолее изолираността на града чрез филмовото предизвикателство, да се разчуе допълнително за град Добрич като локация чрез филмите, които ще бъдат произведени по време на предизвикателството. Идеята беше представена на Консултативния съвет по туризъм в Община Добрич. Беше разгледана и гласувана на заседание на съвета. След това беше гласувана от Общинския съвет на Добрич с подкрепата на неговия председател и на кмета на добруджанския град. През пролетта бе съгласувано споразумението със съорганизаторите на мероприятието – CastFolio, Община Добрич и „Глобул Добрич“. Бяха уточнени сроковете и датите“, каза Петър Енев. Той допълни, че в самата платформа всеки един участник чрез онлайн апликация може да заявява своето участие, да представи себе си и екипа, като предварителната нагласа е екипите да бъдат сформирани до петима души, за да се даде възможност на максимален брой желаещи да се включат в самото предизвикателство. Платформата е изградена на диалогов режим, разбираема е за участниците, има отделни раздели, които презентират самото предизвикателство, представят предварителна информация за града, и такива, които касаят самото участие на филмовите творци. Платформата е изградена за ползване на български и английски език. „Ако нещата потръгнат, идеята е фестивалът и форумът да бъдат разширени през следващата година като участници, теми, отново свързани с град Добрич“, посочи Петър Енев. Подробности за форума са публикувани във Фейсбук, Инстаграм, сайтовете на Нов български университет и Филмово студио „Бояна“. Отличените филми ще бъдат предоставени с изключителни авторски права на Община град Добрич. Посредством линк на сайта й филмите ще могат да бъдат гледани от посетителите. Филмите ще бъдат предоставени и на техните автори, като в края на всеки от тези филми ще бъдат представени организаторите и спонсорите, както и уебадреса на Община град Добрич. Дава се възможност на авторите да участват със своите филми в кинофестивали не само в Европа, но и навсякъде по света.  \r\nЖулиета НИКОЛОВА", "date": "2018.07.26", "title": "Петър Енев, Дирекция „ИРЕФ“: Желание за участие в 48-часовия филмов маратон „Красив Добрич“ са заявили творци и екипи от Румъния, Македония, Португалия, Испания"}
{"url": "http://www.focus-news.net/news/2018/07/26/2549964/kyustendil-ot-byudzheta-na-obshtinata-shte-badat-otpusnati-blizo-20-000-leva-za-zakupuvane-na-verizhni-stalbishtni-transportyori.html", "text": "От бюджета на Община Кюстендил ще бъдат отпуснати близо 20 000 лева за закупуване на верижни стълбищни транспортьори, предаде репортер на  Радио „Фокус” – Кюстендил . Това ще стане възможно, след приетото предложение за вътрешни компенсирани промени по бюджета на Община Кюстендил за 2018 година. Новите съоръжения са необходими във връзка със сключен и реализиращ се договор „Енергийна ефективност на многофамилни жилищни сгради” по Оперативна програма „Региони в растеж”. Поради изискване за осигуряване на достъпна среда за хора с увреждания, ще бъдат закупени новите съоръжения за три многофамилни жилищни сгради. Това са жилищните блокове на улиците „Цар Освободител” и „Гладстоун”. В поименния списък за капиталовите разходи се добавят 3 обекта. За доставка и монтаж на трифазен дизелов агрегат се предвиждат 28 435 лв. Той е необходим за аварийно резервно захранване на помпена станция за минерална вода на територията на Община Кюстендил. В 3 700 лв. от общинския бюджет се насочват за храма “Св. Теодор Тирон” в село Соволяно. \r\nВенцеслав ИЛЧЕВ", "date": "2018.07.26", "title": "Кюстендил: От бюджета на Общината ще бъдат отпуснати близо 20 000 лева за закупуване на верижни стълбищни транспортьори"}
{"url": "http://www.focus-news.net/news/2018/07/26/2549957/prof-rumen-gechev-bsp-ako-spornite-tekstove-ne-se-izvadyat-ot-zakona-za-privatizatsonen-i-sledprivatizatsionen-kontrol-shte-se-nanesat-zagubi-za-stotitsi-milioni-levove.html", "text": "Ако спорните текстове не се извадят от Закона за приватизацонен и следприватизационен контрол, ще се нанесат загуби за стотици милиони левове. Това каза народният представител от ПГ на „БСП за България“ проф. Румен Гечев по време на дебатите по президентското вето по Закона за приватизационен и следприватизационен контрол, предаде репортер на  Агенция „Фокус“.  „В няколко пункта искам да изразя нашата позиция. Първо уважаеми колеги въобще не става дума само за една отделна фирма“, каза проф. Гечев. По думите му тук става въпрос за десетки ВЕЦ-ове, БТК, „Булгартабак“. Става дума за стотици милиони левове, а не за отделна фирма“, каза проф. Гечев. По думите му депутатите не могат да направят втори подарък на приватизаторите.  \r\nДеница КИТАНОВА", "date": "2018.07.26", "title": "Проф. Румен Гечев, БСП: Ако спорните текстове не се извадят от Закона за приватизацонен и следприватизационен контрол, ще се нанесат загуби за стотици милиони левове"}
{"url": "http://www.focus-news.net/news/2018/07/26/2549965/stara-zagora-vremenno-e-ogranicheno-dvizhenieto-po-pat-i-5-kazanlak-yagoda-v-rayona-na-s-yagoda-poradi-paten-intsident.html", "text": "Временно е ограничено движението по път I-5 Казанлък – Ягода в района на с. Ягода поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут път I-5 с. Ягода. с. Ръжена. с. Кънчево. с. Розово. с. Бузувград път III-608 гр. Казанлък. Движението се регулира от пътна полиция.", "date": "2018.07.26", "title": "Стара Загора: Временно е ограничено движението по път I-5 Казанлък – Ягода в района на с. Ягода поради пътен инцидент"}
{"url": "http://www.focus-news.net/news/2018/07/26/2549967/burgas-usileni-remonti-i-podobreniya-tekat-v-profesionalnite-gimnazii-v-grada.html", "text": "Усилени ремонтни дейности се извършват с европейско финансиране и собствени общински средства в професионалните гимназии на Бургас. Това съобщиха от пресцентъра на  Община Бургас . Кметът Димитър Николов и заместникът му по образование и култура Йорданка Ананиева инспектираха днес три от училищата – Търговска гимназия, ПГЕЕ „Константин Фотинов“ и Професионална гимназия по туризъм „Проф. д-р Асен Златаров“. \r\nНа нов и голям физкултурен салон ще се радват наесен учениците от Търговската гимназия. Към сградата на училището вече е изградена пристройка, която ще се превърне в място за спорт и отдих на подрастващите. Досега училището не разполагаше с подходяща база за часовете по физкултура и развиване на допълнителни спортни активности. В момента се извършват вътрешните ремонтни дейности, изграждат се отоплителни и охлаждащи инсталации на цялото училище, помещение за фитнес, а до октомври ще бъде доставено и спортното оборудване. В сутерена на Търговската гимназия се обособяват и няколко кабинета, закусвалня за учениците, както и помощни помещения. Ще бъде поставен и асансьор, което ще направи гимназията достъпна за хора с увреждания. Всички санитарни възли в училището ще бъдат обновени, а старият и неугледен двор ще се превърне в модерно спортно игрище с ударопоглъщаща настилка. \r\nРазширяване на учебната база се извършва и в ПГЕЕ „Константин Фотинов“. Двуетажната пристройка към сградата на училището вече е изградена. Там ще бъде обособен голям физкултурен салон със спортно оборудване, ще се обособят специализирани кабинети, фитнес зала и складови помещения. Нови подови настилки ще бъдат поставени в училището и ще бъдат монтирани отоплителна и охлаждаща инсталация. \r\nРеконструкция и преустройство се извършва и в сградата на учебно-производствен комплекс „Младост“ към Професионална гимназия по туризъм „Проф. д-р Асен Златаров“. Цялостно се преустройства ресторант „Младост“, който ще бъде с изцяло ново оборудване и обзавеждане, обособяват се учебни кабинети и зала за презентации. Изгражда се и система за отопление и охлаждане. \r\nНов учебен корпус и физкултурен салон са изграждат и в професионалната гимназия по транспорт. \r\nСериозни обновителни дейности предстоят в професионална гимназия по строителство, архитектура и геодезия „Кольо Фичето“. Там ще бъде извършена цялостна подмяна на ВиК инсталацията, ще се облагороди дворното пространство, ще се изгради спортна площадка, ще бъдат подменени оградите, както и преместена подземната инфраструктура на Топлофикация. \r\nВ Механотехникума до началото на новата учебна година ще бъде облагородено дворното пространство, ще се асфалтира спортната площадка и цялостно ще се реконструират работилниците за учебна практика. Там ще бъде подменен покривът, ще се монтира нова дограма, ремонт ще претърпят ел. инсталацията и подовите настилки, ще бъде поставена енергоспестяваща изолация и ще се изгради система за вентилация, както и за видеонаблюдение. \r\nВ професионалните гимназии ще се внесат нови чинове и столове, ще бъде доставено компютърно оборудване и софтуер, както и специализирано оборудване за провеждане на учебни практики.", "date": "2018.07.26", "title": "Бургас: Усилени ремонти и подобрения текат в професионалните гимназии в града"}
{"url": "http://www.focus-news.net/news/2018/07/26/2549958/danail-kirilov-gerb-shte-podkrepim-prezidentskoto-veto-vsyako-kolebanie-za-zashtitata-na-publichniya-i-chastniya-interes-tryabva-da-se-diskutira.html", "text": "Ще подкрепим с гласуване ветото на президента за трети и четвърти параграф от Закона за приватизация и следприватизационен контрол. Без значение до каква степен подкрепяме мотивите, които е предложил. Това каза от парламентарната трибуна председателят на правна комисия и депутат от ГЕРБ Данаил Кирилов в дебатите по ветото на президента Румен Радев върху последните промени от Закона за приватизация и следприватизационен контрол, предаде репортер на  Агенция „Фокус“ . „След като случаят беше повторно поставен на вниманието на Народното събрание от президента, заслужава повторно обсъждане“, посочи той. „Президентът говори за съмнение по отношение на защитата на публичния и частния интерес“, обясни Данаил Кирилов. „Винаги сме били на позиция, че при всяко такова колебание трябва да се направи стъпка назад и да се дискутира още веднъж“, заяви депутатът от ГЕРБ. \r\nБиляна ИВАНОВА", "date": "2018.07.26", "title": "Данаил Кирилов, ГЕРБ: Ще подкрепим президентското вето, всяко колебание за защитата на публичния и частния интерес трябва да се дискутира"}
{"url": "http://www.focus-news.net/news/2018/07/26/2549968/sofiya-50-godishna-kontrolyorka-ot-stolichniya-gradski-transport-e-bila-napraskana-sas-sprey-ot-mazh-koyto-vse-oshte-se-izdirva.html", "text": "50-годишна контрольорка от Столичния градски транспорт е била напръскана с неустановен спрей от мъж, който все още се издирва. Това съобщиха за  Агенция „Фокус“  от пресцентъра на МВР. Сигналът е бил подаден малко след 10.00 часа тази сутрин. Инцидентът се е случил в автобус от масовия градски транспорт на ул. „История Славянобългарска“. Жената е прегледана от медик, а мъжът все още се издирва.", "date": "2018.07.26", "title": "София: 50-годишна контрольорка от Столичния градски транспорт е била напръскана със спрей от мъж, който все още се издирва"}
{"url": "http://www.focus-news.net/news/2018/07/26/2549969/blagoevgrad-napraveni-sa-dva-neuspeshni-opita-za-telefonna-izmama-na-teritoriyata-na-sandanski.html", "text": "Два сигнала за опит за телефонна измама са получени днес в РУ-Сандански. Това съобщиха от  ОДМВР-Благоевград . Използвани са схемите, при които на потърпевшите се искат парични суми за залавяне на телефонни измамници и за заплащане на спешна операция на близък роднина.  \r\nОДМВР-Благоевград призовава гражданите за повишено внимание и проява на мнителност по отношение на лица, които чрез телефонно обаждане ги въвеждат в заблуждение с цел получаване на парични суми.  \r\nЗа  предотвратяване на подобен вид престъпления, в случай на телефонно обаждане, при което е поискана парична сума, лични данни (име, ЕГН или адрес) или банкови сметки е необходимо гражданите веднага да се свържат с близки, роднини или съседи и веднага да позвънят на тел. 112 (избира се безплатно). Насочваме вниманието, че тел.150, тел.160 и тел.166 не функционират.", "date": "2018.07.26", "title": "Благоевград: Направени са два неуспешни опита за телефонна измама на територията на Сандански"}
{"url": "http://www.focus-news.net/news/2018/07/26/2549971/politsiyata-vav-varna-izdirva-vodach-na-avtomobil-izbyagal-ot-patno-proizshestvie.html", "text": "Областната дирекция на МВР във Варна издирва водач, причинил пътно произшествие на пътя за „Златни пясъци“ късно снощи. От полицията призовават гражданите, които разполагат с някаква информация за инцидента да се обадят на телефон 112 или в поделенията на МВР в града и областта. Това съобщиха от пресцентъра на  ОД на МВР в града . Инцидентът е станал около 22.30 часа снощи, на около 30 метра след пътен възел „Долна Трака“. Водачът на неустановено моторно превозно средство с варненска регистрация, по време на движението си, застига и блъска мотоциклет . Вследствие на инцидента водачът на мотора, който е гражданин на Великобритания и е на 37 години получава контузни наранявания. 26-годишната му спътница е настанена за лечение с фрактури на ключица и мишница. Няма опасност за живота на двамата. По случая е образувано досъдебно производство. След възникване на произшествието водачът на първия автомобил напуска мястото и към момента се издирва.", "date": "2018.07.26", "title": "Полицията във Варна издирва водач на автомобил, избягал от пътно произшествие"}
{"url": "http://www.focus-news.net/news/2018/07/26/2549973/vitseadmiral-emil-eftimov-kam-35-iya-kontingent-uchastval-v-afganistan-vie-ste-primer-za-lichnostno-i-karierno-izrastvane-za-vsichki-dneshni-i-badeshti-voini-na-balgariya.html", "text": "Чест е да бъда в Смолян при разформироването на 35-ия контингент, който се завърна от успешна мисия в Афганистан. Това заяви в Смолян зам.-началникът на отбраната вицеадмирал Емил Ефтимов, предаде репортер на  Радио „Фокус“ – Смолян . Той отбеляза, че няма по-приятна задача за един командир и началник от това да приветства своите воини след успешна мисия. „Аз се радвам, че го правя тук в Смолян – в лоното на Родопа планина. За нея мъжете от 21-ви Средногорски полк със своя командир полк. Серафимов се биха смело и останаха в историята като героите на Родопската Шипка. И днес Родопите раждат и дават живот за простор и действие на свободолюбиви българи, на достойни воини. И преди мисията вие доказахте това със службата си в 101-ви Алпийски полк – Смолян и 4-ти Артилерийски полк в Асеновград. Доказахте го по време на подготовката си и по време на самата мисия в Афганистан“, посочи в словото си вицеадмирал Ефтимов. Той подчерта, че висшето военно ръководство на Министерството на отбраната е признателно за службата на военнослужещите в мисията на НАТО „Решителна подкрепа“. „Там вие дадохте категорична изява на своите воински качества, бяхте дисциплинирани и волеви и недопуснахте произшествия. Въпреки че бяхте 35-ия поред български контингент в Афганистан, вие не се подадохте на рутината. Съобразявахте се всеки ден и час с високата степен на риск, при която служихте. Демонстрирахте, че България има способно въоръжени сили и допринася за колективната сигурност и е неделима част от мисията за подготовка, съветване и подпомагане на силите за сигурност в Афганистан“, допълни вицеадмирал Ефтимов. \r\nТой благодари на всеки един от военнослужещите за успешния финал на мисията, на командирите от всички нива, на съветниците, на целия личен състав на контингента и специално на националния командир полк. Маргитин. „Вие, господин полковник, спазихте обещанието си, дадено при заминаването ви, че ще направите всичко възможно да се върнете живи и здрави и с успешно изпълнена мисия. Благодаря на командира на Сухопътни войски генерал-майор Михаил Ппопов, командира на 101-ви Алпийски полк полк. Димитър Кацаров, на командира на 4-ти Артилерийски полк полк. Мишев за непосредствената подготовка на контингента“, добави вицеадмиралът. \r\nТой подчерта, че днес ръководството на Министерството на отбраната има ключов приоритет повишаване подготовката и мотивацията на личния състав на въоръжените сили. „Ние разчитаме на вас, на воините от щабовете, формированията към Министерството на отбраната, на Българската армия, доказали се като професионалисти в своите структури, но служили и в коалиционна среда, там, където действията и рискът са съвсем реални. Вие сте хората, на които се доверяваме безусловно да допринасят и в бъдеще за повишаване на способностите на вашите формирования. Вие сте пример за личностно и кариерно израстване, за всички днешни и бъдещи воини на България. Вярвам, че вашите опит и знания ще продължат да бъдат в полза на страната и обществото ни. Бъдете здрави, щастливи и много успешни тук на родна земя“, каза още вицеадмирал Ефтимов. \r\nНели ГЕРГЬОВСКА", "date": "2018.07.26", "title": "Вицеадмирал Емил Ефтимов към 35-ия контингент, участвал в Афганистан: Вие сте пример за личностно и кариерно израстване за всички днешни и бъдещи воини на България"}
{"url": "http://www.focus-news.net/news/2018/07/26/2549974/ministar-krasimir-valchev-vavezhda-se-dopalnitelno-finansirane-na-deynostite-po-interesi-i-po-sahranyavane-na-balgarskoto-samosaznanie-i-kultura.html", "text": "Въвежда се допълнително финансиране на дейностите по интереси и по съхраняване на българското самосъзнание и култура. Това каза министърът на образованието и науката Красимир Вълчев по време на годишната конференция на Асоциацията на българските училища в чужбина (АБУЧ) на тема „Българският език – духовен мост за национално единение“, предаде репортер на  Агенция „Фокус“.  По думите му през всяка година е имало увеличение на средствата за неделните училища. „Създадохме адаптираните учебни програми, учебните програми за деца, за които българският език не е майчин. Разработват се в момента учебници - все крачки, които надграждат тази политика и правят така, че ние да имаме повече неделни училища и по-добра мрежа“, заяви Вълчев. Той поясни, че страната ни трябва да продължи насърчаване на достъпа до неделни училища, но това не трябва да става с фрагментиране. „Вече институционализираме тази политика, а това, което правим е да решаваме отделни проблеми. Поздравления за наименованието, което сте избрали на дискусията, наистина сте мост“, заяви още министърът на образованието. Той уточни, че страната ни има мрежа от 400 училищни образователни центрове в чужбина. По думите му това е благодарение на енергията на българите в чужбина и желанието им да запазят езиковата връзка с родината си. „Цялата тази енергия се случи благодарение на всички вас, ръководителите и учителите в училищата. Вие създадохте тези училища. Държавната подкрепа е щипката, която допринесе за това днес да имаме толкова голяма мрежа, която е на 6 континента в близо 60 държави“, поясни министър Вълчев. Той припомни, че преди 10 години броят на неделните училища е бил 50. Министър Красимир Вълчев припомни, че е въведено и дистанционното обучение. „Сигурни сме, че и тази година то ще стартира и в някои училища. То е възможност да обхванем повече хора, да създадем общности около училищата, общности на българи, средища, в които се събират родителите“, допълни министър Вълчев.   \r\nДеница КИТАНОВА", "date": "2018.07.26", "title": "Министър Красимир Вълчев: Въвежда се допълнително финансиране на дейностите по интереси и по съхраняване на българското самосъзнание и култура"}
{"url": "http://www.focus-news.net/news/2018/07/26/2549956/faz-peter-altmayer-demonstrira-oblekchenie-sled-probiva-v-targovskiya-spor-mezhdu-es-i-sasht.html", "text": "Федералният германски министър на икономиката Петер Алтмайер демонстрира облекчение по повод пробива в търговския спор със САЩ, пише националният ежедневник  Die Frankfurter Allgemeine Zeitung . \r\nСпоразумението, постигнато на срещата между президента на САЩ Доналд Тръмп и председателя на Европейската комисия Жан-Клод Юнкер е добър резултат за просперитета на страните от Общността, но и за целия свят, коментира Алтмайер след новината за постигнатия пробив в преговорите. Тереза Герова", "date": "2018.07.26", "title": "FAZ: Петер Алтмайер демонстрира „облекчение“ след пробива в търговския спор между ЕС и САЩ"}
{"url": "http://www.focus-news.net/news/2018/07/26/2549976/prof-nikolay-ovcharov-arheolog-v-arheologicheskiya-kompleks-perperikon-otkrihme-tsarkva-ot-nay-rannata-faza-na-hristiyanstvoto-i-nay-starata-otrivana-v-rodopite-do-sega.html", "text": "В археологическия комплекс Перперикон открихме църква от най-ранната фаза на Християнството и най-старата, отривана в Родопите до сега. Това каза археологът проф. Николай Овчаров в интервю за  Агенция „Фокус“  по повод откритията в археологическия комплекс Перперикон. „Тази година аз ръководя две големи кампании. Едната е Перперикон, за който споменахте, а седмица по-късно започнаха разкопките на античния и средновековен град Мисионис край Търговище. И двете кампании са доста мащабни и продължават паралелно“, заяви Овчаров.  \r\n„За разкопките в Перперикон вече правим отчет на първия месец. Там преди всичко става дума за локализацията на една от най-ранните епископски резиденции от първата половина на V век, която се намира край разкритата през 2004-2006 г. корабна базилика на най-високата точка на акропола. Тази базилика е изключително интересна с много добре запазени олтарна преграда и амвон – трибуната, от която епископът е говорил и други. Върху амвона са запазени множество графити, които след разчитането им от нашия известен епиграф Николай Шаранков, стана ясно, че става дума за първата половина на V век, което ние долавяхме и преди това по архитектурните белези. Това прави църквата най-ранната откривана до сега в Родопите“, каза още той. Пълния текст на интервюто четете по-късно в „Мнение”", "date": "2018.07.26", "title": "Проф. Николай Овчаров, археолог: В археологическия комплекс Перперикон открихме църква от най-ранната фаза на Християнството и най-старата, отривана в Родопите до сега"}
{"url": "http://www.focus-news.net/news/2018/07/26/2549977/blagoevgrad-do-mesetsi-priklyuchvat-stroitelnite-deynosti-po-novoizgrazhdashtite-sotsialni-zhilishta.html", "text": "Дейностите по изграждане на новите 183 социални жилища в IV микрорайон в Благоевград  протичат  по план. Към момента е завършена фазата „груб строеж“ и се извършват довършителни работи. Това съобщиха от пресцентъра на  Общината .  \r\nНовите жилища са разположени в три блока в квартал „Освобождение“. Единият от тях е с 54 апартамента, вторият е със 78, а третият – 51. Жилищата са едностайни, двустайни и тристайни.  \r\nСтроително-монтажните дейности се очаква да приключат през месец ноември 2018 г. \r\nСоциалните жилища са предназначени за хора в нужда, а именно родители с деца, включително непълнолетни родители, многодетни семейства, деца с влошено здраве и увреждания, хора в риск от бедност и социално изключване. \r\nОбектите се реализират по проект „Изграждане на социални жилища в IV- ти микрорайон“, който се финансира по Оперативна програма „Региони в растеж“ 2014-2020 г.   \r\nСоциалната политика е сред приоритетите на община Благоевград. Освен новоизграждащите се жилища, в момента в Благоевград има още 525 такива, предназначени за хора в нужда.", "date": "2018.07.26", "title": "Благоевград: До месеци приключват строителните дейности по новоизграждащите социални жилища"}
{"url": "http://www.focus-news.net/news/2018/07/26/2549975/afp-finansoviyat-ministar-na-sasht-stivan-mnuchin-potvardi-che-nyama-da-se-nalagat-mita-varhu-vnosa-na-evropeyski-avtomobili.html", "text": "Министърът на финансите на САЩ Стивън Мнучин потвърди в четвъртък, че няма да бъдат наложени мита върху вноса на европейски автомобили по време на преговорите между Вашингтон и Брюксел, предава  AFP . \r\nЗапитан в интервю за „CNBC“ дали заплахата от налагане на мита върху вноса на европейски автомобили ще бъде отменена по време на разговорите, той заяви: „Да, това е вярно“. \r\nМнучин говореше ден, след като президентът на САЩ Доналд Тръмп и председателят на Европейската комисия Жан-Клод Юнкер обявиха примирие в търговската война между САЩ и Европейския съюз, която започна когато Тръмп наложи мита върху вноса на стомана и алуминий.  Йонислав Дочев", "date": "2018.07.26", "title": "AFP: Финансовият министър на САЩ Стивън Мнучин потвърди, че няма да се налагат мита върху вноса на европейски автомобили"}
{"url": "http://www.focus-news.net/news/2018/07/26/2549966/krum-zarkov-bsp-priemaneto-na-prezidentskoto-veto-e-zadalzhitelno-no-generalnoto-reshenie-e-v-parlamenta-da-ima-poveche-hora-koito-mileyat-za-natsionalniya-a-ne-za-chastniya-interes.html", "text": "Приемането на президентското вето е задължително, но генералното решение е в парламента да има повече хора, които милеят за националния, а не за частния интерес. Това каза заместник-председателят на ПГ на „БСП за България“ Крум Зарков по време на дебатите по президентското вето по Закона за приватизационен и следприватизационен контрол, предаде репортер на  Агенция „Фокус“.   Според Зарков тези, които обещават на заинтересовани лица, че спорният законопроект ще мине, не биха искали да се ангажират с неформалния си ангажимент. Той разкритикува Министерски съвет, че предпочита законопроектите, разработени в министерства, да се внасят от народни представители. „Това важи с особена сила, за най-голямата парламентарна група, за гръбнака на това управление, за партия ГЕРБ, без която тези законопроекти не могат да видят бял свят“, допълни Зарков. Според него ГЕРБ внасят законопроекти чрез техни партньори или отделни народни представители. „Хитрината е много проста. Трябва да си осигурят ход. Ако стане скандал, той е за сметка на друг“, каза Зарков. По думите му е добре, че това вето ще бъде прието, но това съвсем не е достатъчно. „Благодарение на президента на Републиката днес ще  предотвратим ощетяването на българската хазна, но голямата опасност за българската демокрация, Конституция и парламентаризъм остава. Тя се крие в начина на функциониране на това Народно събрание“, допълни Зарков.  \r\nКолегата му Валери Жаблянов добави, че ГЕРБ са властта на олигархията. \"Ситуацията не е хумористична. Тя е сатирична. Няма как да приемете законодателни поправки, които дават възможност на частен магнат в резултат на нарушение на закона да прибере 60 млн. лв.\", допълни Жаблянов.  \r\nДеница КИТАНОВА", "date": "2018.07.26", "title": "Крум Зарков, БСП: Приемането на президентското вето е задължително, но генералното решение е в парламента да има повече хора, които милеят за националния, а не за частния интерес"}
{"url": "http://www.focus-news.net/news/2018/07/26/2549980/plamen-nikolov-okrazhen-prokuror-na-dobrich-18-godishnoto-momiche-otkrito-v-zhilishteto-obitavano-ot-miroslav-dyakov-e-s-mnozhestvo-naranyavaniya-po-glavata.html", "text": "18-годишното момиче, открито в жилището, обитавано от Мирослав Дяков, е с множество наранявания по главата, както и с повърхностни рани по ръцете и краката. Това съобщи на брифинг окръжният прокурор на Добрич Пламен Николов, предаде кореспондентът на  Радио „Фокус” – Варна . Снощи Пламен Николов лично е посетил пострадалата в болницата и е провел беседа с лекуващия лекар. Установено е, че лицето на момичето е било горено с цигари, имало е засъхнала кръв по носа и устата й. Изследване е показало, че нивото на хемоглобина на младото момиче е било 35 грама на литър, при допустима минимална стойност 120 грама на литър, което по думите на окръжния прокурор означава, че тя е била на ръба на оживяването, тъй като е изгубила около 2 литра кръв. По тялото на момичето има следи от нанасяни удари, но няма данни за вътрешни кръвоизливи и счупвания на кости. Има данни също за доста травми по левия крак на девойката. На брифинга днес бе подчертано, че събраните данни до момента не сочат за отвличане. Става дума за доброволно посещение на дома, обитаван от Мирослав Дяков. Там девойката се е озовала по своя воля, но е задържана в жилището против волята й. На брифинга присъства и началникът на I РПУ в Добрич Добромир Пеев. Той заяви, че откриването на девойката не е плод на случайност. На 10-ти този месец нейната майка е подала в полицията сведение, че дъщеря й не се е прибрала в дома си. По думите на майката, тя за последно е получила съобщение по месинджър от дъщеря си ден по-рано, че е добре и е в Каварна. Веднага от полицията са предприети действия за установяване на контакт с близки и приятели на момичето. На 13 юли е обявена за местно издирване, а на 18 този месец – за общодържавно. Мирослав Дяков, който вече е задържан под стража с две обвинения по случая, е определян от майката като неин приятел. След сведението за изчезването на момичето, впоследствие полицията в града получава информация за местонахождението на мъжа в Добрич и той е задържан.  \r\nЖулиета НИКОЛОВА", "date": "2018.07.26", "title": "Пламен Николов, окръжен прокурор на Добрич: 18-годишното момиче, открито в жилището, обитавано от Мирослав Дяков, е с множество наранявания по главата"}
{"url": "http://www.focus-news.net/news/2018/07/26/2549981/kyustendil-obshtinskite-savetnitsi-odobriha-razkrivaneto-na-tsentar-za-vremenno-nastanyavane.html", "text": "Съветниците в Кюстендил одобриха разкриването на Център за временно настаняване, предаде репортер на  Радио „Фокус” – Кюстендил . Предложението за разкриване на центъра беше направено от страна на кмета на Община Кюстендил Петър Паунов. Той ще бъде част от действащия към момента Комплекс за социални услуги. Целта е да се осигури място за живеене на бездомни лица за срок не повече от 3 месеца в рамките на една календарна година, който при необходимост ще може да се удължава до 6 месеца. В същото време в центъра ще се оказва съдействие на лицата за участие в курсове за квалификация и преквалификация, както и в други обучителни курсове и за социална адаптация на потребителите. Социалната услуга ще бъде разкрита към действащия към момента Комплекс за социални услуги. Прогнозната стойност за издръжка и функциониране на центъра е 100 000 лева годишно. Центърът ще бъде с капацитет от 20 места и с персонал от 10 души. \r\nВенцеслав ИЛЧЕВ", "date": "2018.07.26", "title": "Кюстендил: Общинските съветници одобриха разкриването на Център за временно настаняване"}
{"url": "http://www.focus-news.net/news/2018/07/26/2549983/blagoevgrad-predlozhenie-za-aktualizirane-spisaka-na-sredishtnite-uchilishte-za-uchebnata-20182019-godina-shte-bade-razgledano-na-predstoyashtata-sesiya-na-obshtinskiya-savet.html", "text": "В последният петък от този месец – 27 юли, от 09.30 часа в зала „22 септември“ ще се проведе редовна сесия на Общински съвет – Благоевград. Това съобщиха за  Радио „Фокус“ – Пирин  от местния парламент. Предстоящото редовно заседание на Общински съвет - Благоевград ще започне с разглеждане и приемане на предложение относно изменение и допълнение на Наредба за реда и условията за установяване на жилищните нужди на граждани, ползване и управление на общински жилища на Община Благоевград. В изпълнение на социалната програма на общината, местните парламентаристи се очаква да одобрят предложение за увеличаване на средствата за финансово подпомагане на нуждаещите се жители в Община Благоевград, съгласно приетите от Общински съвет Благоевград критерии и целеви групи. Увеличението е с допълнителни 22 885 лв., които ще дойдат от преизпълнение на дивидентите получени от общинските дружества за миналата година. С тези средства сумата за финансово подпомагане за 2018г. ще нарасне до близо 96 хиляди лева. На петъчната сесия на съветниците е предложено да одобрят отпускането на финансова помощ в максимален размер от 5000 лв. на 14-годишния Иван Христов, за лечението на когото в момента тече кампания за набиране на средства. Очаква се съветниците да одобрят предложение относно финансиране на процедури „Инвитро” със средства от бюджета на Община Благоевград за бездетни двойки, останали извън националната програма. Местните парламентаристи ще се произнесат и по внесеното предложение относно актуализиране списъка на средищните училище в Община Благоевград за учебната 2018/2019 година, както и относно наименуване на улица в град Благоевград. Предложенията, включени в дневния ред на предстоящото заседание, са разгледани от постоянните комисиите към местния парламент. \r\nЛивия НИНОВА", "date": "2018.07.26", "title": "Благоевград: Предложение за актуализиране списъка на средищните училище за учебната 2018/2019 година ще бъде разгледано на предстоящата сесия на Общинския съвет"}
{"url": "http://www.focus-news.net/news/2018/07/26/2549953/ogneniyat-ad-v-gartsiya-broyat-na-zhertvite-prodalzhava-da-narastva-obzor.html", "text": "Кошмарът от огнения ад в Гърция не свършва: броят на жертвите, загинали в пожарите в района на столицата Атина продължава да се увеличава. Към обедните часове на четвъртък, 26 юли,  бе потвърдена смъртта на 83-ма души , но властите на южната ни съседка се опасяват, че броят им ще достигне трицифрено число. От 187 души, включително 23 деца, които са пострадали в пожарите, 60 възрастни остават в болница - 11 от тях са в интензивно отделение, според данни от Министерството на здравеопазването на Гърция.  \r\nСпасителните екипи продължават с усилията си за издирване на обявените за изчезнали, но все още не са влезли в къщите в засегнатите от пожара райони. Около 300 пожарникари и доброволци претърсват района. Получени са сигнали за десетки хора, които са в неизвестност след пожара, включително и деветгодишни близначки. Все пак се допуска, че някои от тях може вече да са се завърнали по домовете си, без да са информирали властите.  \r\n„Проявявайки разбиране към агонията на близките на изчезналите, Ви информираме, че издирването им няма да бъде преустановено, докато всички сгради и райони, засегнати от пожара, не бъдат проверени\", увери говорител на противопожарните служби пред журналисти.На свой ред от Министерството на инфраструктурата съобщиха по-рано, че 1 188 сгради (48,93%) от общо 2489 са проверени и е констатирано, че са необитаеми. \r\nПравителството на Гърция вече обяви  мерки за облекчаване на пострадалите  при пожара в Атика. \r\nГоворителят на правителството Димитрис Цанакопулос представи пакет от облекчаващи мерки за жертвите на пожара. Той включва отпускането  по 5 000 евро за засегнатите семейства и по 6 000 евро за тези с повече от три деца. Засегнатите фирми ще могат да разчитат на помощ в размер на 8 000 евро. Обявени бяха и други облекчения, включително освобождаването от данък върху имуществото за собственици, чиито имоти са напълно унищожени или претърпели големи щети в резултат на пожарите.  \r\nПо данни на Министерството на инфраструктурата и транспорта повече от 200 къщи са напълно унищожени. Служителите, изпратени до Рафина, Мати и Неос Вуцас, досега са проверили 720 домове и са установили, че 211 от тях са необитаеми. Други 234 къщи са сериозно повредени и ще се нуждаят от ремонт. Повече от 125 изгорели автомобили са били отстранени от екипи, за да освободят улиците в Мати. \r\nПожарът избухна в във вечерните часове на понеделник в района на гръцката столица Атина. В същия ден правителството на премиера Алексис Ципрас зададе въпроса  как изобщо може да се стигне до подобна катастрофа . В последвалите дни мащабът на трагедията се очертава все по-ясно.  \r\nКъщи, построени в борова гора, липса планове за евакуация, лошо организирани противопожарни и аварийни служби заради мерките за строги икономии - страшните пожари около Атина може би изненадаха гърците, но не и специалистите. Според експерта Никос Бокарис, регионът, в който се намира курортното село Мати, отговаря на всички условия за отприщване на бедствие в библейски мащаб. Съгласно думите му, подобна катастрофа е била само въпрос на време да се случи – в боровите гори са разположени къщи, до които няма достъп за противопожарните служби. „Боровете са стари, много високи и широки и това е гориво за разпространение на пламъците“, коментира Бокарес.  \r\nВъпреки че експертите са съгласни, че пожарите от този мащаб се дължат главно на изменението на климата, Ципрас е пренебрегнал много важен елемент. „Превенция. Уморени сме от това постоянно да повтаряме и нищо да не се променя. Добре организиран план за евакуация би могъл да намали броя на жертвите в Мати\", обяснява екологът Кристиян Теохари. \r\nПродължава и разследването на  причините за бедствието . Кметът на община Пентели в Северна Атика Димитрис Стергиу изрази мнение, че опустошителните горски пожари може да са пламнали от прерязан кабел от електроразпределителната мрежа. Стергиу сравни огнената стихия с атомна бомба. Кметът разказва, че е бил на мястото броени минути преди огънят да избухне. Съгласно думите му, той е забелязал прерязан кабел от остарялата електроразпределитена мрежа и е информирал противопожарните служби за това, което е видял. \r\n„Предполагам, че пожарът е е причинен от това. Разследващият отдел на пожарната бригада дойде след мен“, разказа кметът на община Пентели.  \r\nСъщевременно Димитрис Стергиу заяви, че общините са задължени да имат евакуационен план и да призовават за евакуация на техните територии. „Не знам защо това не се случи\", призна кметът. Тереза Герова", "date": "2018.07.26", "title": "Огненият ад в Гърция: Броят на жертвите продължава да нараства (ОБЗОР)"}
{"url": "http://www.focus-news.net/news/2018/07/26/2549970/kathimerini-broyat-na-zhertvite-na-pozharite-v-atika-dostigna-do-85.html", "text": "Броят на жертвите, загинали в смъртоносния пожар в района на гръцката столица, се увеличи до 85 души, съобщава електронното издание на вестник  Kathimerini . \r\nПо-рано през деня говорител на противопожарните служби потвърди смъртта на 82-ма души.  \r\nОт 187 души, включително 23 деца, които са пострадали в пожарите, 60 възрастни остават в болница - 11 от тях са в интензивно отделение, според данни от Министерството на здравеопазването на Гърция.  \r\nСпасителните екипи продължават с усилията си за издирване на обявените за изчезнали, но все още не са влезли в къщите в засегнатите от пожара райони. Около 300 пожарникари и доброволци претърсват района. Получени са сигнали за десетки хора, които са в неизвестност след пожара, включително и деветгодишни близначки. Все пак се допуска, че някои от тях може вече да са се завърнали по домовете си, без да са информирали властите.  \r\n„Проявявайки разбиране към агонията на близките на изчезналите, Ви информираме, че издирването им няма да бъде преустановено, докато всички сгради и райони, засегнати от пожара, не бъдат проверени\", увери говорител на противопожарните служби пред журналисти. На свой ред от Министерството на инфраструктурата съобщиха по-рано, че 1 188 сгради (48,93%) от общо 2489 са проверени и е констатирано, че са необитаеми. Тереза Герова", "date": "2018.07.26", "title": "Kathimerini: Броят на жертвите на пожарите в Атика достигна до 85"}
{"url": "http://www.focus-news.net/news/2018/07/26/2549978/afp-pregovorite-mezhdu-tramp-i-yunker-sa-dobar-znak-spored-direktora-na-etsb.html", "text": "Директорът на Европейската централна банка (ЕЦБ) Марио Драги заяви, че срещата между държавния глава на САЩ Доналд Тръмп и председателя на Европейската комисия Жан-Клод Юнкер за преодоляването на търговския спор между Брюксел и Вашингтон е „добър знак“, предава  AFP . \r\nСъщевременно италианецът предупреди, че е твърде рано да се правят заключения за резултатите от преговорите в Белия дом. „Това е добър знак, защото в известен смисъл показва, че има желание отново да обсъждаме въпросите на търговията в многостранна рамка\", заяви Драги пред репортери във Франкфурт на Майн. Но е „твърде рано е да се оцени действителното съдържание\", допълни италианецът, като предупреди, че „заплахата от протекционизъм\" остава „значителен\" риск за растежа в еврозоната. Тереза Герова", "date": "2018.07.26", "title": "AFP: Преговорите между Тръмп и Юнкер са „добър знак“ според директора на ЕЦБ"}
{"url": "http://www.focus-news.net/news/2018/07/26/2549987/pernik-kmetat-vyara-tserovska-posreshtna-v-kabineta-si-konsula-na-chikago-lyudmila-taseva.html", "text": "Кметът на Община Перник Вяра Церовска посрещна в кабинета си консула в Генералното консулство на Република България в Чикаго Людмила Тасева и перничанина Станислав Станимиров, който е основател на център “Магура“ в Еlk Grove, предградие на американския град с най-голяма българска общност. Те обсъждаха бъдещи стъпки за побратимяването на двата града. Това съобщиха от пресцентъра на  Община Перник . \r\n„Смисълът на тази среща е да направим един мост между всички перничани, да бъдем заедно независимо от разстоянията. Ние мислим, желаем и мечтаем Перник да бъде различен, по-красив и по-отворен. Затова ще работим за реализирането на един важен и сериозен проект за града. С него ще поставим началото на един по-основен и дългосрочен договор, с който ще можем да реализираме много общи цели“, заяви кметът Вяра Церовска.  \r\nВ тази връзка консулът на Чикаго Людмила Тасева не скри, че се чувства много добре в България, особено по поводи, които ще засилят двустранните отношения между двете страни. \r\n„За мен е огромно удоволствие, че ще мога да ви окажа каквото и да е съдействие в тази насока. Познавам се със Станислав Станимиров, тъй като той е част от група активни млади хора с развит център в град Чикаго. Така че имате подкрепата на цялото Генерално консулство, разбира се, в мое лице и в лицето на Генералния консул Иван Анчев, който винаги подкрепя такива инициативи. Ще направим всичко възможно да развием освен побратимяването и откриването на нови перспективи за Перник. В наше лице ще получите необходимата приятелска подкрепа“, посочи Людмила Тасева.  \r\n„Смятам, че тази инициатива е чудесна и с каквото можем, бихме я подкрепяли завинаги. Мъчно ни е за родината, искаме да помагаме, много са хората като нас, не сме само от Перник. На всички нас ни липсва града и страната. Благодаря ви за всичко, затова, което правите сега. Истински се надявам Перник да бъде сред най-добре развиващите се градове“, каза Станислав Станимиров и сподели, че е много щастлив, че фестивалът Сурва се разраства, защото има много топли спомени за този празник.  \r\nВ срещата взеха участие още зам.-кметовете на Община Перник, секретарят и кметът на кметство „Изток“.", "date": "2018.07.26", "title": "Перник: Кметът Вяра Церовска посрещна в кабинета си консула на Чикаго Людмила Тасева"}
{"url": "http://www.focus-news.net/news/2018/07/26/2549986/sofiya-kola-e-goryala-tazi-nosht-v-kv-nadezhda.html", "text": "Кола е горяла тази нощ в кв. „Надежда“. Това съобщиха за  Агенция „Фокус“  от пресцентъра на МВР. Сигналът е получен в 0.45 часа. Веднага са се намесили огнеборци. Засегнат е предният отсек на колата. Причините за инцидента все още се изясняват.", "date": "2018.07.26", "title": "София: Кола е горяла тази нощ в кв. „Надежда“"}
{"url": "http://www.focus-news.net/news/2018/07/26/2549988/sofiya-dvama-dushi-sa-postradali-pri-katastrofa-mezhdu-tri-avtomobila-na-bul-tsarigradsko-shose.html", "text": "3 автомобила са катастрофирали на бул. „Цариградско шосе“ посока центъра. Това съобщиха за  Агенция \"Фокус\"  от пресцентъра на МВР. Сигналът за инцидента е подаден в 11.30 часа. Пострадали са двама души, които са били прегледани на място и освободени.", "date": "2018.07.26", "title": "София: Двама души са пострадали при катастрофа между три автомобила на бул. \"Цариградско шосе\""}
{"url": "http://www.focus-news.net/news/2018/07/26/2549979/tsvetan-tsvetanov-gerb-kolegi-ot-bsp-napravete-si-vasheto-oplyuvane-na-politicheskiya-oponent-na-buzludzha-no-tova-ne-e-alternativa.html", "text": "Колеги от БСП, знаем, че сте с приповдигнато настроение заради предстоящото мероприятие на Бузлуджа. Отидете, направете си вашето викане, говорене, оплюване на политическия опонент, но това не е политика, това не е алтернатива. Това каза председателят на ПГ на ГЕРБ Цветан Цветанов в дебатите по ветото на президента Румен Радев върху последните промени от Закона за приватизация и следприватизационен контрол, предаде репортер на  Агенция „Фокус“ . „Политиката, която се води в последните няколко седмици и месеци, от страна на БСП е винаги да хваща някаква вълна и да смята, че ще може да получи по-голяма обществена подкрепа“, заяви той. „Давам за пример изборите през март 2017 година - месец по-късно, когато новото правителство трябва да положи клетва, излиза решение на служебния кабинет за инвестиционен разход за определяне на самолетите, които трябва да бъдат купени от следващото правителство“, обясни Цветанов. „Колеги от БСП, ето това е лобизъм, разбирате ли“, попита той опозицията. „Това, което се направи, е точно за да задоволите вашите си икономически интереси, защитавани със служебния кабинет“, каза още председателят на ПГ на ГЕРБ. \r\nБиляна ИВАНОВА", "date": "2018.07.26", "title": "Цветан Цветанов, ГЕРБ: Колеги от БСП, направете си вашето оплюване на политическия опонент на Бузлуджа, но това не е алтернатива"}
{"url": "http://www.focus-news.net/news/2018/07/26/2549990/ministarat-na-turizma-nikolina-angelkova-shte-otkrie-diskusiya-vav-varna-po-proekta-za-7-balneo-i-spa-destinatsii.html", "text": "Министърът на туризма Николина Ангелкова ще участва на 27 юли в дискусия във Варна по проекта за 7 балнео- и СПА дестинации на България. Това съобщиха от пресцентъра на  министерството . \r\nСлед тематичните срещи в гр. Сандански и Стара Загора това е третата от поредицата кръгли маси по новата инициатива на Министерството на туризма. Тя е част от стратегията за насърчаване на специализираните туристически услуги в България и утвърждаване на страната като конкурентно направление за целогодишен туризъм.  \r\nНа форума във Варна ще бъде поставен акцент върху Черноморската балнео- и СПА дестинация, която ще бъде обсъдена съвместно от експерти, представители на бранша и местната власт.", "date": "2018.07.26", "title": "Министърът на туризма Николина Ангелкова ще открие дискусия във Варна по проекта за 7 балнео- и СПА дестинации"}
{"url": "http://www.focus-news.net/news/2018/07/26/2549982/tsvetan-tsvetanov-gerb-dnes-mozhehme-da-othvarlim-prezidentskoto-veto-no-v-politikata-tryabva-da-ima-i-priznavane-na-greshki-v-glasuvaniya.html", "text": "Днес можеше да направим организация, да постигнем парламентарно мнозинство, което да отхвърли ветото и веднага след това да внесем законодателната промяна, която щеше да покаже, че действително сме достатъчно силни, за да можем да ви дадем ответен удар. Това каза председателят на ПГ на ГЕРБ Цветан Цветанов в дебатите по ветото на президента Румен Радев върху последните промени от Закона за приватизация и следприватизационен контрол, предаде репортер на  Агенция „Фокус“ . „Но в политиката и в живота трябва да има и признаване на някои грешки, които си допуснал в гласувания. Когато си осъзнал тази грешка, това не е престъпление“, заяви той. „Когато сме единни в позицията си да защитим ветото, можем да покажем, че и президентската институция и парламентът могат да бъдат заедно в общите усилия да задоволяват обществения интерес“, каза още Цветанов. \r\nБиляна ИВАНОВА", "date": "2018.07.26", "title": "Цветан Цветанов, ГЕРБ: Днес можехме да отхвърлим президентското вето, но в политиката трябва да има и признаване на грешки в гласувания"}
{"url": "http://www.focus-news.net/news/2018/07/26/2549985/korneliya-ninova-bsp-sluchiloto-se-dnes-v-parlamenta-beshe-danoto-upravlyavashtite-pone-da-sprat-da-se-biyat-fizicheski.html", "text": "Случилото се днес в парламента беше дъното – управляващите поне да спрат да се бият физически. Това каза лидерът на БСП Корнелия Нинова в дебатите по ветото на президента Румен Радев върху последните промени от Закона за приватизация и следприватизационен контрол, предаде репортер на  Агенция „Фокус“.   \r\n„Чуха се призиви, че можело да избегнем този разговор, тихо и кротко да гласуваме ветото на президента и да продължим напред. Можехме.“, каза Нинова. „Можехме за пореден път да заметем нещата под килима всички заедно. Чуха се неистини, че ние не сме приватизирали, вие сте приватизирали“, каза Нинова и поясни, че остатъчните пакети на електроразпределителните дружества са продадени от кабинета на Бойко Борисов. Нинова попита за пример как да стане така, че да спрат да се наричат по между си фелдфебели, лобисти и да се саморазправят физически.  \r\nДеница КИТАНОВА", "date": "2018.07.26", "title": "Корнелия Нинова, БСП: Случилото се днес в парламента беше дъното – управляващите поне да спрат да се бият физически"}
{"url": "http://www.focus-news.net/news/2018/07/26/2549993/parlamentat-prie-prezidentskoto-veto-varhu-zakona-za-privatizatsionen-i-sledprivatizatsionen-kontrol.html", "text": "Парламентът прие президентското вето върху Закона за приватизационен и следприватизационен контрол, предаде репортер на  Агенция „Фокус“.  Осмото поред вето на държавния глава Румен Радев бе наложено на 24 юли 2018 г. заради разпоредби, които според него не само не защитават обществения интерес, но и съществено го увреждат. Депутатите подложиха на повторно гласуване промените в Закона за приватизационен и следприватизационен контрол и „за“ тях гласуваха 0 народни представители, „против“ – 185 и „въздържали се“ - 2, с което законът бе отхвърлен, а ветото прието. В случаите, когато законопроектът не получи необходимото мнозинство, оспорените текстове ще бъдат разгледани наново.  \r\nДеница КИТАНОВА", "date": "2018.07.26", "title": "Парламентът прие президентското вето върху Закона за приватизационен и следприватизационен контрол"}
{"url": "http://www.focus-news.net/news/2018/07/26/2549989/korneliya-ninova-bsp-upravlyavashtite-s-ednata-raka-priemat-antikoruptsionni-organi-a-s-drugata-pishat-zakoni-s-koito-zalagat-koruptsiya.html", "text": "С едната ръка приемате антикорупционни органи, а с другата пишете закони, с които залагате корупция. Това каза лидерът на БСП Корнелия Нинова по време на президентското вето по Закона за приватизационен и следприватизационен контрол, предаде репортер на  Агенция „Фокус“.  „Днес корупцията е заложена в правилата от политическата класа и в икономическата класа, взети заедно в законите. Днес с този закон дадохте пример, че всички антикорупционни органи, които сме приели досега, няма да сработят. Няма антикорупционен орган, който да хване в корупция нито политик, нито бизнесмен, които са си написали закон, който ги защитава, защото днес корупцията не е престъпления. Тя се превърна в норма, правило и в закони, написани от вас. Приемете още десет антикорупицонни органи. В политиката коалициите не се правят за добро управление и за доброто на хората. Те се правят за власт и пари. Казахме ви го преди две години. Две години го доказвате, а днес сложихте черешката на тортата на това твърдение“, каза Нинова. Тя подчерта, че тази управленска коалиция е създадена за разпределяне на власт и пари и тази ситуация днес я доказва. \r\nДеница КИТАНОВА", "date": "2018.07.26", "title": "Корнелия Нинова, БСП: Управляващите с едната ръка приемат антикорупционни органи, а с другата пишат закони, с които залагат корупция"}
{"url": "http://www.focus-news.net/news/2018/07/26/2549995/shumen-parkingat-do-rb-st-chilingirov-ostava-bezplaten.html", "text": "Паркингът до РБ „Ст. Чилингиров“ в Шумен остава безплатен засега, предаде репортер на  Радио „Фокус“- Шумен . На днешната сесия предложението на общинската администрaция, той да бъде предоставен за управление на Общинското предприятие „Общински жилища и имоти“ не беше прието. 13 от съветниците гласуваха „за“, 8 бяха против и 9 се въздържаха. На този етап паркингът по ул. „Съединение“ южно от сградата на библиотеката  остава с досегашния си статут. Не беше прието и предложението за мораториум върху изсичането на дървета, част от зелената система на Шумен. Докладната, внесена от общинския съветник Добромир Драев получи 9 гласа „за“, 10 „против“ и 13 „въздържал се“. При обсъждането кметът Любомир Христов за пореден път посочи, че в Шумен няма безразборна сеч. С негова заповед е създадена нарочна комисия, в чийто състав влизат петима експерти лесоинжинери, като двама от тях не са служители на общината. „Комисията заседава всеки понеделник от 10.00 часа по молбите на граждани, постъпили за премахване и кастрене на дървета, както и други случаи, при които се налага премахване на дъпвета, комисията е отворена и всеки, който пожелае може да присъства и да изрази мнение. Дайте да не заставаме зад колективната безотговорност“, каза Любомир Христов. От своя страна Добромир Драев защити искането си и посочи, че мораториумът не включва опасни дървета, застращаващи живота и здравето на гражданите, както и частна, общинска движима или недвижима собственост. На основание на чл.33, ал.2 от ЗМСМА Драе поиска на следващата сесия общинска администрация да му предостави копие на преписката за изсечените орехови дървета край село Мараш- докладната записка от кмета на селото, допълнителните документи към нея, включително писмата до и от РИОСВ- Шумен и т.н. \r\nИвелина ИВАНОВА", "date": "2018.07.26", "title": "Шумен: Паркингът до РБ „Ст. Чилингиров“ остава безплатен"}
{"url": "http://www.focus-news.net/news/2018/07/26/2549991/yulian-angelov-obedineni-patrioti-mozhe-da-se-karame-mozhe-da-se-sbiem-no-ne-se-kriem-i-ne-sme-podmolni.html", "text": "„Обединени патриоти“ можем да говорим, да се караме, може и да се сбием, но сме истински. Това каза депутатът от „Обединени патриоти“ Юлиан Ангелов в дебатите по ветото на президента Румен Радев върху последните промени от Закона за приватизация и следприватизационен контрол, предаде репортер на  Агенция „Фокус“ . „Не се крием и не сме подмолни. Това, което ни е на сърце, ще го кажем“, заяви той. „Говорите за това как „Обединените патриоти“ се отнасяме помежду си, каква ни била коалиционната политика - това е наша работа. Вие не сте в тази коалиция, това не ви касае“, се обърна той към БСП. „Една партия е на едно мнение, друга на друго мнение. Всеки си защитава позицията и това е правилно“, каза още Юлиан Ангелов. Депутатът от \"Обединени патриоти\" Йордан Апостолов коментира към опозицията: \"Може да сме се сбили, но не сме убивали\".  \r\nБиляна ИВАНОВА", "date": "2018.07.26", "title": "Юлиан Ангелов, „Обединени патриоти“: Може да се караме, може да се сбием, но не се крием и не сме подмолни"}
{"url": "http://www.focus-news.net/news/2018/07/26/2549997/veliko-tarnovo-moderni-svetofarni-uredbi-shte-sledyat-dalzhinata-na-zadrastvaniyata-po-krastovishtata.html", "text": "Модерни светофарни уредби ще следят дължината на задръстванията по кръстовищата във Велико Търново. Това предвижда проектът за Интегриран градски транспорт, съобщи по време на днешното заседание на Общински съвет – Велико Търново зам.-кметът проф. Георги Камарашев, предаде репортер на  Радио „Фокус“ – Велико Търново . Той допълни още, че автобусите, които ще се движат по линиите на градския транспорт, ще бъдат с допълнително уточнени параметри  като брой седящи места и количество площ за правостоящите пътници. Система ще информира гражданите за предвижването на съответните автобуси по основните спирки в града. Предвижда се и изграждането на система за продажба на билети. По проект е заложено и създаване на Център за регулиране на трафика. „Недейте омаловажа това, което сме направили. В голямо количество от изказванията си вие търсите само медийна популярност и сте далеч от реалността“, обърна се зам.-кметът проф. Камарашев, в отговор на изказване на общинския съветник от групата на БСП Стоян Витанов, който заяви, че проектът не е направен добре и не е обсъдено с гражданите от какво точно има нужда градът. Витанов направи предложение в точката за даване на съгласие за кандидатстване с проект за Интегриран градски транспорт да бъде уточнено, че по една от новите линии ще се движат единствено електробуси. Предложението му не бе прието. Точката бе гласувана с 24 гласа „за“, 5 „против“ и един „въздържал се“. \r\nНадежда КРЪСТЕВА", "date": "2018.07.26", "title": "Велико Търново: Модерни светофарни уредби ще следят дължината на задръстванията по кръстовищата"}
{"url": "http://www.focus-news.net/news/2018/07/26/2549972/iefimerida-gartsiya-na-fona-na-opustoshitelnite-pozhari-severnata-chast-na-atina-e-pod-voda.html", "text": "На фона на опустошителните пожари в района на гръцката столица бе съобщено и за множество проблеми в северните части на Атина в резултат на силни превалявания, съобщава електронното издание на вестник  Iefimerida .  \r\nУточнява се, че множество централни улици в северните предградия на Атина са под вода. В Маруси, едно от предградията на Атина, е паднала и градушка. Пожарната служба е получила до 120 обаждания за изпомпване на събралата се вода и за оказване на помощ на закъсали водачи на моторни превозни средства. Освен Марусия, засегнати от дъждовете са също Пентели, Мелисия, Врилисия и Кифисия. \r\nПроливните дъждове са предизвикали хаос в трафика, съобщава се и за затворени за движение участъци.  Тереза Герова", "date": "2018.07.26", "title": "Iefimerida (Гърция): На фона на опустошителните пожари: Северната част на Атина е под вода"}
{"url": "http://www.focus-news.net/news/2018/07/26/2549984/tsvetan-tsvetanov-gerb-na-sreshtata-s-obedineni-patrioti-beshe-daden-mnogo-yasen-znak-che-parlamentarnoto-mnozinstvo-e-stabilno.html", "text": "На срещата с „Обединени патриоти“ беше даден много ясен знак, че парламентарното мнозинство е стабилно, въпреки това, че имаме някои различия. Това каза председателят на ПГ на ГЕРБ Цветан Цветанов в дебатите по ветото на президента Румен Радев върху последните промени от Закона за приватизация и следприватизационен контрол, предаде репортер на  Агенция „Фокус“ . „Ние сме различни партии, различни хора“, коментира той. „Обединили сме се зад една управленска програма и тя се изпълнява със съответния икономически растеж и успешното Председателство, в което показахме, че България може да бъде център на Европа“, заяви Цветан Цветанов. \r\nБиляна ИВАНОВА", "date": "2018.07.26", "title": "Цветан Цветанов, ГЕРБ: На срещата с „Обединени патриоти“ беше даден много ясен знак, че парламентарното мнозинство е стабилно"}
{"url": "http://www.focus-news.net/news/2018/07/26/2549999/plovdiv-referendum-shte-reshava-kade-da-bade-domat-na-plovdivskata-opera.html", "text": "Референдум ще решава къде да бъде Домът на пловдивската опера. Това каза пред журналисти пловдивският кмет Иван Тотев, предаде репортер на  Радио „Фокус”- Пловдив . По думите на Тотев, в момента не е възможно да се вземе решение за това. Процесът е дълъг и сложен, тъй като общината ще трябва да се съобрази с всичките държавни структури, които сега имат собственост в 12-етажния Партиен дом. „Не може да извадим тези хора на палатки и да започнем да бутаме настоящата сграда. Общината ще трябва да се задължи да им подсигури съответни офис сгради”, каза още кметът. Чак тогава може да се пристъпи към изграждането на Дом на пловдивската опера. Всичко това ще отнеме няколко години. \r\nВ момента мненията за бъдещето на сградата са разделени. Има гласове „за” укрепването и „против”. \r\n„Общината има предписания за укрепването на сегашната 12-етажна сграда“, каза още кметът, като изрично наблегна, че се въздържа да дава мнения по този въпрос, за да не го превърнат в политически. „Това е градски въпрос и затова трябва да се реши с референдум”, смята Иван Тотев. \r\n„Според подробното обследване, което е било направено през последните две години на сградата на Партийния дом, нейното укрепване и реконструкция ще отнеме между 12 и 13 милиона лева”, каза още кметът Иван Тотев. \r\nОбщинският съвет в Пловдив трябва да решава за предоставянето на Дом на пловдивската опера. Инициативният комитет смята, че мястото на сегашния Партиен дом е подходящо за Дом на пловдивската опера. \r\nЦветана ТОНЧЕВА", "date": "2018.07.26", "title": "Пловдив: Референдум ще решава къде да бъде Домът на пловдивската опера"}
{"url": "http://www.focus-news.net/news/2018/07/26/2550000/prof-nikolay-ovcharov-arheolog-nad-130-sa-tsennite-nahodki-koito-otkrihme-v-perperikon-za-tozi-mesets.html", "text": "Над 130 са ценните находки, които открихме в Перперикон за този месец. Това каза археологът проф. Николай Овчаров в интервю за  Агенция „Фокус“  по повод откритията в археологическия комплекс Перперикон. „Днес представих някои от тях, като монети от X-XI век, като бронзови накити от V век, стъклени детски гривни от XIII-XIV век и разбира се най-ценното, открито до този момент като находка – това е един чудесен кръст с изображението на разпнатия Христос и четиримата Евангелисти. Този кръст е бил някога реликварий, говоря за края на XII век, когато е създаден. В него са пазени мощи, но по-късно той е използван до такава степен, че са се обезличили буквално изображенията – чертите на лицата са изчезнали. Когато той съвсем е бил амортизиран, предната част с изображенията е била превърната в кръст, който е бил закован за стената. До последно той е използван като един молитвен и религиозен елемент“, каза още проф. Овчаров.  \r\n„Току що научавам от моите колеги, които продължават работа там, че са излезли още 2 бронзови гривни от един от гробовете от XIII-XIV век. На Перперикон находките излизат непрекъснато и се надявам през следващите 2 месеца на разкопките да видим още нови щрихи от живота на този толкова интересен античен и средновековен град“, допълни той. Пълния текст на интервюто четете по-късно в „Мнение”", "date": "2018.07.26", "title": "Проф. Николай Овчаров, археолог: Над 130 са ценните находки, които открихме в Перперикон за този месец"}
{"url": "http://www.focus-news.net/news/2018/07/26/2549992/korneliya-ninova-bsp-vreme-e-tozi-parlament-da-se-razpusne-i-da-se-provede-razgovor-za-badeshteto.html", "text": "Време е този парламент да се разпусне и да се проведе разговор за бъдещето. Това каза лидерът на БСП Корнелия Нинова по време на президентското вето по Закона за приватизационен и следприватизационен контрол, предаде репортер на  Агенция „Фокус“.   Нинова каза това в дуплика към депутатите от \"Обединени патриоти\" Юлиан Ангелов и Йордан Апостолов. Ангелов заяви, че патриотите може да се карат, да се бият, но са истински. Апостолов коментира пък, че може патриотите да се бият, но не са убивали хора. В тази връзка лидерът на БСП заяви, че БСП са щели да повярват, ако днес са си разменяли шамари заради размера на пенсиите. \"Вие днес се бихте за това кой е защитил редник Киро и редник Цеко. Вие се сбихте за това, кой за кой олигарх да лобира повече чрез българските закони и българския парламент. Що се отнася до коалициите и изобщо до стила, който говорите колеги. Определено не сте разбрали с какъв акъл се обърнахме към вас. Останете си на това равнище. Останете си в миналото. Спорете колкото искате за миналото, ние предлагаме на народа си да седнем в разговор за бъдещето“, заяви Нинова и призова парламентът да се разпусне.  \r\nНинова коментира, че с гласуването на ветото по промените в Закона за приватизационен и следприватизоционен контрол, парламентът ще  поправи грешката с гласуване. „Ние призоваваме не просто да призоваваме грешка след грешка, а да преосмислим модела, който за 29 години доведе до това България да е изчезваща държава“, заяви лидерът на БСП. По думите й това е голямото предизвикателство пред народа. „Да дадем това пробуждане, което ще ни принуди да променим този модел, който 29 години унищожава България, за който днешната ситуация е много ярък пример“, заяви още Нинова.Тя поясни на управляващите, че имат август месец и ги призова да мислят за офертата – промяна на модела, а не поправянето на грешките. \r\nДеница КИТАНОВА", "date": "2018.07.26", "title": "Корнелия Нинова, БСП: Време е този парламент да се разпусне и да се проведе разговор за бъдещето"}
{"url": "http://www.focus-news.net/news/2018/07/26/2549994/makfaks-makedoniya-administratsiyata-na-donald-tramp-e-dala-zelena-svetlina-za-podyalba-na-kosovo.html", "text": "Администрацията на държавния глава на САЩ Доналд Тръмп е дала „зелена светлина“ за опцията за подялба на Косово, предава македонската информационна агенция  „Макфакс“ , като се позовава на публикация в електронното издание на албанския вестник  Gazeta Express . \r\nИзданието се позовава на източници от дипломатическите кръгове, според които има вероятност съответната договорка да е постигната по време на срещата на върха между Доналд Тръмп и руския президент Владимир Путин в Хелзинки. Съгласно разпространената информация, администрацията на Тръмп се е съгласила Косово да отстъпи от територията си на Сърбия, в замяна на признаването на страната от официален Белград.  \r\nТази радикална промяна във Вашингтон е настъпила след напускането на бившия съветник по националната сигурност генерал Хърбърт Макмастър поемането на длъжността от Джон Болтън. Той е известен с антикосовските си позиции от времето, в което бе посланик на САЩ в ООН, твърди албанското издание.  Тереза Герова", "date": "2018.07.26", "title": "„Макфакс“ (Македония): Администрацията на Доналд Тръмп е дала „зелена светлина“ за подялба на Косово"}
{"url": "http://www.focus-news.net/news/2018/07/26/2549998/polk-georgi-margitin-v-momenta-v-koyto-stapish-na-afganistanska-zemya-vseki-edin-mig-e-opasen-za-voennosluzheshtite-i-tsivilnite.html", "text": "Всяка мисия е тежка по своему, а самият факт, че отиваш на 4000 км от семейството и близките е достатъчно, за да почувстваш тежест, но всичко е до вътрешна нагласа – знаеш за какво отиваш и какво трябва да правиш и го вършиш. Това каза пред журналисти в Смолян националният командир на 35-ия контингент, който се завърна от Афганистан, полковник Георги Маргитин, предаде репортер на  Радио „Фокус“- Смолян . Той отбеляза, че най-трудните моменти за него в мисията са били преди да получи докладите след всяка ракетна атака, с които да се увери, че всичките му подчинени са живи и здрави и са взели укритие. „Това е най-тежкият за изчакване момент. Целият живот на човек минава в чакане, но това е най-трудно. В момента, в който стъпиш на афганистанска земя, всеки един момент е опасен за всеки военнослужещ и цивилен там. Немалко са случаите на отвлечени журналисти, политици. Афганистан е земя, която аз си мисля, че винаги ще остане опасна. Рисковете там са много – бунтовническите групи не променят начина и тактиката си на действия. Има ракетни атаки, импровизирани взривни устройства, камикадзета и всичко продължава в същия дух“, разказа полк. Маргитин. \r\nТой посочи, че това за него е пета поред мисия, като четири от тях са били в Афганистан. „Всяка мисия е сложна сама за себе си, още повече като отговаряш за толкова хора. За четири мисии в Афганистан е имало много терористични атаки. Средно по 4-5 атаки на мисия. Първите ми две мисии бяха в Кабул, но тогава по-желано място за атаките беше Кандахар, последните 2 мисии бяха в Кандахар, а тогава пък в Кабул беше по-тежко“, посочи полк. Маргитин. Той допълни, че донякъде българският контингент е бил облагодетелстван, защото задачите им са изпълнявани вътре в базата и са могли да бъдат ударени само с ракета. \r\nПред военнослужещите от контингента, полк. Маргитин заяви, че за него е гордост и чест да застане пред този строй за последен път с мисълта за ясно изпълнена задача и с мисълта, че е спазил обещанието, което е дал на близките на воините. Той изказа благодарност към близките на военнослужещите, че са отгледали и възпитали такива синове и дъщери, с които той изрази готовност да отиде във всяка точка на земното кълбо. \r\nНели ГЕРГЬОВСКА", "date": "2018.07.26", "title": "Полк. Георги Маргитин: В момента, в който стъпиш на афганистанска земя, всеки един миг е опасен за военнослужещите и цивилните"}
{"url": "http://www.focus-news.net/news/2018/07/26/2550003/pazardzhik-predsedatelyat-na-obshtinskiya-savet-v-peshtera-tsvetana-leparova-e-otstranena-ot-dlazhnost.html", "text": "Председателят на Общинския съвет в Пещера Цветана Лепарова бе отстранена от длъжност след внесено искане от страна на опозицията в местния парламент, съобщи за  Радио „Фокус“ – Пазарджик  д-р Никола Пенев, общински съветник от ВМРО. По думите му, в мотивите, внесени с искането, не са относно нейните лични качества или качеството на изпълнение на нейната работа, а защото тя не присъства 4 часа дневно на работното си място в Общинския съвет.  „Цветана Лепарова бе свалена от поста си с 11 гласа „ЗА“ и 10 „ПРОТИВ“. Двама са новите кандидати за поста на председател на Общинския съвет в Пещера  – Петър Хамамджиев, който ще бъде подкрепен от опозицията и Красимир Киров, който е инженер и е предложен от групата на ВМРО. Новият председател трябва да бъде избран в рамките на днешното заседание“, уточни д-р Пенев. Той допълни, че общинските съветници трябва да направят своя избор на основата на личностните качества на двамата кандидати, както и на тяхната политическа принадлежност. \r\nАлбена ЖИЛЕКОВА", "date": "2018.07.26", "title": "Пазарджик: Председателят на Общинския съвет в Пещера Цветана Лепарова е отстранена от длъжност"}
{"url": "http://www.focus-news.net/news/2018/07/26/2550007/inzh-plamen-kolev-yuzdp-otmyanata-na-myarkata-lovat-na-diva-svinya-da-zapochne-ot-sega-be-pravilnoto-reshenie.html", "text": "Отмяната на мярката – ловът на дива свиня да започне от сега, бе правилното решение. Това каза за  Радио „Фокус“ – Пирин  инж. Пламен Колев, началник отдел „Ловно стопанство“ към Югозападно държавно предприятие. „Министър Порожанов използва законовите си правомощия, за да спре и забрани груповият лов на дива свиня за сега. Причините са доста. Ясно е, че гората е пълна с хора, които събират гъби, билки, горски плодове. Има и много туристи. Видимостта в гората в момента е доста намалена. От гледна точна на безопасността, груповият лов би следвало да бъде спрян за сега. Има и още една важна причина, свързана с това, че в момента много от видовете в гората отглеждат своите малки. Самият групов лов, който задължително става с кучета, може да нарани или нанесе щети на другите видове, особено на техните малки. Затова смятаме, че решението беше правилно“, каза още инж. Колев. Той призова ловците да добре да се информират за болестта африканска чума апелира към всички да бъдат по-внимателни с дивата свиня, за да не я загубим като вид. На въпрос: „Има ли наистина реален риск за страната ни?“, инж. Колев заяви: „Хората казват: „Гори ли у съседа, ще пламне и у нас“. Заболяването е много близо до границата ни с Румъния, на около 60 км. Знаете, че в момента туристическият трафик там е доста голям. Често туристите пренасят хранителни продукти като колбаси, които са обработени не на висока температура. Ако тези продукти не бъдат изхвърлени на подходящите за това места, то би могло да се стигне до проблеми, свързани със заразата“. \r\nЛивия НИНОВА", "date": "2018.07.26", "title": "Инж. Пламен Колев, ЮЗДП: Отмяната на мярката – ловът на дива свиня да започне от сега, бе правилното решение"}
{"url": "http://www.focus-news.net/news/2018/07/26/2550006/kmetat-na-plovdiv-ivan-totev-v-ponedelnik-shte-zasedava-ekipat-po-izgrazhdaneto-na-zooparka.html", "text": "В понеделник ще заседава екипът по изграждането на Зоопарка в Пловдив. Това каза пред журналисти пловдивският кмет Иван Тотев, предаде репортер на  Радио „Фокус”- Пловдив . „Очаква се максимално бързо да се възобнови строежа на Зоопарка, смята кметът. „Моето лично мнение е още тогава да вземем решение да започнем работа максимално бързо по обекта, но дали това ще се случи – не мога да кажа“, каза Тотев. Той уточни, че трябва да се изчакат становищата на компетентните институции като ДНСК, надзорната фирма и фирмата-изпълнител, и тогава да се вземе окончателното решение. \r\nСторителството на Зоокъта в Пловдив бе спряно заради съдебен спор. Апелативният специализиран наказателен съд върна окончателно на прокуратурата делото за зоопарка в Пловдив, по което подсъдими са Иван Тотев, заместникът му Димитър Кацарски и районният кмет на „Западен“ Димитър Колев. \r\nСрещу всеки един от тримата са повдигнати обвинения за престъпление по служба. \r\nЦветана ТОНЧЕВА", "date": "2018.07.26", "title": "Кметът на Пловдив Иван Тотев: В понеделник ще заседава екипът по изграждането на Зоопарка"}
{"url": "http://www.focus-news.net/news/2018/07/26/2550005/ml-serzhant-marina-gogova-35-i-kontingent-v-afganistan-byahme-podgotveni-i-se-spravihme-chudesno-s-postavenite-ni-zadachi.html", "text": "В началото бях малко объркана от факта, че не знаех какво предстои, какво ще се случи. Това заяви пред журналисти мл. сержант Марина Гогова от 35-ия контингент, който днес бе посрещнат в Смолян след успешна мисия в Афганистан, предаде репортер на  Радио „Фокус“ – Смолян . Тя поясни, че е знаела само от разговори на свои колеги какво ги очаква и първо е била малко плаха, но впоследствие са взели нещата в свои ръце. „Бяхме много мъжествени и се справихме чудесно с поставените ни задачи. Жените се справяме прекрасно в тази обстановка. Най-трудният момент за мен бе липсата на децата ми – шест месеца без тях е малко трудно и болезнено, особено като те хване носталгията“, посочи мл. сержант Гогова.  \r\nНели ГЕРГЬОВСКА", "date": "2018.07.26", "title": "Мл. сержант Марина Гогова, 35-и контингент в Афганистан: Бяхме подготвени и се справихме чудесно с поставените ни задачи"}
{"url": "http://www.focus-news.net/news/2018/07/26/2550008/parlamentat-utvardi-zakona-za-privatizatsionen-i-sledprivatizatsionen-kontrol-i-othvarli-spornite-tekstove-v-nego.html", "text": "Парламентът утвърди Закона за приватизационен и следприватизационен контрол и отхвърли спорните текстове в него, предаде репортер на  Агенция „Фокус“.  Промените в Закона за приватизационен и следприватизационен контрол предвиждат продажбата на имоти частна държавна собственост и собственост на търговски дружества с над 50% държавно участие да се извършва чрез електронна платформа. При продажбата на имоти областните управители ще използват електронната платформа. Министерски съвет ще приеме наредба за платформата. Тя трябва да се приеме в едногодишен срок от обнародването на закона. Депутатите отхвърлиха спорните текстове от закона, с които се ограничаваше срокът на специфични задължения на купувачите по приватизационни договори в рамките на 5 години.  \r\nДеница КИТАНОВА", "date": "2018.07.26", "title": "Парламентът утвърди Закона за приватизационен и следприватизационен контрол и отхвърли спорните текстове в него"}
{"url": "http://www.focus-news.net/news/2018/07/26/2550001/sofiya-16-godishno-momche-e-bilo-naragano-na-mezhduetazhna-ploshtadka-na-zhilishten-blok-v-zhk-nadezhda-3.html", "text": "Днес, малко след 14.00 часа, в полицията постъпил сигнал за наръгано момче на междуетажна площадка на жилищен блок в ж.к. „Надежда 3“. Това съобщиха от пресцентъра на  МВР . Към мястото незабавно са насочени екипи на полицията и Бърза помощ. Пострадалият – 16-годишен младеж, е транспортиран в болнично заведение за оказване на медицинска помощ. В непосредствена близост до блока е задържан 15-годишен, чиято съпричастност към случилото се изяснява. \r\nСпоред първоначалните данни, причина за инцидента е възникнал скандал между двете момчета за публикация в интернет пространството. Продължава работата по изясняване на всички факти и обстоятелства около случилото се.", "date": "2018.07.26", "title": "София: 16-годишно момче е било наръгано на междуетажна площадка на жилищен блок в ж.к. „Надежда 3“"}
{"url": "http://www.focus-news.net/news/2018/07/26/2550010/veliko-tarnovo-preskonferentsiya-otnosno-provezhdashtiya-se-mezhdunaroden-arhitekturen-konkurs-novo-sartse-za-stariya-grad-shte-se-provede-na-28-yuli.html", "text": "Пресконференция относно провеждащия се Международен архитектурен конкурс „Ново сърце за Стария град“ ще се проведе на 28 юли (събота) от 19,30 часа в Община Велико Търново – във фоайето на Етаж 3. Това съобщиха от пресцентъра на  Общината . Обявени ще бъдат класираните проекти в професионалната надпревара, оценявани от международно жури от архитекти от шест държави.  \r\nМеждународният архитектурен конкурс касае изграждане на нов градски център на Велико Търново, планирано на територията на Старото военно училище.", "date": "2018.07.26", "title": "Велико Търново: Пресконференция относно провеждащия се Международен архитектурен конкурс „Ново сърце за Стария град“ ще се проведе на 28 юли"}
{"url": "http://www.focus-news.net/news/2018/07/26/2549996/tass-rusiya-prizova-es-da-sazdade-usloviya-za-zavrashtaneto-na-siriyskite-bezhantsi-u-doma.html", "text": "Русия е убедена, че е невъзможно да се постигне устойчиво споразумение в Сирия без да се реши проблема със завръщането на сирийските бежанци у дома и че Европейският съюз трябва да направлява този процес, заяви руският заместник-министър на външните работи Александър Грушко пред  ТАСС . \r\n„Въпросът продължава да бъде актуален. Говорим си с всички без изключение, не само с европейците, но и с други държави, които могат да изиграят роля в това направление. Разбира се, невъзможно е да се постигне устойчиво споразумение в Сирия без да се разреши проблема със завръщането на сирийските бежанци“, отбеляза Грушко. \r\n„Искаме да вярваме, че европейците, които търсят облекчение на миграционния натиск, са заинтересовани от това. Това може да се случи единствено, като се създадат условия за връщането на тези бежанци у дома“, заяви дипломатът. \r\nСпоред него, Брюксел трябва да адресира въпроса за възстановяването на цялата територия на Сирия, вместо нейните части. „ЕС прави огромна грешка като казва, че плановете за възстановяване на Сирия ще бъдат извършени само в тези територии, които се контролират от опозицията. Това е грешен подход. Убедени сме, че не трябва да има изключения там. Трябва да говорим за Сирия като неделима държава и да разрешаваме проблемите по такъв начин“, завърши Грушко.  Йонислав Дочев", "date": "2018.07.26", "title": "ТАСС: Русия призова ЕС да създаде условия за завръщането на сирийските бежанци у дома"}
{"url": "http://www.focus-news.net/news/2018/07/26/2550004/sadat-ostavi-za-postoyanno-v-aresta-mazhat-koyto-strelya-v-stolichen-podlez.html", "text": "Софийският градски съд остави за постоянно в ареста мъжът, който стреля в столичен подлез на бул. \"България\". Това съобщиха от  съда .", "date": "2018.07.26", "title": "Съдът остави за постоянно в ареста мъжът, който стреля в столичен подлез"}
{"url": "http://www.focus-news.net/news/2018/07/26/2550012/venera-arachkova-zam-kmet-na-smolyan-kam-35-iya-kontingent-v-afganistan-kaleni-v-takiva-trudni-misii-vie-ste-osnovniyat-stalb-na-balgarskite-vaorazheni-sili.html", "text": "За всички нас и близките ви най-голямата награда е, че се завърнахте живи и здрави в пълен състав след повече от шест месеца в Афганистан. Това заяви по време на тържествения ритуал по посрещането на 35-ия контингент в Афганистан зам.-кметът на Смолян, Венера Аръчкова, предаде репортер на  Радио „Фокус“ – Смолян . „Ние сме особено горди с това, което направихте, изпълнявайки отговорно задачите, възложени ви в рамките на мисия на НАТО. В Афганистан и Кандахар в една нетипична обстановка да изпълняваш военните си задачи се изисква мъжество, сила и родопска воля – всички тези качества вие ги проявихте, издигайки авторитета на въоръжените сили и Република България. Под трибагреника на родината доказахте, че нашите въоръжени сили могат да допринасят успешно за мир, сигурност и укрепване на Афганистан. Защото там, където няма стабилност се ражда тероризъм. Калени в такива трудни мисии, вие сте основният стълб на българските въоръжени сили. Гордеем се с вас, че с чест и достойнство изпълнихте воинския си дълг. Вия бяхте на голямо изпитание. Благодаря на близките ви, защото без моралната им подкрепа, вашата мисия нямаше да е лека и така успешна“, каза в словото си Аръчкова. Тя пожела на военнослужещите много здраве, професионални успехи и щастие в личния живот, както и да продължават да служат достойно на България. \r\nНели ГЕРГЬОВСКА", "date": "2018.07.26", "title": "Венера Аръчкова, зам.-кмет на Смолян към 35-ия контингент в Афганистан: Калени в такива трудни мисии, вие сте основният стълб на българските въоръжени сили"}
{"url": "http://www.focus-news.net/news/2018/07/26/2550014/haskovo-tyalo-na-60-godishen-mazh-e-bilo-otkrito-v-r-arda-do-selo-dolno-cherkovishte.html", "text": "Тяло на 60-годишен мъж е било открито в р. Арда до село Долно Черковище. Това съобщиха за  Агенция „Фокус“  от пресцентъра на МВР. Сигналът е подаден на 25 юли в 17.00 часа. Мъжът се е бил съблякъл, навлязъл е във водата и след това е бил открит мъртъв. Не са установени следи от насилие по тялото му. По случая работи полицията в Хасково.", "date": "2018.07.26", "title": "Хасково: Тяло на 60-годишен мъж е било открито в р. Арда до село Долно Черковище"}
{"url": "http://www.focus-news.net/news/2018/07/26/2550016/sliven-tazi-vecher-shte-se-izvarshi-vtoro-praskane-sreshtu-komari-v-obshtinata.html", "text": "Тази вечер ще се извърши второ пръскане срещу комари в Сливен и населените места от общината.  Това съобщиха от  Община Сливен . Пръскането започва в 21.00 часа от село Самуилово и ще продължи в селата Крушаре, Бозаджии, Скобелево, Ковачите и град Кермен. Дезинсекция ще се извърши тази вечер и в града. Ще бъдат обработени поречията на реките Асеновска, Новоселска и Дюлева. \r\nДейностите ще бъдат съобразени с метеорологичната обстановка и всички нормативни изисквания. \r\nСигнали за наличие на комари и кърлежи могат да се подават на тел. 044/ 611 124, старши експерт Таня Куманова.", "date": "2018.07.26", "title": "Сливен: Тази вечер ще се извърши второ пръскане срещу комари в общината"}
{"url": "http://www.focus-news.net/news/2018/07/26/2550018/ombudsmanat-maya-manolova-institutsiite-tryabva-da-polozhim-maksimalni-usiliya-v-podkrepa-na-pravoto-na-obrazovanie-na-balgarchetata-v-chuzhbina.html", "text": "Институциите трябва да положим максимални усилия в подкрепа на правото на образование на българчетата в чужбина. Това каза омбудсманът на Република България Мая Манолова по време на годишната конференция на Асоциацията на българските училища в чужбина (АБУЧ) на тема „Българският език – духовен мост за национално единение“, предаде репортер на  Агенция „Фокус“.   \"Искам да споделя моите адмириции за Асоциацията на българските училища в чужбина и да изкажа моя огромен респект към учителите в тези училища. Имах щастието да се запозная отблизо с работата на българското училище в Лондон. Преди това с училището в Берлин. Свалям шапка на ентусиазма, креативността, амбицията, хъса и желанието на учителите в тези училища да вършат високата мисия да учат българските деца на български език, история, география. Като омбудсман имам своите ангажименти към правата на българските деца\", каза тя и подчерта, че те са еднакви за тези, които живеят в България и в чужбина. Манолова коментира, че едно от правата на българските деца е правото на образование. \"Като за образованието има и нещо повече. То е въздигнато в Конституцията със статут на задължение. Както е и задължението за изучаване на български език. Това означава, че българската държава, българките институции, аз като омбудсман, министерството, всяка едно правителство, парламентът би следвало да положим максимални усилия, за да подкрепим правото и задължението на образование на българските деца, които живеят извън граница\", каза Маналова.  \r\nТя поясни, че в този ангажимент всички са длъжници. Манолова отчете, че средногодишно зад граница се раждат над 10 000 български деца. \"Мисля, че е наша грижа като институции да дадем шанс на тези български деца да знаят български език, да познават България и да не губят връзката си с нея\", допълни омбудсманът. Според нея един от най-сигурните начини за това са българските училища зад граница. \"За да дадем крила на нашите деца, ние преди това трябва да им дадем здрави корени, а българският език е здрав темел\", посочи още омбудсманът. Тя посочи, че затова е подкрепила петицията на българките училища в чужбина за признаване на българския език за матуритетен. \"В процеса на организирането на подкрепата от евродепутатите, от депутатите, от институциите, мен ме впечатли огромната енергия на хората, които бяха ангажирани с тази кауза\", заяви още омбудсманът Мая Манолова.  \r\nДеница КИТАНОВА", "date": "2018.07.26", "title": "Омбудсманът Мая Манолова: Институциите трябва да положим максимални усилия в подкрепа на правото на образование на българчетата в чужбина"}
{"url": "http://www.focus-news.net/news/2018/07/26/2550002/aleksandar-vuchich-vsichki-sarbi-znayat-che-kosovo-e-izgubeno.html", "text": "Президентът на Сърбия Александър Вучич, в изявление за хърватския седмичник „Глобус“, заяви че всички сърби знаят че Косово е изгубено, но той ще направи всичко, което може, за да върне това, което може да бъде върнато, предава македонската редакция на  Радио „Свободна Европа“ . \r\n„Всички сърби знаят, че Косово е загубено, но аз ще направя всичко, което мога, за да се върне това, което може да бъде върнато и да не бъде накрая пълна загубата“, заяви Вучич. \r\nТой добави, че „всички нападат него, като не подбират нито средства, нито думи, а всъщност никой от тях не желае да се реши проблемът с Косово“.  Йонислав Дочев", "date": "2018.07.26", "title": "Александър Вучич: Всички сърби знаят, че Косово е изгубено"}
{"url": "http://www.focus-news.net/news/2018/07/26/2550019/veliko-tarnovo-obshtinata-predlaga-ou-prslaveykov-v-selo-tserova-koriya-za-zashtiteno.html", "text": "Община Велико Търново предлага ОУ „П.Р.Славейков“ в село Церова кория за защитено. Предложението днес бе подкрепено от Общински съвет, предаде репортер на  Радио „Фокус“ – Велико Търново . Очаква се решението на Министерски съвет да бъде обявено през месец септември. Директорът на Дирекция „Образование, младежки дейности и спорт“ в Община Велико Търново Пенка Игнатова съобщи, че в Церова кория се обучават ученици от Къпиново, Миндя, Пчелище и от Церова кория. „Действително децата с всяка изминала година са все по-малко, но нашата цел е да обхванем тези деца от Къпиново и Миндя. С ученическия автобус, който е в Церова кория, спокойно извозваме децата. Надяваме се да училището да влезе в списъка със защитените училища и да поучи необходимото финансиране“, посочи Пенка Игнатова. Тя съобщи, че засега са записани под 30 деца. Те ще се обучават в слети паралелки – две в начален курс и две в горен курс. Директорът на Дирекция „Образование, младежки дейности и спорт“ припомни, че миналата година  Общината е предложила за защитена и детската градина в селото, но предложението не е било одобрено, тъй като тя не отговаря на условията за броя на пътуващите деца в задължителна предучилищна група, т.е. те са под  8. Затова тази година детската градина не е сред предложените за защитени учебни заведения от Общината. \r\nНадежда КРЪСТЕВА", "date": "2018.07.26", "title": "Велико Търново: Общината предлага ОУ „П.Р.Славейков“ в село Церова кория за защитено"}
{"url": "http://www.focus-news.net/news/2018/07/26/2550020/veliko-tarnovo-obshtinata-gotvi-modernizatsiya-na-gradskiya-transport-i-parkiraneto.html", "text": "Община Велико Търново е в процес на подготовка на нови решения за градския транспорт, трафика в Старата столица и паркирането. Това съобщиха от пресцентъра на  общината . Планираните мерки ще бъдат реализирани с проекта за интегриран градски транспорт, който предстои да бъде представен за оценка по Оперативна програма „Региони в растеж“ 2014-2020 тази есен. Близо 11 милиона лева безвъзмездна финансова помощ ще бъдат инвестирани за редица дейности, целящи качествено подобрение както на транспортните услуги, така и на транспортната инфраструктура.  \r\nИнвестиционното намерение за интегриран градски транспорт е включено като проект за реализация в Общинския план за развитие на община Велико Търново/2014-2020/, а също е част и от Интегрирания план за градско възстановяване и развитие на град Велико Търново. Двата стратегически документа са били предмет на публични обсъждания още през 2013 и 2014  година.  \r\nНова основна линия, която ще бъде обслужвана с електрически автобуси, ще бъде създадена с реализацията на проекта. Екологичните превозни средства ще свързват бъдещите два буферни паркинга с центъра и старата част на Велико Търново, където са основните исторически забележителности и туристически атракции. Планираните локации на буферните паркинги са в района на бившето сержантско училище и в подножието на Балдуиновата кула. Подвижният състав за обслужване на линията следва да е с най-висока степен на екологичност и да отговаря на изискванията и стандартите на Европейския съюз за изхвърляне на вредни емисии в атмосферата.  \r\nЛинията е част от намерението за предлагане на транспортна схема с алтернативни маршрути, като по този начин се цели оптимизация на транспортно-комуникационната система на Велико Търново. Съвременна информационна система ще дава информация в реално време за движението на автобусите. 22 електронни табла ще бъдат монтирани на спирките с най-голям пътникопоток. \r\nИзграждане на пешеходен надлез над улица „Магистрална”, преустройство на кръстовищата край Беляковско шосе и Летния театър, преасфалтиране на 4 километровия булевард „България”, модернизация на четири светофарни уредби и внедряване на информационна система за паркиране са също сред предвидените за изпълнение мерки. \r\nС изграждането на буферните паркинги  и въвеждането на интелигентни транспортни решения ще бъде облекчена работата както на синята зона във Велико Търново, така и на останалите безплатни зони за спиране и престой.", "date": "2018.07.26", "title": "Велико Търново: Общината готви модернизация на градския транспорт и паркирането"}
{"url": "http://www.focus-news.net/news/2018/07/26/2550015/pazardzhik-petar-hamamdzhiev-e-izbran-za-predsedatel-na-obshtinskiya-savet-v-peshtera-s-11-glasa-za.html", "text": "Независимият общинският съветник Петър Хамамджиев е избран за председател на Общинския съвет в Пещера с 11 гласа „За“, съобщи за  Радио „Фокус“ – Пазарджик  д-р Никола Пенев, общински съветник от ВМРО-Пещера. По думите му, Петър Хамамджиев е избран с 11 гласа „За“ при пълен кворум от 21 съветници.  Другият кандидат за поста бе Красимир Киров, издигнат от групата на ВМРО. \r\nАлбена ЖИЛЕКОВА", "date": "2018.07.26", "title": "Пазарджик: Петър Хамамджиев е избран за председател на Общинския съвет в Пещера с 11 гласа „За“"}
{"url": "http://www.focus-news.net/news/2018/07/26/2550017/kathimerini-buri-udariha-severnata-chast-na-atina-i-navodniha-ulitsite.html", "text": "След смъртоносните пожари в началото на седмицата в Гърция, в които загинаха поне 85 души в източната част на Атика, гръмотевична буря удари северните покрайнини на столицата Атина в четвъртък, наводнявайки улиците и затискайки шофьорите в автомобилите им, предава електронното издание на гръцкия вестник  Kathimerini . \r\nОт пожарната служба на Гърция заявиха, че са получили над 140 обаждания с искане за помощ, повече от които са били за спасяване на шофьори от полузатъналите им автомобили в северните квартали на Атина Маруси и Халандри. \r\nАвтомобили на паркинг между улиците Сору и Кифисиас са потопени в кална вода. \r\nПожарникари са били извикани и за източване на вода от домове. \r\nВ по-северната част полицията за кратко е спряла движението на моста Евриманту в Кифиса и на второстепенния път на магистралата Атина-Ламия в Неа Еритрея, заради пороен дъжд. \r\nСпоред националната метеорологична служба, дъждове и гръмотевични бури се очакват в четвъртък в редица региони в Гърция, включително и в районите на Атика и Солун.  Йонислав Дочев", "date": "2018.07.26", "title": "Kathimerini: Бури удариха северната част на Атина и наводниха улиците"}
{"url": "http://www.focus-news.net/news/2018/07/26/2550013/otkriva-se-spetsialna-smetka-v-natsionalnata-banka-na-gartsiya-za-podpomagane-na-zasegnatite-ot-pozharite.html", "text": "Открива се специална сметка в Националната банка на Гърция за подпомагане на засегнатите от пожарите, съобщиха от  посолството на Гърция в София. \r\n\"Предвид международната и в страната вълна от солидарност и подкрепа към страната ни и към засегнатите хора в райните на източна и западна Атика, гръцкото правителство реши да открие специална сметка в Банката на Гърция с цел финансирането на всякакъв вид дейности за подпомагане на засегнатите от пожарите в западна и източна Атика, и основно за ремонтни дейности и обезщетяване на собствениците, чиито домове бяха унищожени от бедствието, както и за възстановяване на засегнатите райони и тяхната инфраструктура. Управляващ орган на тази сметка ще бъде тричленна комисия, която се състои от председателя на парламента, министъра на инфраструктурата и транспорта и министъра на финансите\", се посочва в съобщението на гръцкото посолство.  \r\nКонтролът по разходване на средствата по сметката ще бъде упражняван от регистрирани одитори, които ще бъдат назначени от министъра на финансите, а заключенията им ще бъдат внесени в Сметната палата с цел контрол по законовото изразходване на събраните средства.  \r\nГръцката държава участва в сметката чрез вноска от 20 млн. евро от държавната Агенция по заетостта и човешките ресурси, 10 млн. евро от Министерството на финансите, а гръцкият парламент вече взе решение да внесе още 10 млн. евро по сметката. \r\nВ тази сметка ще могат да внасят средства и желаещите чужди държави и фирми, както и граждани от Гърция и чужбина. \r\n\"Нашата цел е възстановяването на засегнатите райони и публичната инфраструктура, така и обезщетяването и ремонтите на домовете и останалите сгради да бъдат извършени възможно най-скоро. Поради тази причина ще се използват всички възможности, които дават разпоредбите за даване на разрешителни за ремонтни дейности по ускорена процедура, а там, където е необходимо ще бъдат извършени съответните законодателни промени\", се посочва още в съобщението на посолството на Гърция в София. Данните за специалната банкова сметка в Банката на Гърция са следните: \r\nБанка на Гърция / Bank of Greece \r\nНомер на сметката: 23/2341195169 \r\nIBAN: GR4601000230000002341195169 \r\nИме на държателя на сметката: Министерство на финансите / Ministry of Finance \r\nBIC/SWIFT: BNGRGRAA", "date": "2018.07.26", "title": "Открива се специална сметка в Националната банка на Гърция за подпомагане на засегнатите от пожарите"}
{"url": "http://www.focus-news.net/news/2018/07/26/2550022/kyustendil-obshtinskite-savetnitsi-odobriha-protsedurata-za-privatizatsiya-na-obshtinskiya-plazh-v-grada.html", "text": "Съветниците в Кюстендил одобриха процедурата за приватизация на общинския плаж в града, предаде репортер на  Радио „Фокус” – Кюстендил . Приватизационната оценка на терена, включваща съществуващите сгради и изградената инфраструктура, е в размер на 2 604 000 лева. Площта на имота е 32 101 кв.м. Съветниците определиха началната тръжна цена, както и стъпката за наддаване, която е в размер на 50 000 лева. Депозитът за участие в обявения търг е в размер на 260 400 лева. След приемане на решението, следва срок за неговото обжалване. След това процедурата трябва да бъде обявена в Държавен вестник, а след това започват да текат сроковете. В срок от 15 дни, след обнародването ще започне закупуването на тръжната документация. Предложенията за участие в търга се подават до 20 дни, след обнародването, а самият търг се провежда на 21 ден от обнародването в държавен вестник. Приватизационната сделка включва терена и наличните сгради. В рамките на заседанието беше избрана и комисия за провеждане на търга. Неин председател е Михаела Крумова, председател на Общински съвет – Кюстендил. \r\nВенцеслав ИЛЧЕВ", "date": "2018.07.26", "title": "Кюстендил: Общинските съветници одобриха процедурата за приватизация на общинския плаж в града"}
{"url": "http://www.focus-news.net/news/2018/07/26/2550024/obshtina-veliko-tarnovo-predlaga-dve-detski-gradini-i-chetiri-uchilishta-za-sredishtni.html", "text": "Две детски градини и четири училища предлага за средищни Община Велико Търново. Това са ДГ „Детски свят“в  село Церова кория и детската градина в село Балван, както и ОУ „П. Р. Славейков” в село Церова кория, ОУ „Христо Смирненски” в село Самоводене, ОУ „Св.Иван Рилски” в село Балван и ОУ „Д-р Петър Берон”в  град Дебелец. Предложението днес бе подкрепено от Общински съвет, предаде репортер на  Радио „Фокус“ – Велико Търново . \r\nСпоред закона за предучилищното и училищното образование за средищна детска градина се определя общинска детска градина или част от нея в друго населено място, в която се обучават най-малко 4 деца в задължителна предучилищна възраст от други населени места, в които няма детска градина или училище, което да организира задължително предучилищно образование, и която за тези деца се намира най-близо. \r\nЗа средищно училище се определя държавно или общинско училище  – начално, основно, обединено или средно училище, в което се обучават най-малко 10 ученици в задължителна училищна възраст от други населени место, в които няма училище и за които това е училището, осъществяващо обучение в съответния клас и намиращо се най-близко. \r\nНадежда КРЪСТЕВА", "date": "2018.07.26", "title": "Община Велико Търново предлага две детски градини и четири училища за средищни"}
{"url": "http://www.focus-news.net/news/2018/07/26/2550023/sport-atletiko-madrid-pobedi-arsenal-sled-ravenstvo-i-duzpi-v-singapur.html", "text": "Атлетико Мадрид победи Арсенал след равенство 1:1 и дузпи в международния турнир „Чемпиънс Къп“ в Сингапур. На Националния стадион резултатът бе открит в полза на Атлетико от Лучиано Вието в 41-ата минута, а веднага след почивката 17-годишният Емил Смит-Роу от школата на Арсенал изравни. До края на редовното време нямаше повече попадения и се стигна до дузпи, в които Атлетико победи с 3:1. \r\nСледващият двубои на Арсенал и Атлетико в турнира са срещу Пари Сен Жермен – за Арсенал в събота и за Мадрид в понеделник, отново на Националния стадион в Сингапур. \r\nДруги резултати от турнира, играни тази нощ: \r\nРома – Тотнъм 1:4 \r\nБорусия Дортмунд – Бенфика 2:2, Бенфика печели с дузпи \r\nЮвентус – Байерн Мюнхен 2:0 \r\nМанчестър Сити – Ливърпул 1:2 \r\nМилан – Манчестър Юнайтед 1:1, Юнайтед печели с дузпи", "date": "2018.07.26", "title": "Спорт: Атлетико Мадрид победи Арсенал след равенство и дузпи в Сингапур"}
{"url": "http://www.focus-news.net/news/2018/07/26/2550009/a1-on-makedoniya-nikakva-promyana-na-granitsite-ne-se-predvizhda-zayavi-savetnik-na-ramush-haradinay.html", "text": "Кабинетът на косовския министър-председател Рамуш Харадинай, в четвъртък заяви че правителството на Косово изключва всякаква възможност за дебат и преговори за подялба на Косово или размяна на територии със Сърбия, предава македонската електронна медия  A1 On . \r\n„Подялба на територията на Косово, размяна на територии или която и да била друга опция, имаща за цел промяна на границите, въобще не представлява опция за правителството на Косово. За нас това е червена граница, която няма да прекрачим“, заяви за албанската редакция на Радио „Свободна Европа“, Авни Арифи, съветник на премиера Рамуш Харадинай. \r\nТова е, според Арифи, линия, която Прищина не може да премине. \r\nТой подчерта, че тези, които мислят да променят граници, да разменят територии и поставят подобни въпроси на преговорната маса, са склонни „да върнат Балканите в тъмните времена“. \r\nСпоред Арифи, косовското правителство „по никакъв начин няма да влезе в реториката за промяна на балканските граници“. \r\nРеакцията му, както подчерта албанската редакция на Радио „Свободна Европа“, е в отговор на изявлението на сръбския президент Александър Вучич, че тези варианти „за Сърбия биха били по-добри, отколкото нищо“.  Йонислав Дочев", "date": "2018.07.26", "title": "A1 On (Македония): Никаква промяна на границите не се предвижда, заяви съветник на Рамуш Харадинай"}
{"url": "http://www.focus-news.net/news/2018/07/26/2550025/vidin-silen-dazhd-vali-v-grada.html", "text": "Силен дъжд вали във Видин, валежът е придружен и от гръмотевична дейност, предаде репортер на  Радио „Фокус“ – Видин . Температурите през целия ден в града стигаха до 32 градуса и изведнъж притъмня и дъждът се изсипа. На места по тротоарите и улиците дъждовната вода се стича на потоци, образуват се и огромни локви. \r\nАнна ЛОЗАНОВА", "date": "2018.07.26", "title": "Видин: Силен дъжд вали в града"}
{"url": "http://www.focus-news.net/news/2018/07/26/2550026/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.26", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/26/2550028/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път – 19 Симитли – Гоце Делчев. През деня няма регистрирани инциденти на пътя. Пътните настилки са мокри и хлъзгави. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\nЛивия НИНОВА", "date": "2018.07.26", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/07/26/2550029/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.26", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/26/2550027/pazardzhik-natovareno-e-dvizhenieto-po-patya-pazardzhik-plovdiv.html", "text": "Натоварено е движението по пътя Пазарджик-Пловдив, предаде репортер на  Радио „Фокус“ – Пазарджик . Движат се много товарни автомобили и в двете посоки. Пътните настилки са сухи. Патрул на КАТ е разположен на изхода на града в посока Пловдив. Въведени са скоростни ограничения по трасето на разклоните за селата Мало Конаре, Говедаре и Цалапица. \r\nАлбена ЖИЛЕКОВА", "date": "2018.07.26", "title": "Пазарджик: Натоварено е движението по пътя Пазарджик-Пловдив"}
{"url": "http://www.focus-news.net/news/2018/07/26/2550030/smolyan-predimno-suhi-i-normalno-prohodimi-sa-patishtata-v-oblastta.html", "text": "Предимно сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Заради валежите от последните седмици и преовлажняването на почвите е повишена опасността от свличане на земни маси и падащи камъни по всички пътища в област Смолян и водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян автомобилният трафик в края на работния ден е интензивен по бул. „България“, прилежащите към него улици и кръстовища, както и входно-изходните артерии на града. \r\nНели ГЕРГЬОВСКА", "date": "2018.07.26", "title": "Смолян: Предимно сухи и нормално проходими са пътищата в областта"}
{"url": "http://www.focus-news.net/news/2018/07/26/2550031/kanal-5-makedoniya-ot-1-do-20-avgust-v-makedonskoto-selo-krivolak-shte-se-provede-voenno-uchenie-na-suhopatnite-sili-na-sasht-v-evropa.html", "text": "Военният полигон в македонското село Криволак ще бъде домакин от 1 до 20 август тази година на военно учение на 120 члена от американските сухопътни въоръжени сили в Европа, в рамките на стратегическото партньорство между САЩ и Македония, предава скопският телевизионен  „Канал 5“ . \r\nВоенното учение, както беше посочено на брифинга в четвъртък в македонското министерство на отбраната, има за цел да потвърди капацитета на армията на Македония да бъде домакин на по-големи военни обучения и практическо потвърждение на терен, че Криволак има капацитет да бъде регионален военен полигон. \r\nПредставителите на американската армия, по време на брифинга, посочиха че учението ще увеличи не само капацитета за сътрудничество между армията на Македония и сухопътните сили на САЩ за Европа, но ще предложи и възможност за подобряване на капацитета и развитието на военната база в Криволак спрямо стандартите на НАТО. \r\nГолемината и терена, както и географското положение на Криволак са нещо, което според представителите на американската армия правят военния полигон „нешлифован скъпоценен камък“, на който му трябва единствено модернизация и инфраструктура. \r\nВоенният полигон в Криволак наскоро беше сертифициран от 7-мото Командване за обучение на сухопътните сили на САЩ и това ще бъде първият път, в който полигонът ще се използва от страна на авиационните единици на САЩ. \r\nПървите американски военнослужещи в Македония трябва да започнат да пристигат в петък, а обучението ще бъде под ръководството на Европейското командване на силите на САЩ. Някои от по-важните аспекти на обучението включват използването на оръжие от малък калибър, противотанково оръжие и други пехотни оръжия, докато между 1 и 5 август четири пилота и 25 члена на сухопътния и авиационния екипаж от авиационния полк ще проведат учение за въздухоплавни оръжия с два хеликоптера „Блек Хоук“. \r\nМакедонската армия, както беше посочено на брифинга в министерството на отбраната, ще наблюдава учението и ще осигури логистична подкрепа, настаняване, ще даде за ползване полигоните за обучение и ще осигури помощ и поддръжка на пътя от и до полигона. \r\nЦелта е промотиране на Криволак като военен полигон, който позволява самостоятелно ползване на помещенията без участието на македонската армия. Това в бъдеще може да означава икономически ползи за местната икономика чрез договори за стоки и услуги от настаняване и използване на капацитетите за военни учения в бъдеще.  Йонислав Дочев", "date": "2018.07.26", "title": "„Канал 5“ (Македония): От 1 до 20 август в македонското село Криволак ще се проведе военно учение на сухопътните сили на САЩ в Европа"}
{"url": "http://www.focus-news.net/news/2018/07/26/2550011/ot-1-oktomvri-bezdimnite-tsigari-shte-se-oblagat-s-po-visok-aktsiz.html", "text": "Парламентът прие окончателни промени в Закона за акцизите и данъчните складове, предаде репортер на  Агенция „Фокус“ . Народните представители решиха акцизът за бездимните цигари да бъде 40% от този на обикновените цигари. Така акцизът за тези изделия ще бъде 233 лева за 1 кг тютюн. Досега акцизът беше 152 лева на кг. Промяната влиза в сила от 1 октомври 2018 година.  \r\nПромените бяха приети на първо четене на 18 юли. Първоначално парламентът предложи бездимните цигари да се облагат с акциз, равен на този на останалите. При обсъждането на промените обаче депутатите решиха да предложат по-нисък акциз. Между двете четения на закона отпадна и предложението с акциз да се облага и бирата в опаковки над 5 литра. В момента акцизът за кутия бездимни цигари е 0,93 лв. А ако акцизът се изравни с този на цигарите, ще бъде 3,54 лв. за кутия. На 24 юли парламентарната бюджетна комисия, която е водеща, прие предложенията на второ четене. \r\nБиляна ИВАНОВА", "date": "2018.07.26", "title": "От 1 октомври бездимните цигари ще се облагат с по-висок акциз"}
{"url": "http://www.focus-news.net/news/2018/07/26/2550032/kmetat-na-plovdiv-ivan-totev-nyamame-namerenie-da-davame-garnizonna-furna-na-koyto-i-da-e.html", "text": "Нямаме намерение да даваме Гарнизонна фурна на който и да е. Това каза пред журналисти пловдивският кмет Иван Тотев, предаде репортер на  Радио „Фокус”- Пловдив . Той заяви, че не иска да влиза в дебати за Гарнизонна фурна, при положение, че общината строи толкова много пространства за култура в последно време. „Фурната няма да се събаря засега, но в бъдеще – със сигурност”, каза още кметът. \r\nТотев припомни, че от дълги години общината се бори да си вземе този имот от военните и има намерение това място да бъде превърнато в парк. Това е и желанието на хората. „Мястото е прекрасно и нямаме намерение да го даваме на който и да е”, заяви кметът. \r\nЦветана ТОНЧЕВА", "date": "2018.07.26", "title": "Кметът на Пловдив Иван Тотев: Нямаме намерение да даваме Гарнизонна фурна на който и да е"}
{"url": "http://www.focus-news.net/news/2018/07/26/2550035/parlamentat-dade-vazmozhnost-na-druzhestvata-sas-spetsialna-investitsionna-tsel-da-pravyat-investitsii-v-darzhavi-ot-es-i-ot-evropeyskoto-ikonomichesko-prostranstvo.html", "text": "Парламентът даде възможност за инвестиции в държави от ЕС и от Европейското икономическо пространство. Това се случи след като депутатите приеха на първо четене промени в Закона за дружествата със специална инвестиционна цел,  предаде репортер на  Агенция „Фокус“ . Промените са внесени от ПГ на ГЕРБ. Приетите промени засягат няколко от изискванията към дейността на дружествата със специална инвестиционна цел. На първо място се дава възможност на тези дружества да инвестират в държавите членки на ЕС или в друга държава, която принадлежи към Европейското икономическо пространство. Промените дават възможност на дружествата да използват банкови продукти и сметки в банки, различни от банката депозитар. Част от промените касаят и секюритизрането на тези дружества. Съгласно промените най-малко 70 % от активите на дружеството със специална инвестиционна цел за секюритизиране на недвижими имоти, следва да бъде в резултат на дейността по   покупка на недвижими имоти и вещни права върху недвижими имоти, извършване на строежи и подобрения, с цел предоставянето им за управление, отдаване под наем, лизинг или аренда и продажбата им, или покупко-продажба на вземания. Най-малко 70 % от брутните приходи на съответната финансова година на дружеството за секюритизиране на недвижими имоти, следва да бъде резултат от съща дейност. \r\nДеница КИТАНОВА", "date": "2018.07.26", "title": "Парламентът даде възможност на дружествата със специална инвестиционна цел да правят инвестиции в държави от ЕС и от Европейското икономическо пространство"}
{"url": "http://www.focus-news.net/news/2018/07/26/2550036/iskovete-na-potrebiteli-i-sreshtu-zastrahovateli-shte-se-predyavyavat-pred-rayonnite-sadilishta.html", "text": "Народните представители приеха окончателни промени в Гражданския процесуален кодекс, предаде репортер на  Агенция „Фокус“ . Те решиха исковете на и срещу потребители да се предявяват пред съда, в чийто район се намира настоящият адрес на потребителя, а при липса на такъв - по постоянния му адрес. Досега в закона не беше регламентирано пред кой съд да се предявяват исковете. С промените исковете за обезщетение от застраховател ще се предявяват пред съда, в чийто район е настоящият или постоянният адрес на ищеца. \r\nБиляна ИВАНОВА", "date": "2018.07.26", "title": "Исковете на потребители и срещу застрахователи ще се предявяват пред районните съдилища"}
{"url": "http://www.focus-news.net/news/2018/07/26/2550038/sport-osadiha-kristiano-ronaldo-na-dve-godini-zatvor.html", "text": "Испанските съдебни власти осъдиха Кристиано Роналдо на две години затвор заради укриване на данъци. Законодателството в кралството позволява присъдата да бъде избегната, ако е до 24 месеца, така че тя ще бъде заменена с финансова санкция в размер на 19 милиона евро. Кристиано бе обвинен, че е укривал данъци от имиджови права между 2011 и 2014 г. в размер на 14,7 млн. евро и трябваше да се признае за виновен, за да избегне ефективна присъда.", "date": "2018.07.26", "title": "Спорт: Осъдиха Кристиано Роналдо на две години затвор"}
{"url": "http://www.focus-news.net/news/2018/07/26/2550021/balgarskiyat-patriarh-i-sofiyski-mitropolit-neofit-izprati-saboleznovatelen-adres-do-arhiepiskopa-na-atina-i-tsyala-gartsiya-yeronim-vav-vrazka-s-tragichnite-sabitiya-v-stranata.html", "text": "Негово светейшество Българският патриарх и Софийски митрополит Неофит изпрати съболезнователен адрес до Негово Блаженство Архиепископа на Атина и цяла Гърция Йероним, във връзка с трагичните събития в южната ни съседка, предаде репортер на  Агенция \"Фокус\" . В него се казва:  \r\nВАШЕ БЛАЖЕНСТВО, \r\nВъзлюбени в Господа брате и съслужителю. \r\nС дълбока тъга и болка приехме вестта за десетките загинали при избухналия тези дни трагичен пожар в Гърция.  \r\nВ дните на скръб и изпитания за гръцкия народ ние скърбим заедно с Вас. Изказваме нашите най-искрени съболезнования на семействата на загиналите. С вяра и надежда във възкръсналия Господ Иисус Христос, отправяме молитва към милостивия Бог „Който възкресява мъртвите” (2Кор. 1:9), да упокои душите на загиналите в лоното на праотца Авраама, там където грее светлината на Божието лице.  \r\nМолим Всеподателя Бога – „Отец на милосърдието и Бог на всяка утеха, Който ни утешава при всяка наша скръб” (2Кор. 1:3), да дарува бързо възстановяване на пострадалите и ранените, както и да утеши техните близки.  \r\nВечна и блажена да бъде паметта на загиналите! \r\nС братска в Христа обич, \r\n† Н Е О Ф И Т \r\nПАТРИАРХ БЪЛГАРСКИ \r\nНикола ПЕТКОВ", "date": "2018.07.26", "title": "Българският патриарх и Софийски митрополит Неофит изпрати съболезнователен адрес до Архиепископа на Атина и цяла Гърция Йероним във връзка с трагичните събития в страната"}
{"url": "http://www.focus-news.net/news/2018/07/26/2550033/dots-d-r-petar-nenkov-navarshvat-se-105-g-ot-bukureshtkiya-i-tsarigradskiya-mirni-dogovori-1913g.html", "text": "Първата национална катастрофа е една от най-трагичните страници в историята на България през 20 век. Това каза в предаването „Със славната 2-ра Тракийска дивизия – За честта на България” на  Радио „Фокус”- Пловдив  доц.д-р Петър Ненков. Навършват се 105 г. от Букурещкия и Цариградския мирни договори – 1913 г. „Само две седмици след началото на Междусъюзническата война -1913 г. България изпада в тежко положение”, каза Ненков. Докато основните ѝ сили воюват в Македония срещу сърби и гърци, от север в страната нахлуват румънски войски, а от югоизток – турски войски. На 5 юли правителството на Васил Радославов обявява, че е съгласно да отстъпи на Румъния Южна Добруджа и иска примирие. В отговор румънският министър-председател Титу Майореску отправя покана към воюващите страни за мирни преговори в Букурещ. На 13 юли България първа изпраща своя делегация в Букурещ, в която влизат финансовият министър Димитър Тончев, началникът на Генералния щаб, генерал Иван Фичев, Сава Иванчов, Симеон Радев, Константин Станчов и други. Три дни по-късно в Букурещ пристигат и делегациите на Гърция, Сърбия и Черна гора. \r\nБукурещката конференция започва на 17 юли. В това време военните действия на Българската армия с въоръжените сили на Сърбия и Гърция продължават, тъй като гърците и сърбите се опитват да откъснат колкото се може повече земи от българското етническо землище, преди подписването на мирния договор в Букурещ. Тежкото положение, в което изпада 100-хилядната гръцка армия, която е почти обкръжена от българските войски в Кресненското дефиле, са причина на 18 юли гръцкият крал Константин панически да телеграфира на премиер министъра Венизелос в Букурещ да ускори подписването на примирието. Генерал майор Фичев получава телеграма от Южния фронт от 12 юли 1913 г., с която се известява, че гръцката армия, начело с крал Константин, е почти обкръжена в Кресненското дефиле и това следва да се използва, като коз на масата на преговорите.Генералът обаче няма време да чете подобни известия, сгъва телеграмата и я слага в джоба си. Според членът на българската правителствена делегация Симеон Радев мотивите за това действие на генерал Фичев се дължат най-вече на неговата лична неприязън към генералите Михаил Савов и Радко Димитриев, които по това време командват българската армия .Такова поведение е не само алогично и абсурдно, то най-вече е осъдителн. На 21 юли е постигнато споразумение за новата граница между България и Румъния, но усилията на българските дипломати да спечелят румънска подкрепа срещу сърби и гърци остават безуспешни. Българо-сръбските и българо-гръцките гранични въпроси са уредени до 24 юли. \r\nПървоначално сръбският премиер министър Никола Пашич предлага за граница между България и Сърбия – река Струма. Това предложение не е прието, но българите са принудени да се откажат от градовете в Македония Щип, Радовиш и Кочани, които владеят до войната. \r\nГръцкият министър председател Елевтериос Венизелос поисква цялото Егейско крайбрежие от Солун до село Макри, което се намира на няколко километра западно от Дедеагач, но под натиска на останалите участници в конференцията намалява претенциите си. \r\nРусия и Австро-Унгария се намесват в полза на България в преговорите за Кавала, но Венизелос си издейства подкрепа от други две Велики европейски сили – Франция и Германия. В крайна сметка българските делегати отстъпват Кавала под заплахата на румънския премиер Майореску, че румънските войски, които се намират в околностите на София, ще окупират българската столица. \r\nВ крайна сметка Букурещката конференция приключва с подписването на Букурещкия договор на 28 юли/10 август 1913 година. В изпълнение на договора още в края на юли правителството на Васил Радославов разпуска почти цялата си армия, с изключение на някои дивизии, прехвърлени в Тракия. Българо-османските отношения остават неуредени, поради неучастието на турски представители на конференцията в Букурещ. \r\nЦветана ТОНЧЕВА", "date": "2018.07.26", "title": "Доц. д-р Петър Ненков: Навършват се 105 г. от Букурещкия и Цариградския мирни договори – 1913г."}
{"url": "http://www.focus-news.net/news/2018/07/26/2550040/varna-proliven-dazhd-vali-v-grada-ne-raboti-svetofarat-na-krastovishteto-na-bulevardite-vladislav-varnenchik-i-republika.html", "text": "Проливен дъжд вали във Варна. Придвижването по основните булеварди е затруднено поради огромните количества вода, предаде репортер на  Радио „Фокус“ – Варна . Преди минути е спрял да работи светофарът на кръстовището на булевардите „Владислав Варненчик“ и „Република“ преди магистрала „Хемус“. В отделни райони на града валежите са интензивни. Има и гръмотевична дейност с усилване на вятъра. Трафикът се осъществява с повишено внимание заради мокрите пътни настилки \r\nДиана СТОЕВА", "date": "2018.07.26", "title": "Варна: Проливен дъжд вали в града, не работи светофарът на кръстовището на булевардите „Владислав Варненчик“ и „Република“"}
{"url": "http://www.focus-news.net/news/2018/07/26/2550042/sofiya-vavezhda-se-vremenna-organizatsiya-na-dvizhenieto-za-grazhdansko-prisastvie-na-horata-s-uvrezhdaniya-na-27-yuli.html", "text": "От 08.00 до 13.00 часа на 27 юли се забрани престоят и паркирането на пътни превозни средства, с изключение на автобусите и автомобилите превозващи участниците в протеста и извън местата за паркиране в режим „служебен абонамент“ на югоизточната дъга на пл. „Св. Александър Невски”. Това съобщиха от пресцентъра на  Столична Община .  \r\nСтолична дирекция на вътрешните работи ще осигури охрана и постове за контрол и регулиране на движението.", "date": "2018.07.26", "title": "София: Въвежда се временна организация на движението за гражданско присъствие на хората с увреждания на 27 юли"}
{"url": "http://www.focus-news.net/news/2018/07/26/2550041/pregled-na-mezhdunarodnite-novini-do-18-chasa-agentsiya-fokus.html", "text": "Броят на жертвите, загинали в смъртоносния пожар в района на гръцката столица, се увеличи до 85 души, съобщава електронното издание на вестник  Kathimerini . \r\nПо-рано през деня говорител на противопожарните служби потвърди смъртта на 82-ма души.  \r\nОт 187 души, включително 23 деца, които са пострадали в пожарите, 60 възрастни остават в болница - 11 от тях са в интензивно отделение, според данни от Министерството на здравеопазването на Гърция.  \r\nСпасителните екипи продължават с усилията си за издирване на обявените за изчезнали, но все още не са влезли в къщите в засегнатите от пожара райони. Около 300 пожарникари и доброволци претърсват района. Получени са сигнали за десетки хора, които са в неизвестност след пожара, включително и деветгодишни близначки. Все пак се допуска, че някои от тях може вече да са се завърнали по домовете си, без да са информирали властите.  \r\n„Проявявайки разбиране към агонията на близките на изчезналите, Ви информираме, че издирването им няма да бъде преустановено, докато всички сгради и райони, засегнати от пожара, не бъдат проверени\", увери говорител на противопожарните служби пред журналисти. На свой ред от Министерството на инфраструктурата съобщиха по-рано, че 1 188 сгради (48,93%) от общо 2489 са проверени и е констатирано, че са необитаеми. \r\n***  На фона на опустошителните пожари в района на гръцката столица бе съобщено и за множество проблеми в северните части на Атина в резултат на силни превалявания, съобщава електронното издание на вестник  Iefimerida .  \r\nУточнява се, че множество централни улици в северните предградия на Атина са под вода. В Маруси, едно от предградията на Атина, е паднала и градушка. Пожарната служба е получила до 120 обаждания за изпомпване на събралата се вода и за оказване на помощ на закъсали водачи на моторни превозни средства. Освен Марусия, засегнати от дъждовете са също Пентели, Мелисия, Врилисия и Кифисия. \r\nПроливните дъждове са предизвикали хаос в трафика, съобщава се и за затворени за движение участъци. \r\n***  Кметът на община Пентели в Северна Атика Димитрис Стергиу изрази мнение, че опустошителните горски пожари може да са пламнали от прерязан кабел от електроразпределителната мрежа, предава гръцкото електронно издание  Protothema . \r\nГоворейки за радио THEMA 104.6, Стергиу сравни огнената стихия с атомна бомба. Кметът разказва, че е бил на мястото броени минути преди огънят да избухне. Съгласно думите му, той е забелязал прерязан кабел от остарялата електроразпределитена мрежа и е информирал противопожарните служби за това, което е видял. \r\n„Предполагам, че пожарът е е причинен от това. Разследващият отдел на пожарната бригада дойде след мен“, разказа кметът на община Пентели.  \r\nСъщевременно Димитрис Стергиу заяви, че общините са задължени да имат евакуационен план и да призовават за евакуация на техните територии. „Не знам защо това не се случи\", призна кметът. \r\nПродължава да се увеличава жертвите, загинали в опустошителните пожари в Атика. По последни данни смъртоносната стихия е отнела живота на 83-ма души. \r\n***  След смъртоносните пожари в началото на седмицата в Гърция, в които загинаха поне 85 души в източната част на Атика, гръмотевична буря удари северните покрайнини на столицата Атина в четвъртък, наводнявайки улиците и затискайки шофьорите в автомобилите им, предава електронното издание на гръцкия вестник  Kathimerini . \r\nОт пожарната служба на Гърция заявиха, че са получили над 140 обаждания с искане за помощ, повече от които са били за спасяване на шофьори от полузатъналите им автомобили в северните квартали на Атина Маруси и Халандри. \r\nАвтомобили на паркинг между улиците Сору и Кифисиас са потопени в кална вода. \r\nПожарникари са били извикани и за източване на вода от домове. \r\nВ по-северната част полицията за кратко е спряла движението на моста Евриманту в Кифиса и на второстепенния път на магистралата Атина-Ламия в Неа Еритрея, заради пороен дъжд. \r\nСпоред националната метеорологична служба, дъждове и гръмотевични бури се очакват в четвъртък в редица региони в Гърция, включително и в районите на Атика и Солун. \r\n***  Администрацията на държавния глава на САЩ Доналд Тръмп е дала „зелена светлина“ за опцията за подялба на Косово, предава македонската информационна агенция  „Макфакс“ , като се позовава на публикация в електронното издание на албанския вестник  Gazeta Express . \r\nИзданието се позовава на източници от дипломатическите кръгове, според които има вероятност съответната договорка да е постигната по време на срещата на върха между Доналд Тръмп и руския президент Владимир Путин в Хелзинки. Съгласно разпространената информация, администрацията на Тръмп се е съгласила Косово да отстъпи от територията си на Сърбия, в замяна на признаването на страната от официален Белград.  \r\nТази радикална промяна във Вашингтон е настъпила след напускането на бившия съветник по националната сигурност генерал Хърбърт Макмастър поемането на длъжността от Джон Болтън. Той е известен с антикосовските си позиции от времето, в което бе посланик на САЩ в ООН, твърди албанското издание. \r\n***  Президентът на Сърбия Александър Вучич, в изявление за хърватския седмичник „Глобус“, заяви че всички сърби знаят че Косово е изгубено, но той ще направи всичко, което може, за да върне това, което може да бъде върнато, предава македонската редакция на  Радио „Свободна Европа“ . \r\n„Всички сърби знаят, че Косово е загубено, но аз ще направя всичко, което мога, за да се върне това, което може да бъде върнато и да не бъде накрая пълна загубата“, заяви Вучич. \r\nТой добави, че „всички нападат него, като не подбират нито средства, нито думи, а всъщност никой от тях не желае да се реши проблемът с Косово“. \r\n***  Парламентът на Македония избра новия състав на Държавната избирателна комисия (ДИК), с което окончателно и официално се създават условия за организиране и провеждане на референдума за договора за името, постигнат с Гърция миналия месец, подчертават от редакцията на първия вестник в югозападната ни съседка –  „Нова Македония“ \r\nОчаква се в парламента да бъде насрочено ново заседани – в събота или в понеделник, на който официално да бъде обявено провеждането на референдума, насрочен за 30 септември.   \r\nМинистър-председателят Зоран Заев изрази увереност, че до 30 юли парламентът в Скопие ще вземе решение за свикване на референдум, който, както каза, ще бъде организиран и без опозиционната ВМРО-ДПМНЕ, в случай че не бъде постигнато споразумение с партията, водена от Християн Мицковски.  \r\nЗаев подчерта, че ВМРО-ДПМНЕ трябва да обяви ясно позициите си – дали ще бойкотират референдума, дали ще призоват гражданите да гласуват „против“ договора за името, или ще ги остави свободно да решат бъдещето си. „Това е тяхно право, но задължение на всички е да се гарантира, че процесът ще бъде успешен\", подчерта Заев. \r\nПремиерът увери, че остава отворен за обсъждане на въпроса дали референдумът трябва да бъде консултативен или обвързващ. \r\n„В края решението е задължително, защото гражданите теоретично могат да излязат милион, а ако 600 хиляди гласуват „за“, а 400 хиляди гласуват „против“, тогава политиците гласуват решението в парламента и постигаме консенсус. Ако излязат милиони избиратели, 600 хиляди са „против“, а 400 хиляди са „за“, тогава договорът с Гърция няма да бъде приложен. Ако излязат 800 хиляди гласоподаватели, 600 хиляди гласоподаватели „за“, а 200 хиляди са „против“, гражданите не са взели решение. Ако няма изпълнен ценз няма решение, както е по Конституцията и тогава остава институциите да решат. Парламентът да гласува „за“ или „против“ конституционни промени“, предложи македонският премиер. \r\nПроблемът, според него, е около въпроса за референдума. „Ще Ви попитаме – съгласни ли сте за членство в ЕС и НАТО, като подкрепите споразумението между Република Македония и Република Гърция? От опозицията получихме контравъпрос, който гласи – „Подкрепяте ли договора между Република Македония и Република Гърция, подписано от министъра Никола Димитров и Никос Коцияс в Нивици, който напълно унищожава македонския език, македонската идентичност, македонската култура и македонската национална уникалност. Това не е вярно и не можем да поставим такъв въпрос на гражданите“, обясни Заев.   \r\nПремиерът призова референдума да бъде успешен процес, като същевременно гарантира валидност и признателност както за гласуващите в подкрепа на договора, така и за онези, които ще гласуват против споразумението.  \r\nНа парламентарна сесия в сряда членовете на временния състав на ДИК бяха гласувани с 100 гласа „за\" без дискусия, по стария модел, според който председателят на Комисията е предложен от главната опозиционна партия. Бяха приети и измененията в Изборния кодекс (99 гласа „за\") и в законите за правителството и за финансиране на политическите партии (с по 101 гласа „за\"), след съкратена процедура. Внасянето на изменения в тези три закона, което бе условие на опозицията ВМРО-ДПМНЕ, всъщност означаваха и край на процеса на блокиране на избора на ДИК.  \r\nОливър Дерковски бе номиниран от ВМРО-ДПМНЕ за председател на ДИК, а за негов заместник бе предложен Дитмир Шеху от „Демократичен съюз за интеграция“ (ДСИ). Останалите членове на ДИК са Елизабет Постоловска от ВМРО-ДПМНЕ, Янаки Витановски, Борис Кондарко и Радица Ристеска от СДСМ, и Енвер Салиу от БЕСА. \r\n***  След опустошителния пожар, в Гърция бяха регистрирани и две земетресения, едното от които – с магнитуд от 4,4 по скалата на Рихтер, показва справка на на официалната интернет страница на  Европейския средиземноморски сеизмологичен център (EMSC). \r\nТрусът е усетен в 11:17 часа местно време (съвпада с българското време). Епицентърът му е бил на 30 км западно от остров Самос и на седем километра югозападно от Маратокампос, с дълбочина от девет километра под земната кора. \r\nМалко по-късно, в 12:09 часа, в същия район е последвало второ земетресение с магнитуд от втора степен по Рихтер. Дълбочината му е била от 12 км под земната кора. \r\nНяма приведени данни за материални щети или пострадали. \r\n***  Кабинетът на косовския министър-председател Рамуш Харадинай, в четвъртък заяви че правителството на Косово изключва всякаква възможност за дебат и преговори за подялба на Косово или размяна на територии със Сърбия, предава македонската електронна медия  A1 On . \r\n„Подялба на територията на Косово, размяна на територии или която и да била друга опция, имаща за цел промяна на границите, въобще не представлява опция за правителството на Косово. За нас това е червена граница, която няма да прекрачим“, заяви за албанската редакция на Радио „Свободна Европа“, Авни Арифи, съветник на премиера Рамуш Харадинай. \r\nТова е, според Арифи, линия, която Прищина не може да премине. \r\nТой подчерта, че тези, които мислят да променят граници, да разменят територии и поставят подобни въпроси на преговорната маса, са склонни „да върнат Балканите в тъмните времена“. \r\nСпоред Арифи, косовското правителство „по никакъв начин няма да влезе в реториката за промяна на балканските граници“. \r\nРеакцията му, както подчерта албанската редакция на Радио „Свободна Европа“, е в отговор на изявлението на сръбския президент Александър Вучич, че тези варианти „за Сърбия биха били по-добри, отколкото нищо“. \r\n***  Търговските представители на САЩ незабавно ще се фокусират върху разрешаване на митническите въпроси за стоманата и алуминия с Европейския съюз, докато по-обхватно търговско споразумение между Вашингтон и Брюксел най-вероятно ще бъде постигнато поетапно през следващата година, заяви министърът на финансите на САЩ Стивън Мнучин в четвъртък, предава  Reuters . \r\nВ интервю за американската телевизия „CNBC“ Мнучин поясни, че САЩ са фокусирани върху своите европейски партньори, въпреки че продължава да има тихи разговори и с Китай върху търговията. \r\n„Ако те са готови да направят сериозни промени, както го направиха ЕС вчера, ще преговаряме с Китай по всяко време“, заяви Мнучин пред журналисти в Белия дом, след интервюто си. \r\n„Много сме фокусирани върху Европейския съюз“, подчерта той пред „CNBC“. \r\nФинансовият министър разкри, че американски и европейски представители имат принципно споразумение и планират да го придвижат напред, за да „го превърнат в истинско споразумение“, но не разкри подробности. \r\nМнучин добави, че представители от двете страни ще се фокусират незабавно върху митата за стомана и алуминий, „за да няма мита в нито една посока“ и той очаква въпросът да бъде разрешен „много бързо“. \r\n„Очертали сме въпроса… в селското стопанство, в областта на химикалите, в медицинските устройства, в индустриалния втечнен природен газ. Така че ще постигнем голям прогрес“, поясни Мнучин пред журналисти. \r\n***", "date": "2018.07.26", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/26/2550039/dotsd-r-petar-nenkov-saglasno-bukureshtkiya-dogovor-balgariya-gubi-okolo-50-000-kv-km-v-trakiya-i-makedoniya.html", "text": "Съгласно Букурещкия договор, България губи около 50 000 кв. км в Тракия и Македония. Това каза в предаването „Със славната 2-ра Тракийска дивизия – За честта на България” на  Радио „Фокус”- Пловдив  доц.д-р Петър Ненков. „За да се спаси от асимилиране и репресии, към страната ни тръгва бежанска вълна, възлизаща на 300 000 души”, посочи Ненков. Отечеството ни губи в Балканската война 87 хиляди души и 33 хиляди убити и ранени в Междусъюзническата война. Разходите за двете войни са на обща стройност 2 млрд. френски франка. \r\nВ съответствие с Букурещкия мирен договор България е принудена да даде на Сърбия източните райони на Вардарска Македония /Щипски окръг/. Шест седми от територията на Македония попадат в сръбски и гръцки ръце, а тамошните българи са наречени от Белград “южни сърби”. София признава за сръбски, териториите на запад от вододела на Вардар и Струма, заедно с горното поречие на река Струмешница. \r\nВ пределите на България остават само Пиринският край и Струмешка околия. Гръцкият премиер министър Венизелос поисква цялото егейско крайбрежие до село Макри, намиращо се на няколко километра, западно от Дедеагач, но под натиска на останалите участници в конференцията намалява претенциите си и Гърция получава само източната половина на Егейска Македония. Българо-гръцката граница е прокарана по билото на Беласица, на изток до устието на Места. Така в пределите на Гърция влизат редица градове, завзети от българите през Първата Балканска война, като Кукуш, Сяр, Драма и Кавала. Румъния заграбва южна Добруджа. България отстъпва на Румъния областта на север и изток от линията Тутракан-Екрене, включително и двете селища. \r\nВ началото на август българският външен министър Никола Генадиев повтаря призива към големите европейски държави да се намесят за решаване на Тракийския въпрос. В отговор Великите сили предупреждават, че османската армия ще продължи офанзивата си и съветват София да потърси разбирателство пряко с Цариград. \r\nНа 16 август 1913 г. в Гюмюрджина е обявена Гюмюрджинската турска автономна република, чийто въоръжени сили и башибозукът извършват истински геноцид над българите на Беломорска Тракия и ги прогонват с огън и меч от техните родни огнища. На 16 август българското правителство приема поканата на Османската империя за двустранни преговори и изпраща свои емисари в Цариград – генерал Михаил Савов, Григор Начович и Андрей Тошев. \r\nПреговорите започват на 26 август в Цариград и приключват на 16 септември със сключването на мирен договор между двете страни. От османска страна договорът е подписан от министъра на вътрешните работи Талаат бей, министъра на флота Махмуд паша и председателя на Държавния съвет Халил бей. \r\nС Цариградския договор се урежда държавната граница между двете държави след Междусъюзническата война. Съгласно член 1 на договора, в Османската империя влиза по-голямата част от Източна Тракия, без Мустафа паша /Свиленград/, Малко Търново и Василико /Царево/. \r\nНа България е позволено да заеме повторно Западна Тракия – крайбрежието на Егейско море между устията на реките Марица и Места, с градовете Гюмюрджина, Ксанти и Дедеагач, след като правителството в Цариград отказва да подкрепи Гюмюрджинската турска автономна република. По този начин Османската империя отстъпва над 23 000 кв. км от териториите си, в това число и Пиринска Македония, но си връща Одрин и Лозенград, загубени през Първата балканска война. \r\nВпоследствие териториалните клаузи на договора са допълнени с Българо-турската конвенция от 1915 г. Отделна клауза от договора позволява на българските бежанци да се завърнат по домовете си в Източна Тракия в срок от 2 години. Тя остава обаче неизпълнена. \r\nБългарските войски завземат повторно областта през октомври 1913 г., при минимална съпротива от страна на местната турска автономистка милиция. Турците, които живеят в териториите, отстъпени на България, получават правото на османско поданство, стига да го поискат в срок от четири години. В случай че се откажат от българско поданство, те трябва да напуснат България, но запазват правата си над къщите и имуществото, което притежават. Мюсюлманите в тези земи се освобождават от военна повинност в Българската армия. \r\nДоговорът гарантира свободата на вероизповеданието на мюсюлманите в България, равноправието им с останалите български поданици и целостта на мюсюлманските общини. Броени месеци след сключването на договора, помаците от Родопите и Пирин, покръстени в началото на 1913 г., се връщат към старата си мюсюлманска религия. Османската империя се задължава да зачита българските общини на своя територия. Тази клауза на договора обаче остава неизпълнена. \r\nЦветана ТОНЧЕВА", "date": "2018.07.26", "title": "Доц.д-р Петър Ненков: Съгласно Букурещкия договор, България губи около 50 000 кв. км в Тракия и Македония"}
{"url": "http://www.focus-news.net/news/2018/07/26/2550043/aktsenti-v-sutreshniya-blok-na-radio-fokus-dobro-utro-balgariya-na-27-yuli.html", "text": "Частично бедствено положение е обявено в Община Дългопол след обилните валежи във Варненско вчера. Кметът на Дългопол Георги Георгиев ще ни каже каква е актуалната ситуация.  \r\nДепутатите приеха промени в Закона за опазване на обществения ред при провеждането на спортни мероприятия. Ще промени ли това агресията на стадионите, ще чуем мнението на проф. Калин Гайдаров – криминален психолог, преподавател в НБУ, бивш директор на Института по психология на МВР.  \r\nЩе можем да наблюдаваме най-дългото лунно затъмнение за 21 век наречено и кърваво, както и противостояние на Марс.Още информация ще потърсим от директора на обсерваторията в Рожен Никола Петров.  \r\nОбщина Гоце Делчев организира традиционния събор в село Попови ливади по повод 115-та годишнина от избухването на Илинденско – Преображенското въстание. Подробности научаваме от репортажа на колегата от Радио „Фокус“- Пирин Лора Калчева. \r\nТези и още теми - в сутрешния блок на Радио „Фокус“ „Добро утро, България“, от 06.00 до 10.00 часа, с водещ Елеонора Чолакова", "date": "2018.07.26", "title": "Акценти в сутрешния блок на Радио „Фокус“ „Добро утро, България“ на 27 юли"}
{"url": "http://www.focus-news.net/news/2018/07/26/2550044/sofiya-lek-avtomobil-i-mototsiklet-sa-katastrofirali-na-krastovishteto-na-bul-knyaz-aleksandar-dondukov-i-bul-vasil-levski.html", "text": "Лек автомобил и мотоциклет са катастрофирали на кръстовището на бул. „Княз Александър Дондуков“ и бул. „Васил Левски“. Това съобщиха за  Агенция „Фокус“  от пресцентъра на МВР. Произшествието е станало днес по обяд. При инцидента няма пострадали, нанесени са само материални щети.", "date": "2018.07.26", "title": "София: Лек автомобил и мотоциклет са катастрофирали на кръстовището на бул. „Княз Александър Дондуков“ и бул. „Васил Левски“"}
{"url": "http://www.focus-news.net/news/2018/07/26/2550034/reuters-stivan-mnuchin-zayavi-che-sasht-sa-fokusirani-varhu-postiganeto-na-sporazumenie-s-es.html", "text": "Търговските представители на САЩ незабавно ще се фокусират върху разрешаване на митническите въпроси за стоманата и алуминия с Европейския съюз, докато по-обхватно търговско споразумение между Вашингтон и Брюксел най-вероятно ще бъде постигнато поетапно през следващата година, заяви министърът на финансите на САЩ Стивън Мнучин в четвъртък, предава  Reuters . \r\nВ интервю за американската телевизия „CNBC“ Мнучин поясни, че САЩ са фокусирани върху своите европейски партньори, въпреки че продължава да има тихи разговори и с Китай върху търговията. \r\n„Ако те са готови да направят сериозни промени, както го направиха ЕС вчера, ще преговаряме с Китай по всяко време“, заяви Мнучин пред журналисти в Белия дом, след интервюто си. \r\n„Много сме фокусирани върху Европейския съюз“, подчерта той пред „CNBC“. \r\nФинансовият министър разкри, че американски и европейски представители имат принципно споразумение и планират да го придвижат напред, за да „го превърнат в истинско споразумение“, но не разкри подробности. \r\nМнучин добави, че представители от двете страни ще се фокусират незабавно върху митата за стомана и алуминий, „за да няма мита в нито една посока“ и той очаква въпросът да бъде разрешен „много бързо“. \r\n„Очертали сме въпроса… в селското стопанство, в областта на химикалите, в медицинските устройства, в индустриалния втечнен природен газ. Така че ще постигнем голям прогрес“, поясни Мнучин пред журналисти.  Йонислав Дочев", "date": "2018.07.26", "title": "Reuters: Стивън Мнучин заяви, че САЩ са фокусирани върху постигането на споразумение с ЕС"}
{"url": "http://www.focus-news.net/news/2018/07/26/2550037/d-r-madlena-boyadzhieva-kmet-na-teteven-ostava-v-sila-bedstvenoto-polozhenie-v-obshtinata.html", "text": "Остава в сила бедственото положение в общината. Това каза за  Агенция „Фокус“  кметът на Тетевен д-р Мадлена Бояджиева. „Постепенно обстановката се стабилизира, но все още има проблеми. В с. Глогово все още има откъснати махали. Утре сутринта там ще бъде поставен временен мост. Все още се прави ремонт на водопровода в Градежница от ВиК. Има свлечени земни маси в много населени места. От вчера има и нови такива в Черни Вит“, допълни тя. „Вчера министърът на регионалното развитие и благоустройството Николай Нанков пое ангажимент Междуведомствената комисия за бедствия и аварии към Министерски съвет да се събере възможно най-бързо, за да може да ни подпомогнат със средства за мерките, които взимаме в момента и тези, които тепърва ще вземем – подпорни стени, възстановяване на два големи моста. В момента правим временни бентове в Градежница, за да може водата да влезе в речното корито и да не залива улиците“, заяви още кметът на Тетевен. \r\nЦветелин ДИМИТРОВ", "date": "2018.07.26", "title": "Д-р Мадлена Бояджиева, кмет на Тетевен: Остава в сила бедственото положение в общината"}
{"url": "http://www.focus-news.net/news/2018/07/26/2550046/api-ogranicheno-e-dvizhenieto-po-pat-iii-822-samokov-ihtiman-poradi-katastrofa.html", "text": "Ограничено е движението по път III-822 Самоков - Ихтиман поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост по обходен маршрут Самоков - Гуцал - Костенец.", "date": "2018.07.26", "title": "АПИ: Ограничено е движението по път III-822 Самоков - Ихтиман поради катастрофа"}
{"url": "http://www.focus-news.net/news/2018/07/26/2550047/gabrovo-dvizhenieto-v-uchastak-ot-pat-sevlievo-gabrovo-e-ogranicheno-za-vsichki-mps-poradi-remont-na-patno-saorazhenie.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е облачно. Температурата на въздуха е 29°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от път Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от път Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.26", "title": "Габрово: Движението в участък от път Севлиево – Габрово е ограничено за всички МПС поради ремонт на пътно съоръжение"}
{"url": "http://www.focus-news.net/news/2018/07/26/2550049/predstoyashti-sabitiya-v-stranata-za-27-yuli-agentsiya-fokus.html", "text": "*** \r\nОт 9.00 часа ще започне заседанието на Народното събрание. \r\n*** \r\nОт 10.30 часа пред Музикално-драматичен театър „Константин Кисимов“ ще се състои тържествен ритуал по присвояване на първо офицерско звание на курсантите на Националния военен университет “Васил Левски” и връчването на свидетелствата на кадетите на Професионалния сержантски колеж. На събитието ще присъстват министърът на отбраната Красимир Каракачанов и заместник-началникът на отбраната вицеадмирал Емил Ефтимов.  \r\n*** \r\nОт 11.30 часа в сградата на община Варна (зала „Варна“) министърът на туризма Николина Ангелкова ще участва в дискусия по проекта за 7 балнео- и СПА дестинации на България.  \r\n*** \r\nОт 10.00 часа ще се проведе заседание на Конституционния съд по въпроса дали Истанбулската конвенция е противоконституционна.  \r\n*** \r\nОт 8.30 часа до 21.00 часа пред Народното събрание ще се проведе протест срещу поправките в Закона за приватизацията и следприватизационния контрол, приети на 17 юли 2018 г. от Народното събрание. \r\n*** \r\nОт 9.00 часа в столичния храм \"Св. Седмочисленици\" с благословението на Негово светейшество Българския патриарх и Софийски митрополит Неофит, ще бъде отслужена архиерейска света Литургия, оглавена от Негово преосвещенство Белоградчишки епископ Поликарп, викарий на Софийския митрополит. \r\n*** \r\nОт 17.00 часа на пл. „Княз Александър I Батенберг“ с тържествена церемония ще бъде даден официално стартът на Еко-Рали България 2018. Първият електромобил ще мине под стартовата арка в 19.00 часа.  \r\n*** \r\nОт 18.00 часа в Двореца на пл. „Княз Александър I“ ще бъде открита изложба, посветена на 120-годишнината от рождението на Марио Жеков.  \r\n*** \r\nОт 19.00 часа в Борисовата градина ще се проведе концерт на Софийски духов оркестър.  \r\n*** \r\nВ 09.00 часа пред Историческия  музей в Асеновград ще се проведе кръводарителска кампания. \r\n*** \r\nВ 11.00 часа в зала 305 в сградата на Община Асеновград ще се проведе пресконференция по повод старта на проект “Градска среда-благоустрояване на открити публични пространства в гр.Асеновград”. \r\n*** \r\nОт 09.30 ч. в зала „22-ри септември” общинският съвет ще проведе заседание.  \r\n*** \r\nОт 12.30 часа в Измирлиева къща, която се намира в кв. „Вароша“, ще бъде представен пленер по живопис под надслов \"Механично смесване на култури\".  \r\n*** \r\nот 17:00 часа на басейн \"Флора\" ще бъде открито състезанието по водна топка за Купа \"Бургас\".  \r\n*** \r\nОт 9.30 часа в Духовно-просветен център „Св. Архангел Михаил“, ул. „27-ми юли“ във Варна ще се проведе общоградско тържество по случай 140 години от Освобождението на града.  \r\n*** \r\nОт 12.00 часа в хотел Черно море звездата на Гранд Опера Патрик Дюпон ще се срещне с медиите.  \r\n*** \r\nОт 14.00 часа в зала „Варна“ на Община Варна ще се проведе пресконференция на Международния джаз фестивал „Варненско лято“.  \r\n*** \r\nОт 14.00 часа в Арт салона на Радио Варна Демократична България дава пресконференция на тема:  „Как управляващите харчат общите ни пари\". \r\n***  \r\nОт 9.30 часа в пресклуба на БТА ще се състои пресконференция на Бюрото по труда.  \r\n***  \r\nОт 13.30 часа в пресклуба на БТА ще се състои пресконференция на Русенската опера във връзка с предстоящия спектакъл \"Луд Гидия\" от Парашкев Хаджиев, който ечаст от програма на Летния фестивал „Сцена на вековете“.  \r\n***  \r\nОт 18.00 часа в Голяма зала на Община Велико Търново ще се проведе  лекция на архитект Андреа Д‘Антраси - MAD Works, MAD Architects.  \r\n***  \r\nОт 19.00 часа от парк „Бузлужда“в кв. „Бузлуджа“ ще започне любителска колоездачна обиколка на Велико Търново „Веломафия ВТ“.  \r\n***  \r\nОт 20.00 часа в Летения театър ще се състои българска концертна вечер, част от програмата на Международен фолклорен фестивал.  \r\n*** \r\nОт 11.00 часа пред Библиопощата ще бъде открито „Мястото“ по проект „Място - доброволчество с въздействие” на Регионална библиотека „Михалаки Георгиев” \r\n*** \r\nОт 11.00 часа в пещерата „Магура“ ще се играе спектакълът от фестивала „Опера на върховете”.  \r\n*** \r\nОт 11.30 часа пред Библиопощата ще се проведе арт работилница за деца.  \r\n*** \r\nОт 17.30 часа пред Библиопощата ще се проведе изложба на участниците в пленера по изобразително изкуство „Моят град”.  \r\n*** \r\nОт 18.00 часа пред Библиопощата ще се проведе спектакъл за  деца на театър „Пан” - „Весели небивалици”. \r\n*** \r\nОт 20.00 часа на площад „Бдинци” ще се проведе концерт на „Krassy and The Fighters”; „PaceRide” и „Радула“ - Рок край Дунав.  \r\n*** \r\nОт 14.00 часа в залата на Художествената галерия в гр. Габрово ще бъде представена книгата \"Ален Мак самотен\" от Мерсия Макдермот. На събитието ще присъстват народният представител от ПГ на „БСП за България” Валери Жаблянов и евродепутатът от БСП Георги Пирински. \r\n*** \r\nОт 16.30 часа лидерът на БСП Корнелия Нинова ще поведе колоездачната обиколка от Габрово до историческия връх Шипка под надслов Купа „Бузлуджа 2018”.  \r\n*** \r\nОт 13.00 часа в Дома на културата в Казанлък председателят на НС на БСП Корнелия Нинова и председателят на МО в БСП Николай Бериевски ще открият кръгла маса на тема „Младите хора на Балканите: Мисия Оставам!”.  \r\n*** \r\nОт 18.30 часа в местността „Св. Пантелеймон“ в кв. „Сушища“ ще се проведе традиционният празник „Св. Пантелеймон“ (Празник на Сушица).  \r\n*** \r\nОт 9.00 часа в спортна зала СКТМ „Родопи“ най-добрите играчи на тенис на маса ще могат да покажат умения. В 18.00 часа на стадион „Хасан Семерджи“ публиката ще гледа футбол, игран от ветерани. За този петък е предвидена и традиционната среща на момчилградчани, която ще се състои от 20.00 часа в комплекс „Маказа“.  \r\n*** \r\nОт 10.00 часа в сградата на кметството в с. Драгичево общински съветници от ГЕРБ-Перник и кметът на селото Виктор Викторов организират съвместен приемен ден с жители на населеното място.  \r\n*** \r\nОт 14.00 часа в Двора на Кирилицата ще се състои тържествено откриване на паметниците на Петко Славейков, тримата сръбски класици- Вук Караджич, Бранислав Нушич, Иво Андрич и ингушският писател Идрис Базоркин. \r\n*** \r\nВ 12.00 часа във фоайето на МБАЛ „Свети Пантелеймон“ свещеници ще отслужат водосвет за здраве и благоденствие на лекарите и пациентите по повод деня на светеца, чието име носи здравното заведение. \r\n*** \r\nВ 12.00 часа в параклиса на УМБАЛ-Пловдив – „Свети Пантелеймон“ ще бъде отбелязан празникът  на Свети Великомъченик Пантелеймон с молебен за здраве на пациентите и персонала, и с раздаването на рибен курбан. \r\n***  \r\nОт 10.00 часа в Детския отдел  Градска библиотека ще се състезание проведе „99 гатанки и нещо. \r\n*** \r\nОт 10.00 часа в бл. „Яворов”, ул. Борисова № 81, вх. В, партер, ще се проведе встъпителна пресконференция по повод Десетият фестивал на хора с увреждания „Светът е за всички – 2018 г.”, съфинансиран от Община Русе. \r\n*** \r\nОт 11.00 часа в новопостроения православен храм „Св. Пантелеймон“ в гр. Бяла областният управител ще присъства и на тържественото освещаване на храма. \r\n*** \r\nОт 15.30 часа в Залата на Общинския съвет в Бяла областният управител на област Русе г-н Галин Григоров ще участва в конференция на тема „Сигурност“. \r\n*** \r\nОт 11.00 часа в зала 315 на ОДМВР-Сливен ръководството на областната дирекция ще даде месечен брифинг.   \r\n***    \r\nОт 17.32 часа до 22 часа ще бъдат затворени подстъпите към булевард „Илинденско въстание“, от кръстовището за Ямбол до входа на танковата бригада заради Рали „Сливен“. \r\n*** \r\nОт 9.00 часа в манастирът \"Св. Вмчк Пантелеймон\" край Смолян ще бъде отслужена празнична света литургия по повод храмовия празник на манастира. \r\n*** \r\nОт 10.00 часа до 12.00 часа в къща-музей „Гео Милев“ ще се проведат литературни занимания за деца от 5 до 9 години.  \r\n*** \r\nОт 10.00 часа до 12.30 часа в детския отдел на библиотека „Родина“ ще се проведе Програма „Играя и се уча“ – групови занимания с деца от 0 до 6 години и техните родители. \r\n*** \r\nОт 18.30 часа в парк „Артилерийски“ ще се проведе Пета традиционна  фолклорна среща на български изпълнители от чужбина  \r\n„Верея и приятели“. \r\n*** \r\nОт 9.00 часа с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави  архиерейска света Литургия в храм „Св.вмчк Пантелеймон”.  \r\n*** \r\nОт 9.00 часа в залата на РУ-Шумен директорът на ОДМВР-Шумен ст. комисар Ялчън Расим и окръжният прокурор и административен ръководител на ОП Маргарита Георгиева ще предоставят информация за разкрито тежко криминално престъпление. \r\n*** \r\nОт 11.00 часа в зала 363 на общината ще се проведе заседание на общинската епизоотична комисия. \r\n*** \r\nОт 14.00 часа в зала 203 на общината ще бъде дадена пресконференция относно международния турнир по шахмат.  \r\n***    \r\nОт 22.00 часа до 06.00 на 28 юли  ще бъде извършена дезинсекция на територията на община Ямбол.", "date": "2018.07.26", "title": "Предстоящи събития в страната за 27 юли (Агенция „Фокус“)"}
{"url": "http://www.focus-news.net/news/2018/07/26/2550051/veliko-tarnovo-dvizhenieto-po-pat-lozen-polski-trambesh-e-ogranicheno-za-mps-s-obshta-masa-nad-12-tona.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е облачно. Температурата е 29 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят  Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nНадежда КРЪСТЕВА", "date": "2018.07.26", "title": "Велико Търново: Движението по път  Лозен – Полски Тръмбеш е ограничено за МПС с обща маса над 12 тона"}
{"url": "http://www.focus-news.net/news/2018/07/26/2550050/sofiya-edin-chovek-e-postradal-pri-katastrofa-mezhdu-dva-avtomobila-v-rayona-na-pernishko-shose-do-vladaya.html", "text": "Един човек е пострадал при катастрофа между два автомобила в района на Пернишко шосе до Владая. Това съобщиха за  Агенция „Фокус“  от пресцентъра на МВР. Сигналът за инцидента е получен минути преди 18.00 часа. Участъкът е затворен за движение, а трафикът се пренасочва към магистрала „Люлин“.", "date": "2018.07.26", "title": "София: Един човек е пострадал при катастрофа между два автомобила в района на Пернишко шосе до Владая"}
{"url": "http://www.focus-news.net/news/2018/07/26/2550052/api-vremenno-dvizhenieto-e-v-edna-lenta-po-otbivkata-na-paten-vazel-botevgrad-na-am-hemus-v-posoka-vidin-poradi-katastrofa.html", "text": "Временно движението е в една лента по отбивката на пътен възел \"Ботевград\" на АМ \"Хемус\" в посока Видин поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост.", "date": "2018.07.26", "title": "АПИ: Временно движението е в една лента по отбивката на пътен възел \"Ботевград\" на АМ \"Хемус\" в посока Видин поради катастрофа"}
{"url": "http://www.focus-news.net/news/2018/07/26/2550045/vecher-makedoniya-vaprosat-za-referenduma-variantite.html", "text": "След формирането на Държавната избирателна комисия (ДИК) и споразумението, което беше постигнато на срещата на лидерите на четирите най-големи партии в Македония за отворените въпроси, продължават консултациите между партиите относно въпроса за референдума, пише скопското електронно издание  „Вечер“ . \r\nРеферендумът, както обяви преди два дни македонският премиер Зоран Заев, ще се състои на 30 септември и се очаква до 30 юли парламентът да гласува решение за неговото обявяване. \r\nПо време на една от лидерските срещи Заев заяви, че възможна формулировка на въпроса за референдума би била: „Дали сте за членство в ЕС и НАТО с приемане на договора с Гърция за името“. Но това не би било приемливо за опозиционната ВМРО-ДПМНЕ, която желае запитването да се отнася само до договора за името. \r\nНастояването на лидера ѝ Християн Мицковски, според информациите, е да се зачитат конституцията и Закона за референдум, където се изисква въпросът да бъде ясен и еднозначен, с цел гражданите да не бъдат подведени в заблуда. \r\nВъпросът, който е бил предложен от ВМРО-ДПМНЕ, гласи: „Вашата позиция за договора, подписан от министъра на външните работи Никола Димитров от името на правителството на Република Македония и министъра на външните работи Никос Коцияс от името на правителството на Република Гърция на 17 юни 2018 година в Псаредес (Нивици)“. \r\nЕкспертите предупреждават, че е необходим ясен и недвусмислен въпрос на референдума, който няма да обърка гражданите. Те подчертават и че във фокуса на въпроса трябва да бъде договорът с Гърция. \r\n„Затова във фокуса на въпроса за референдума трябва да бъде договорът, така както е озаглавен, с пълно име. Референдумското запитване трябва да гласи: \r\n„Дали сте за Договор за решаване на разликите описани в резолюциите 817 (1993) и 845 (1993) на Съвета за сигурност на (Организацията на) Обединените нации, за прекратяване на Временното споразумение от 1995 година и за установяване на стратегическо партньорство между страните?“ „ЗА“ или „ПРОТИВ““, пише професор Светомир Шкарич в текст, публикуван в портала „Рес Публика“. \r\nНа първо място във въпроса за референдума трябва да стои договорът за името, тъй като предмет на договора от Преспа е името, а никъде в него не се споменават ЕС и НАТО, заяви професор Гордана Силяновска. \r\nВ изявление за „Вечер“ професор Силяновска обясни, че формулировката на този въпрос изисква по-широка консултация, включваща и мненията на експертната общност и неправителствения сектор и не трябва това да се решава само от партийните лидери. \r\nФренският посланик в Македония Кристиян Тимоние също заяви, че въпросът трябва да бъде ясен за гласоподавателите, за да може те да направят избор. \r\n„Редно е да се консултират юристите, а знам колко са стриктни македонските юристи, както е и вашият правосъден министър“, добави Тимоние. \r\nВ решението за обявяване на референдума, което се предвижда да се приеме в понеделник (30 юли), покрай датата, трябва да се уточни и въпросът и видът на референдума. \r\nВъпросът, по закон, трябва да бъде ясно формулиран и да е недвусмислен, за да може гражданите да го разберат и да отговорят със „За“ или „Против“.  Йонислав Дочев", "date": "2018.07.26", "title": "„Вечер“ (Македония): Въпросът за референдума – вариантите"}
{"url": "http://www.focus-news.net/news/2018/07/26/2550053/nimh-utre-shte-ima-kratkotrayni-valezhi-s-gramotevitsi-maksimalnite-temperaturi-shte-sa-mezhdu-25-i-30.html", "text": "През нощта облачността ще е по-често значителна и на отделни места ще има превалявания от дъжд. Утре, преди обяд ще има разкъсана облачност. Около и след обяд отново ще се развива купесто-дъждовна облачност. Ще има краткотрайни валежи от дъжд с гръмотевици. На места, главно в планинските райони валежите ще са интензивни и значителни по количество. Ще духа слаб до умерен северозападен вятър. Максималните температури ще са между 25° и 30°, за София – около 25°. Това съобщи за  Агенция „Фокус”  дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН). Атмосферното налягане ще се задържи по-ниско от средното за юли.         \r\nПо Черноморието облачността ще е предимно значителна, главно в следобедните часове ще има краткотрайни валежи и гръмотевици. Ще духа слаб до умерен северозападен вятър. Максималните температури ще са 25°-29°. Температурата на морската вода е 24°-26°. Вълнението на морето ще бъде 1-2 бала. \r\nВ планините облачността ще е по-често значителна. Главно в следобедните часове ще има краткотрайни валежи и гръмотевични бури. На места ще са интензивни и значителни по количество. Ще духа до умерен северозападен вятър. Максималната температура на височина 1200 метра ще е около 21°, на 2000 метра – около 15°. \r\nПрез почивните дни и в понеделник, главно след обяд и до полунощ, ще има краткотрайни, в отделни райони интензивни валежи, придружени и с гръмотевици, възможни са и градушки. Вероятността за значителни количества е сравнително малка, но все пак на изолирани места, главно в Северна България и Рило-Родопската област са възможни локални краткотрайни извалявания до 20-25 л/кв.м. Преди обяд, главно в югоизточната половина от страната ще има и слънчеви часове. Температурите слабо ще се повишат, но все пак ще останат малко по-ниски от обичайните за периода - преобладаващите максимални ще са между 26° и 31°.", "date": "2018.07.26", "title": "НИМХ: Утре ще има краткотрайни валежи с гръмотевици, максималните температури ще са между 25° и 30°"}
{"url": "http://www.focus-news.net/news/2018/07/26/2550057/varna-otbelyazva-140-godini-ot-osvobozhdenieto-si.html", "text": "С общоградско тържество утре във Варна ще бъдат отбелязани 140 години от Освобождението на града, предаде репортер на  Радио „Фокус“ – Варна . Програмата ще започне в 9.30 часа в двора на Духовно-просветен център „Св. Архангел Михаил“ на ул. „27-ми юли“. В 16 часа в Музея на Възраждането ще бъде връчено дарение гарибалдейско знаме, а от 20.30 часа на площад „Независимост“ ще започне концерт на оркестъра на Държавната опера във Варна. Той ще се състои край фонтана с диригент Николай Крумов. Изложба „Българските опълченци и град Варна“, посветена на 27-ми юли – денят на Освобождението, е открита край Слънчевия часовник на входа на Морската градина. Инициативата ще продължи до 31-ви юли. Фотографиите в изложбата са предоставени от Музея на Възраждането към Регионалния исторически музей – Варна. Сред тях могат да се видят изображения на опълченци, които са малко познати на варненци като Господин Иванов, Анастас Вангелов, Никола Савов, Андрей Андреев, Никола Корчев, Атанас Иванов, Желю Попов, Георги Сивков и други. 22-те фотографии и 4-те информационни табла са правени са в различни фотостудиа в България и чужбина. \r\nДиана СТОЕВА", "date": "2018.07.26", "title": "Варна отбелязва 140 години от Освобождението си"}
{"url": "http://www.focus-news.net/news/2018/07/26/2550058/krasimir-dvoyakov-kmet-na-velingradskoto-selo-sveta-petka-seloto-raste-na-fona-na-demografskite-problemi-v-stranata.html", "text": "Велинградското село Света Петка расте на фона на демографските проблеми в страната. Това каза за  Радио „Фокус“-Пазарджик  Красимир Двояков, кмет на населеното място. Той допълни, че  училището и детската градина се радват на много деца. „Миналата година завършихме ремонта на училището, а сега се монтира парната инсталация. Като цяло училището и детската градина са в добро състояние“, каза Двояков. По думите му в момента се работи по одобрен проект за асфалтиране на две от големите главни улици в Горната махала. Той уточни, че друга улица в селото, която има нужда от асфалтиране е пусната по капиталова програма, но тя ще се реализира в по-късен етап. Красимир Двояков отбеляза, че за щастие дъждовете не са нанесли трайни щети на инфраструктурата на селото. \r\nРадослава МУРДЖЕВА", "date": "2018.07.26", "title": "Красимир Двояков, кмет на велинградското село Света Петка: Селото расте на фона на демографските проблеми в страната"}
{"url": "http://www.focus-news.net/news/2018/07/26/2550059/api-vazstanoveno-e-dvizhenieto-po-pat-iii-822-samokov-ihtiman.html", "text": "Възстановено е движението по път III-822 Самоков - Ихтиман. Това съобщиха от пресцентъра на  Агенция \"Пътна инфраструктура\" .", "date": "2018.07.26", "title": "АПИ: Възстановено е движението по път III-822 Самоков - Ихтиман"}
{"url": "http://www.focus-news.net/news/2018/07/26/2550055/plovdiv-sklyuchenoto-prez-noemvri-1913-g-odrinsko-saglashenie-otmenya-pravoto-na-iztochnotrakiyskite-balgari-70-000-dushi-da-se-zavarnat-po-domovete-si.html", "text": "Сключеното през ноември 1913 г. Одринско съглашение отменя правото на източнотракийските българи – 70 000 души да се завърнат по домовете си в Одринския и Лозенградския санджак и поставя на тяхно място турски бежанци от новите територии на България – около 30 000 души. Това каза в предаването „Със славната 2-ра Тракийска дивизия – За честта на България” на  Радио „Фокус”- Пловдив  доц. д-р Петър Ненков. Този регламент е узаконен окончателно с Ангорския договор между България и кемалистка Турция през 1925 г. \r\nЦариградският договор предвижда демобилизация на двете армии в рамките на три седмици и размяна на заложници и военнопленници в едномесечен срок, подновяване на съобщенията и транспортните връзки между двете страни, подновяване на търговските връзки и мореплаването и уреждане на дипломатическите представителства в тях. \r\n„Така България е принудена да изпие до дъно горчивата чаша на поражението и да изживее своята Първа национална катастрофа”, посочи доц.д-р Петър Ненков. \r\nЦветана ТОНЧЕВА", "date": "2018.07.26", "title": "Пловдив: Сключеното през ноември 1913 г. Одринско съглашение отменя правото на източнотракийските българи – 70 000 души да се завърнат по домовете си"}
{"url": "http://www.focus-news.net/news/2018/07/26/2550060/ivan-petrinski-glaven-redaktor-na-vestnik-balgarski-novini-v-atina-gratskata-darzhavata-e-glasuvala-pomosht-ot-30-mln-evro-za-postradalite-ot-pozharite.html", "text": "Гръцката държавата е гласувала помощ от 30 млн. евро за пострадалите от пожарите. Това каза в обзорното предаване „Това е България“ на  Радио „Фокус“  Иван Петрински, главен редактор на вестник „Български новини“ в Атина. Той каза още, че финансовата помощ е по фондове за възстановяване и бюджет. Най-големият проблем е психологическото преодоляване на мъката от случилото се каза той и допълни, че все още липсва яснота по причините за възникване на пожарите.„Има обвинени четирима човека, за които се предполага, че имат общо с пожарите и са участвали в предизвикването им. За момента не може да се каже нищо сигурно. Тепърва ще текат разследвания и властите ще правят проучвания и от страна на прокуратура, полиция и експерти, които ще кажат по какъв начин са предизвикани тези пожари и от кого“ каза той. Иван Петрински допълни, че гърците са народ със силно развито чувство на емпатия и си помагат абсолютно безкористно. В дните на траур в знак на съпричастност нито един грък не  е излязъл по плажовете на Гърция, добави той.", "date": "2018.07.26", "title": "Иван Петрински, главен редактор на вестник „Български новини“ в Атина: Гръцката държавата е гласувала помощ от 30 млн. евро за пострадалите от пожарите"}
{"url": "http://www.focus-news.net/news/2018/07/26/2550054/makfaks-makedoniya-bivshi-deputati-advokati-darzhavni-sluzhiteli-koi-sa-novite-chlenove-na-diki.html", "text": "Бивши депутати, адвокати, държавни служители и съдия са в новия състав на Държавната избирателна комисия. Част от новите членове на комисията, която трябва да проведе референдума, са слабо познати на обществеността, пише македонската информационна агенция  „Макфакс“ , в материал който разкрива факти за новите членове на ДИК. \r\nОливер Дерковски, който е избран за председател на ДИК, е бивш генерален директор на „Македонски железници-Транспорт“ от 2010 до 2015 година. Две години е работил и в НАП като ръководител на сектор за принудително събиране, а преди това в два мандата Дерковски е бил и депутат. Пред две години той е бил обвинен от СДСМ за непотизъм и за забогатяване по време на управлението на ВМРО-ДПМНЕ. Както разкриха от СДСМ тогава, Дерковски е придобил два апартамента в Скопие, от които единият е бил по времето на неговото управление на македонските железници. \r\nЧлен на ДИК по предложение на СДСМ ще бъде и бившият председател на комисията Борис Кондарко. През 2013 година той се оттегли от председателското място в ДИК поради лични причини, както той сам заяви, въпреки че неговата оставка беше обявена от Зоран Заев, който потърси вина във ВМРО-ДПМНЕ за невъзможността от истинско прочистване на избирателния списък. От тогава Кондарко се оттегли от политическата общественост и се върна към работата си като адвокат. Преди това е бил и депутат между 2002 и 2008 година. \r\nМежду членовете, по предложение на СДСМ, е и съдията Радица Ристевска от Охрид, както и Янаке Витановски, ръководител на отдел в ДИК за съставяне и актуализиране на избирателния списък. Витановски преди това е бил член и председател на Комисията за лустрация, както и депутат от 1996 до 2002 година. \r\nПредложение на ВМРО-ДПМНЕ е и Елизабета Постоловска, държавен служител в министерството на финансите, а предложение на Движението „БЕСА“ е Енвер Салихи от Куманово, който има трудов стаж в Агенцията за кадастър на недвижими имоти. Заместник-председател на ДИК ще бъде Дитмире Шеху по предложение на Демократичния съюз за интеграция, която е работила като секретар в Община Гостивар, а след това и като ръководител на отдела за обществени поръчки. \r\nНовият състав на ДИК беше избран със 100 гласа „За“ и ще има мандат от шест месеца.  Йонислав Дочев", "date": "2018.07.26", "title": "„Макфакс“ (Македония): Бивши депутати, адвокати, държавни служители… Кои са новите членове на ДИК?"}
{"url": "http://www.focus-news.net/news/2018/07/26/2550061/sport-angel-kodinov-direkno-na-final-na-200-m-ednomestno-kanu-na-svetovnoto-parvenstvo-po-kanu-kayak-v-plovdiv.html", "text": "Ангел Кодинов се класира директно за финала на 200 м едноместно кану при мъжете до 23 години на Световното първенство по кану-каяк за юноши, девойки, мъже и жени до 23 години, което стартира в Пловдив. \r\nСлед майсторски финал в изключително оспорвана гонка българинът открадна първото място в серията си от Джаки Джамаел Нашименто Годман (Бразилия) и Куан-Чиен Лай (Тайпе). \r\nНа 1000 м Ангел Кодинов спести сили и завърши 6-ти в серията си. Директно за финала се класира само победителят, а в гонката на българина това е актуалният европейски шампион на 1000 м до 23 години и двукратен медалист от Европейското за мъже Карло Тачини (Италия). \r\nОбщо 16 български лодки се класираха за полуфиналите на Световното първенство. \r\nМалко над секунда не достигна на Димитър Петров да се класира директно за финала на 1000 м едноместно кану при юношите. Българският талант направи отлична гонка, но остана втори и ще търси място на финала през полуфиналите. Веселин Вълчов и Христо Реков също бяха близо до директно класиране за гонката за рапределение на медалите, но останаха трети в серията си на 1000 м двумесетен каяк при мъжете до 23 години при регламент в дисциплината първите две лодки да прескачат полуфиналите. \r\nДенис Димитров и Радослав Стефанов продължават напред след 4-то място в серията си на 1000 м двуместен каяк при юношите. Също 4-ти на 1000 м на едноместен каяк при юношите завърши Иван Пенчев. 4-ти при мъжете до 23 години на 1000 м двойка кану са Емил Банков и Атанас Хорозов. Четворката каяк при девойките Сара Бъчварова, Весела Иванова, Мария Кацова, Верджиния Корчева е 7-ма, с което също отива на полуфинал. След 7-мо място в серията си на полуфинал на 500 м едноместно кану продължава Натали Стойчева. \r\nЙоана Георгиева - 1000 м едноместен каяк при девойките се класира по време, въпреки че завърши седма в серията си. \r\nВ следобедната сесия Димитър Петров (юноши) се класира за полуфинала на 200 м едноместно кану с 4-то място в сериите си. Директно за полуфиналите се класираха също Денислав Цветанов (4-то място, мъже до 23 г., 200м едноместен каяк), Теодор Асенов (4-то място, юноши, 200 м едноместен каяк) и Мария Минкова (7-мо място, девойки, 200 м едноместно кану). \r\nПо време в надпреварата продължиха Анастасия Лавренкова - 200 м едноместен каяк при жените до 23 години, Йоана Георгиева - 200 м едноместен каяк при девойките \r\nОт българите отпадна единствено Светломир Николаев - 1000 м едноместен каяк при мъжете до 23 години.", "date": "2018.07.26", "title": "Спорт: Ангел Кодинов дирекно на финал на 200 м едноместно кану на Световното първенство по кану-каяк в Пловдив"}
{"url": "http://www.focus-news.net/news/2018/07/26/2550064/pazardzhik-170-grupi-i-individualni-izpalniteli-pevtsi-i-instrumentalisti-sa-zayavili-uchastie-na-tretiya-regionalen-sabor-na-narodnoto-tvorchestvo-svkonstantin.html", "text": "170 групи и индивидуални изпълнители – певци и инструменталисти, са заявили участие на Третия регионален събор на народното творчество „Св. Константин“ в Община Пещера, съобщи за  Радио „Фокус“-Пазарджик  Николай Балабанов, директор на фестивала. Той уточни,че и тази година съборът се провежда под патронажа на министъра на туризма Николина Ангелкова. „Фестивалът ще започне в 9.30 ч. на 28 юли/събота/. За 11.00 часа е предвидено официалното откриване на събора. Конкурсната програма ще продължи до 18.30 ч. Тогава на сцената ще излезе народният певец Николай Учкунов. От 19.30 ще започне „Бела съм, бела юначе“ – концерт-спектакъл на Росица Пейчева и танцова формация „Етноритъм“. В 21.00 ч. кметът Николай Зайчев ще запали традиционният летен огън. На следващия ден – 29 юли, конкурсната програма ще продължи от 9.30 до 16.30 ч. В 17.30 часа ще бъдат наградени лауреатите“, каза Балабанов. Журито ще бъде в петчленен състав. Негов председател ще бъде Николай Балабанов и членове: проф.д-р Светла Станилова – вокален педагог, диригент и преподавател в АМТИИ гр. Пловдив, Светла Караджова – преподавател по пеене, изпълнител и създател на квартет “ Славеите на Надка Караджова“, Милчо Георгиев – хореограф и етномузиколог, Пламен Иванов – танцьор в Северняшки ансамбъл „Иван Вълев“ гр. Плевен. \r\nРадослава МУРДЖЕВА", "date": "2018.07.26", "title": "Пазарджик: 170 групи и индивидуални изпълнители – певци и инструменталисти, са заявили участие на Третия регионален събор на народното творчество „Св.Константин“"}
{"url": "http://www.focus-news.net/news/2018/07/26/2550065/lovech-dvizhenieto-po-pat-i-3-rumyantsevo-zlatna-panega-pri-s-rumyantsevo-e-ogranicheno-za-vsichki-prevozni-sredstva-poradi-navodnen-paten-uchastak.html", "text": "Движението по път I-3 Румянцево – Златна Панега при с. Румянцево е ограничено за всички превозни средства поради наводнен пътен участък. Това съобщиха от  пресцентъра на Агенция \"Пътна инфраструктура\".  От АПИ призоват шофьорите да се движат с повишено внимание и съобразена скорост по обходен маршрут: кръстовище на път І-3 Румянцево – Златна Панега с общински път за с. Тодоричене, по път ІІІ-307 Тодоричене – Дерманци, по път ІІІ-305 Дерманци – Торос – кръстовище с път І-4 местността Боаза и обратно.", "date": "2018.07.26", "title": "Ловеч: Движението по път I-3 Румянцево – Златна Панега при с. Румянцево е ограничено за всички превозни средства поради наводнен пътен участък"}
{"url": "http://www.focus-news.net/news/2018/07/26/2550066/ivan-petrinski-glaven-redaktor-na-vestnik-balgarski-novini-v-atina-oshte-okolo-30-choveka-v-neizvestnost-se-izdirvat-ochakva-se-broyat-na-zhertvite-ot-pozharite-v-gartsiya-da-narastva.html", "text": "Още около 30 човека в неизвестност се издирват, очаква се броят на жертвите от пожарите в Гърция да нараства. Това каза в обзорното предаване „Това е България“ на  Радио „Фокус“  Иван Петрински, главен редактор на вестник „Български новини“ в Атина. Ще бъдат необходими години да се възстановено всичко изгубено, каза още той. „Става въпрос за огромни човешки трагедии, на които стана свидетел цял свят. Понякога е трудно да се говори по тези теми при още димящите отломки от това бедствие. Трябва да взимаме поука от случващото се на другите, казват че в това се състояла мъдростта“ каза Иван Петрински и добави, че гръцката държавата е гласувала помощ от 30 млн. евро за пострадалите от пожарите, но това е нищожна сума имайки се предвид нанесените щети.", "date": "2018.07.26", "title": "Иван Петрински, главен редактор на вестник „Български новини“ в Атина: Още около 30 човека в неизвестност се издирват, очаква се броят на жертвите от пожарите в Гърция да нараства"}
{"url": "http://www.focus-news.net/news/2018/07/26/2550048/vitseprezidentat-na-sasht-maykal-pens-sasht-shte-nalozhat-sanktsii-varhu-turtsiya-ako-zadarzhaniyat-amerikanski-sveshtenik-ne-bade-osvoboden.html", "text": "Вицепрезидентът на САЩ Майкъл Пенс заяви в четвъртък, че САЩ ще наложат значителни санкции върху Турция, ако Андрю Брънсън, американски свещеник, който е съден за тероризъм и обвинения за шпионаж, не бъде освободен, пише електронното издание на турския вестник  Hurriyet . \r\n„Имам съобщение за президента (Реджеп Тайип) Ердоган и турското правителство от името на президента на САЩ. Освободете свещеник Андрю Брънсън СЕГА или се подгответе да се изправите пред последствията… ако Турция не предприеме незабавни действия за освобождаване на невинния мъж на вярата и изпращането му у дома в Америка, САЩ ще наложат значителни санкции върху Турция, докато свещеник Андрю Брънсън не е на свобода“, написа Пенс в два последователни поста в социалната мрежа „Туитър“. \r\nАмериканският вицепрезидент обеща да продължи да работи за „пълното освобождаване“ на Брънсън, обявявайки в „Туитър“, че е провел телефонен разговор със свещеника, след като беше преместен от затвора в домашен арест. \r\n„Докато е вън от затвора, този човек на вярата е все още под домашен арест. Уверих го, че американският президент и цялата ни администрация ще продължи да работи, докато не осигури неговото пълно освобождаване и връщане в САЩ“, написа Пенс. \r\nВторият върховен наказателен съд в западната провинция Измир отхвърли молбата на Брънсън за освобождаване на 18 юли, решавайки да продължи изслушването на показания на очевидци в следващото насрочено прослушване на 12 октомври. \r\nСъдът също така забрани на Брънсън да напуска Турция и му наложи решение за съдийско наблюдение.  Йонислав Дочев", "date": "2018.07.26", "title": "Вицепрезидентът на САЩ Майкъл Пенс: САЩ ще наложат санкции върху Турция, ако задържаният американски свещеник не бъде освободен"}
{"url": "http://www.focus-news.net/news/2018/07/26/2550070/nimh-zhalt-kod-za-dazhd-i-gramotevitsi-e-v-sila-za-8-oblasti-na-27-yuli.html", "text": "Жълт код за дъжд и гръмотевици е в сила за 8 области на страната на 27 юли. Това сочи справка на  сайта на Националния институт по метеорология и хидрология (НИМХ) при БАН.  Предупреждението важи за областите: Монтана, Враца, Ловеч, Габрово, Пловдив, Пазарджик, Смолян и Кърджали. В тях се очакват валежи, придружени от гръмотевични бури, със сумарни количества за денонощие до 25-30 л/кв.м.", "date": "2018.07.26", "title": "НИМХ: Жълт код за дъжд и гръмотевици е в сила за 8 области на 27 юли"}
{"url": "http://www.focus-news.net/news/2018/07/26/2550067/api-vazstanoveno-e-dvizhenieto-po-otbivkata-na-paten-vazel-botevgrad-na-am-hemus-v-posoka-vidin.html", "text": "Възстановено е движението по отбивката на пътен възел \"Ботевград\" на АМ \"Хемус\" в посока Видин. Това съобщиха от пресцентъра на  Агенция \"Пътна инфраструктура\" .", "date": "2018.07.26", "title": "АПИ: Възстановено е движението по отбивката на пътен възел \"Ботевград\" на АМ \"Хемус\" в посока Видин"}
{"url": "http://www.focus-news.net/news/2018/07/26/2550071/d-r-borislav-tsekov-ochakvame-konstitutsionniyat-sad-da-uvazhi-argumentite-ni-i-da-othvarli-istanbulskata-konventsiya.html", "text": "По предварителна и все още непотвърдена информация, утре Конституционният съд ще отхвърли Истанбулската конвенция, възприемайки моите и на Института за модерна политика правни аргументи, които внесохме преди 2 месеца като страна по делото. Това заяви пред  \"Фокус\"  конституционалистът д-р Борислав Цеков. Според него конституционните принципи и ценности ще надделеят над чуждия натиск и политическата целесъобразност. В своето становището, депозирано в КС и публично оповестено още през месец май по искане на конституционните магистрати, д-р Цеков и Институтът за модерна политика са изложили няколко конституционни аргумента, които се очаква да бъдат уважени от КС. В становището на ИМП се изтъква, че чл. 3, б. „в“ и чл. 4, ал. 3 от Истанбулската конвенция с неясните и противоречиви понятия нарушават принципа на правна сигурност, който е съставен елемент на правовата държава, прокламирана в преамбюла и чл. 4 КРБ. Другото нарушение е, чл. 12 от конвенцията, който поставя като задължение и цел за държавите-страни по конвенцията да изкореняват „стереотипните роли на пола“ и чл. 14 в частта му за “нестереотипните роли на пола” противоречат на чл. 32, ал. 1, чл. 47, ал. 1 и 2 КРБ и в по-общ план – на достойнството на личността, като висша ценност, прогласена в преамбюла на Конституцията.", "date": "2018.07.26", "title": "Д-р Борислав Цеков: Очакваме Конституционният съд да уважи аргументите ни и да отхвърли Истанбулската конвенция"}
{"url": "http://www.focus-news.net/news/2018/07/26/2550069/umbalsm-pirogov-zhivotospasyavashta-operatsiya-e-izvarshena-na-16-godishnoto-momche-koeto-be-naragano-v-kv-nadezhda.html", "text": "Приключи операцията на 16-годишното момче, което постъпи в УМБАЛСМ \"Пирогов\", след като беше наръгано в кв. \"Надежда\", съобщиха от  лечебното заведение.   Мултидисциплинарен екип e извършил животоспасяваща операция по спешност при постъпването на момчето в университетската спешна болница. То остава за интензивно лечение и активно наблюдение в Детската реанимация на \"Пирогов\". \r\nУтре сутрин в 8.00 часа пред главния вход на болницата ще има брифинг за състоянието му.", "date": "2018.07.26", "title": "УМБАЛСМ „Пирогов“: Животоспасяваща операция е извършена на 16-годишното момче, което бе наръгано в кв. \"Надежда\""}
{"url": "http://www.focus-news.net/news/2018/07/26/2550063/los-angeles-times-targovskata-voyna-zapochva-da-se-otrazyava-v-prihodite-na-amerikanskite-kompanii.html", "text": "През изминалата пролет американските компании предупредиха, че митата върху вноса на стомана и алуминий на администрацията на Доналд Тръмп могат да стигнат най-високото си ниво. Сега сметката започва излиза, пише американското електронно издание  Los Angeles Times . \r\nНяколко големи производители и компании за потребителски стоки посочиха нарастващите търговски напрежения като фактор за техните по-ниски от очакваното финансови резултати в току що завършилото второ тримесечие на 2018 година. \r\nВ сряда американската компания „Дженеръл Мотърс“ актуализира своето годишно управление и отбеляза „неблагоприятното влияние на нарастващите разходи за стоки“, заявявайки че „скорошните и значителни“ увеличения на цените „са се отразили негативно на бизнес очакванията“. \r\nОт компанията поясниха, че тези по-високи разходи са съкратили приходите ѝ с 300 милиона долара във второто тримесечие в сравнение със същия период през миналата година. Компанията е съкратила своя приходен план за годината с 1 милиард долара. Пазарната цена на „Дженеръл Мотърс“ е паднала с близо 5 процента в сряда. \r\nВ същия ден представителите на компанията „Форд Мотор“ заявиха, че второто тримесечие е било „предизвикателно“, частично заради по-високите разходи за стоки и „ударите от митата“. Компанията представи приход от 38.9 милиона долара, в сравнение с 39.8 милиона долара по време на същия период през изминалата година. \r\n„Митата засягат компаниите по два начина“, заяви Лари Харис, професор по финанси в училището по бизнес  „USC Marshall“. „Те повишават цената на стоките, които те купуват от чужбина, върху които американското правителство наложи мита. Тези мита също повишават цената на стоките за чужденци, които те продават навън. И двата ефекта намаляват приходите (на компаниите)“. \r\nВ края на юни производителят на мотоциклети „Харли Дейвидсън“ обяви, че може да премести част от производството си в САЩ, за да избегне митата, наложени от Европейския съюз. По време на изявление във вторник за приходите на компанията след втория тримесечен период, изпълнителният директор Матю Леватич описа това решение като „ключово“ за „защитаване на пазара и нашето уравнение на клиентската стойност, както и нашият бизнес модел“. \r\nВ същото време представители на компанията заявиха, че очакват цената на митата през тази година да бъде между 45 и 50 милиона долара и, заради това, намалиха приходните си очаквания за годината. \r\n„Правим всичко, което е по силите ни в компанията, да поемем разходите, които можем“, заяви Джон Олин, главен финансов директор на „Харли Дейвидсън“. „Когато погледнем напред, не можем да изядем цялата сума от 45 до 50 милиона долара, нито пък да я покрием в други части от нашия бизнес. Заради това, ние намаляваме своите приходни очаквания“. \r\nДоклад на американската банка „Голдман Сакс“ през изминалата седмица, за потенциалния ефект от митата върху приходите, разкри че индустриите, които разчитат много на вноса на петролни, въглищни, компютърни и електронни продукти, както и транспорт, са изправени пред „най-големия риск за веригите за доставки“ заради ескалиращите търговския напрежения.  Йонислав Дочев", "date": "2018.07.26", "title": "Los Angeles Times: Търговската война започва да се отразява в приходите на американските компании"}
{"url": "http://www.focus-news.net/news/2018/07/26/2550072/a1-on-makedoniya-spored-anketno-prouchvane-mnozinstvoto-ot-sarbite-dnes-bi-glasuvalo-za-yosip-broz-tito.html", "text": "В конкуренция на Александър Вучич, Зоран Джинджич, Слободан Милошевич, Никола Пашич, Борис Тадич и Воислав Кощуница, мнозинството в Сърбия днес би дало своя глас за Йосип Броз Тито, разкрива анкета, направена за белградския вестник „Неделник“, предава скопската електронна медия  A1 On . \r\nВестникът посочва, че след стогодишен житейски опит в Югославия, а и за да се провери отношението на днешната обществено към държавниците, които в някой период от историята са водили Сърбия, седмичникът и „Нинамедия“ са провели анкета с въпроса: „Ако утре можете да гласувате на избори, за кой от посочените кандидати ще гласувате?“ \r\nРезултатите от изследването разкриват, че на хипотетичните избори би победил бившият лидер на Социалистическата федеративна република Югославия с 24.6 на сто от гласовете, а зад него би се наредил настоящият президент на Сърбия Александър Вучич с 23.5 на сто. \r\nБившият министър-председател на Сърбия Зоран Джинджич би получил 10.7 на сто от гласовете, бившият президент на Сърбия Слободан Милошевич би получил 7.4 на сто, дългогодишният премиер на Кралството на сърби, хървати и словенци Никола Пашич би получил 4.4 на сто, за бившия президент Борис Тадич биха гласували 2.1 на сто, а за последния президент на Югославия Воислав Кощуница гласа си биха дали 0.7 на сто от избирателите. Повече от 18 на сто от запитаните не са посочили нито един от отговорите, а около 8 процента са заявили, че не знаят за кого биха гласували.  Йонислав Дочев", "date": "2018.07.26", "title": "A1 On (Македония): Според анкетно проучване, мнозинството от сърбите днес би гласувало за Йосип Броз Тито"}
{"url": "http://www.focus-news.net/news/2018/07/26/2550073/kmetat-na-shumen-lyubomir-hristov-se-sreshtna-s-predsedatelya-na-bsk-radosvet-radev.html", "text": "Любомир Христов разговаря днес с Радосвет Радев, който е на първото си посещение като изпълнителен председател на Българската стопанска камара. Това съобщиха от пресцентъра на  Община Шумен . На срещата присъстваха областният управител проф. Стефан Желев и изпълнителният директор на Индустриалния парк Николай Тончев. В хода на срещата кметът Любомир Христов посочи,  че  един от приоритетите на неговото управление е икономическото възраждане на града и че местната власт се стреми да създаде по-добри условия за правене и развитие на бизнеса. По думите му, в това отношение доброто партньорство с ръководството на Индустриалния парк е изключително полезно. Целта на посещението на Радосвет Радев в Шумен е да се запознае с проблемите в бизнеса на местно ниво и как се справя с липсата на кадри. Радев посочи Индустриалния парк в Шумен като добър пример за публично-частно  партньорство и посочи, че Стопанската камара в града е най-добре работещата структура на камарата в цялата страна. По-късно Радосвет Радев ще се срещне с ректорското ръководство на Шуменския университет и ще отпътува за Русе.", "date": "2018.07.26", "title": "Кметът на Шумен Любомир Христов се срещна с председателя на БСК Радосвет Радев"}
{"url": "http://www.focus-news.net/news/2018/07/26/2550077/pazardzhik-tsarkvata-sveta-parashkeva-v-selo-pamidovo-se-nuzhdae-ot-remont-na-pokriva-i-stalbishteto-kam-kambanariyata.html", "text": "Църквата „Света Парашкева“ в село Памидово отбелязва храмовия си празник днес, каза за  Радио „Фокус“ – Пазарджик  Стефан Хрисчев, кмет на населеното място. По думите му, празник на село е на 14 октомври – Петковден. „Състоянието на храма като цяло е добро. Фасадната част е в задоволително състояние, вътре бе подновен стенописът. По-належащ е ремонт на покрива, както и на стълбището, водещо до камбанарията, което се руши. Имаме намерение да изградим и навес, където да пригодим санитарно помещение, което да използваме за приготвяне на традиционния курбан“, уточни Христев. Той допълни, че в църквата има и действащ свещеник – отец Димитър, който извършва служби на всички християнски празници.  По данни от летописите на селото се знае, че църквата е осветена на 27 октомври 1934-а от Пловдивския владика пред гости от околните села и Пазарджик. Църквата е издигната на мястото на някогашното училище. Земетресение през април 1928-а го разрушава. Впоследствие е построено ново, а на мястото на старото е издигнат храмът на селото. Село Памидово се намира на 15км от Пазарджик на територията на община Лесичово. \r\nАлбена ЖИЛЕКОВА", "date": "2018.07.26", "title": "Пазарджик: Църквата „Света Парашкева“ в село Памидово се нуждае от ремонт на покрива и стълбището към камбанарията"}
{"url": "http://www.focus-news.net/news/2018/07/26/2550075/reklamite-v-istoricheskiya-tsentar-na-sofiya-shte-badat-napalno-premahnati-obzor.html", "text": "Рекламите в историческия център на София ще бъдат напълно премахнати. Това решиха общинските съветници по време на последното заседание на Столичния общински съвет преди лятната отпуска. \r\nГлавният архитект на София Здравко Здравков посочи, че промените в наредбата за рекламата са една от добрите стъпки за визуалното изчистване на града. „Така че етажната собственост и собствениците на магазини на партерни етажи, собствениците на билбордове няма как да останат доволни, защото промяната е свързана с намаляване на рекламата, която агресивно нахлува в града“, обясни той. \r\nНовата наредба предвижда разстоянията между билбордовете да се увеличат до три пъти, пълното премахване на реклама в историческия център на града, както и намаляването на брандирането по магазините, които се намират на партерните етажи на сградите – такова ще се допуска до 20% в централната част и до 30% в периферията. Въвежда се промяна и относно LED дисплеите – такива ще бъдат допускани само в пешеходни зони и то по утвърдена схема така, че да не пречат на безопасността на движението. Арх. Здравков обясни, че новото в наредбата е създаването на оперативно звено, което ще бъде избрано по Закона за обществена поръчка и което след изтичането на определени договори ще има функцията да премахва тези изображения от града. \r\nКато друг важен елемент, който се въвежда, той посочи забраната за фризери, грилове и барбекюта по тротоарите в централните зони. „Жалко е за ремонтите, които правим по тротоарите, така че фризерите ще бъдат забранени. Те ще бъдат разполагани по периферията на града в рамките на собствените имоти“, уточни арх. Здравков. \r\nГлавният архитект посочи, че до края на годината предстои да се изготвят и методически указания за рекламите и цветовите решения в града. След като те влязат в сила, собствениците ще бъдат задължени в рамките на една година да приведат собствеността си според техните рамки. \r\nЦветилена СИМЕОНОВА", "date": "2018.07.26", "title": "Рекламите в историческия център на София ще бъдат напълно премахнати (ОБЗОР)"}
{"url": "http://www.focus-news.net/news/2018/07/26/2550079/shumen-98-e-ravnishteto-na-bezrabotitsata-v-oblastta-prez-yuni.html", "text": "9,8% e равнището на безработицата в област Шумен през месец юни. Това съобщиха от  Регионалната служба по заетостта във Варна.  От началото на годината броят на регистрираните в бюрата по труда от областта безработни е намалял с 1595 лица и в края на първото полугодие те са 7490. През юни за едно свободно работно място, обявено на територията област Шумен са се конкурирали средно по 5 безработни. В град Шумен броят на регистрираните без препитание през месеца е 1317, със 70 по-малко спрямо предходния месец. Равнището на безработица в града през юни 2018г. е 2,9%. В бюрата по труда от областта са заявени 668 работни места. На първичния пазар са обявени 382 работни места. Най-много от заявените през месеца работни места са от сферата на преработващата промишленост- 202. По програми за заетост са обявени 38 и по мерки за заетост 13 работни места. По схеми на Оперативна програма „Развитие на човешките ресурси” са обявени 235 работни места.През първите шест месеца на 2018 г. на работа в област Шумен са постъпили 3759 безработни лица, с 206 повече спрямо същия период предходната година. Само през месец юни 2018 г. в трудова заетост са устроени 738 безработни лица.", "date": "2018.07.26", "title": "Шумен: 9,8% e равнището на безработицата в областта през юни"}
{"url": "http://www.focus-news.net/news/2018/07/26/2550080/predstoyashti-mezhdunarodni-sabitiya-za-27-yuli-agentsiya-fokus.html", "text": "Канцлерът на Австрия Себастиан Курц ще приеме британския премиер Тереза Мей по време на музикалния фестивал в Залцбург. \r\n***  65-годишнината от края на Корейската война. \r\n***  САЩ обявяват предварителните си очаквания за БВП за второто тримесечие на годината. \r\n***  Сесия на срещата на върха на БРИКС, включваща африкански лидери. \r\n***  Пълно лунно затъмнение, най-дългото през 21-ви век. \r\n***", "date": "2018.07.26", "title": "Предстоящи международни събития за 27 юли (Агенция \"Фокус\")"}
{"url": "http://www.focus-news.net/news/2018/07/26/2550096/shumen-shte-se-provede-mezhdunaroden-turnir-po-shah-v-pamet-na-stoyan-ivanov.html", "text": "Петото издание на международния турнир по ускорен шах Мемориал „Стоян Иванов“ ще се състои на 28 и 29 юли в залата на Военния клуб в Шумен. Това съобщиха от пресцентъра на  Община Шумен . Откриването е  в събота от 10.00 часа. Предвидено е състезателната част през първия ден да продължи до 15.30 часа, а във втория ден – от 9.30 до 12.30 часа. До момента заявки за са подали общо 58 участници от България, Румъния, Гърция, Турция и Украйна. Закриването на турнира и награждаването на най-добрите шахматисти е от 13.00 часа на 29 юли, неделя. Турнирът се провежда в памет на Стоян Иванов – един от основоположниците на шуменската шахматна школа и по повод 70 години от рождението му. Събитието е под патронажа на кмета Любомир Христов. Организатори са Община Шумен, Шахматният клуб „Шумен“ 2005 и Факултетът по „Артилерия, ПВО и КИС“ към Националния военен университет „Васил Левски“.", "date": "2018.07.26", "title": "Шумен: Ще се проведе международен турнир по шах в памет на Стоян Иванов"}
{"url": "http://www.focus-news.net/news/2018/07/26/2550068/reuters-britanskiyat-ministar-za-brekzit-dominik-raab-e-uveren-v-namiraneto-na-reshenie-za-irlandskata-granitsa.html", "text": "Британският министър по въпросите за Брекзит Доминик Рааб заяви в четвъртък, че е уверен в намирането на работещо решение, което да разреши въпроса за границата с Ирландия след Брекзит, предава  Reuters . \r\nРааб заяви, че Великобритания и Европейският съюз са се споразумели по въпросите свързани с правата на гражданите след Брекзит, както и по въпроса за финансовото споразумение и че сега засилват усилията за гарантиране на това, че няма да има твърда граница между Република Ирландия и Северна Ирландия. \r\n„С прагматизъм от двете страни съм уверен, че можем да намерим начин да превърнем това в работещо решение“, заяви Рааб по време на пресконференция. \r\nТой поясни, че е възможно да няма никаква сделка, докато тя не бъде завършена напълно. Главният преговарящ за Брекзит на ЕС Мишел Барние заяви, че за Блока е ясно че Великобритания се е съгласила за окончателно решение.   Йонислав Дочев", "date": "2018.07.26", "title": "Reuters: Британският министър за Брекзит Доминик Рааб е уверен в намирането на решение за ирландската граница"}
{"url": "http://www.focus-news.net/news/2018/07/26/2550097/blagoevgrad-prodalzhavat-prouchvaniyata-na-gradskiya-forum-na-antichen-grad-herakleya-sintika.html", "text": "Археологическите проучвания на античен град Хераклея Синтика продължават, благодарение на финансирането, което ни бе отпуснато от Министерски съвет. Това каза за  Радио „Фокус“ – Пирин  Сотир Иванов, директор на Исторически музей – Петрич. По думите му за целия екип, работещ на обекта, отпускането на средства е голям жест, защото показва, че Хераклея Синтика е обект, който е с национално значение. „Това е особено важно за трансграничния район на Петрич, където много често посрещаме гости от Гърция и Македония. Знаете също, че оттук минава пътят от Европа към плажовете в Гърция. Всичко това ни дава възможност много активно да присъстваме като музей или град на открито“, каза още Иванов. Той добави, че през този месец продължава проучването на градския форум и вече има един цялостен негов изглед, като се започне на запад от Гражданската базилика, през помещенията, площадното пространство или ареята, която е около 2.5 дка, както и нови сгради, които се разкриват, разположени около форума. „Вероятно до приключването на археологическите проучвания ще се види комплексно една много голяма част от градския център в началото на нашата ера до земетресението от 388 или 402 година“, допълни Иванов. Според него от чисто музейна гледна точка може да се каже, че такъв обект, който дава възможност да се докоснете до миналото в почти изцяло запазена градска среда, на територията на България почти няма. \r\nЛивия НИНОВА", "date": "2018.07.26", "title": "Благоевград: Продължават проучванията на градския форум на античен град Хераклея Синтика"}
{"url": "http://www.focus-news.net/news/2018/07/26/2550056/afp-donald-tramp-sashto-nastoya-turtsiya-nezabavno-da-osvobodi-amerikanskiya-sveshtenik.html", "text": "Малко след вицепрезидентът на САЩ Майк Пенс, американският държавен глава Доналд Тръмп също настоя Турция да освободи американския свещеник Андрю Брънсън, предупреждавайки че страната му е готова да наложи „огромни санкции“ върху натовския си съюзник, предава  AFP . \r\n„Той страда много. Този невинен човек на вярата трябва да бъде освободен незабавно“, заяви Тръмп по адрес на 50-годишния свещеник. \r\nМалко преди това Майк Пенс също заплаши Турция с налагането на санкции и поиска Брънсън да бъде освободен и върнат в САЩ незабавно.  Йонислав Дочев", "date": "2018.07.26", "title": "AFP: Доналд Тръмп също настоя Турция „незабавно“ да освободи американския свещеник"}
{"url": "http://www.focus-news.net/news/2018/07/26/2550078/china-daily-si-dzinpin-prizova-za-liberalna-globalna-targovska-sistema.html", "text": "Президентът на Китай Си Дзинпин призова за съвместни усилия от членовете на БРИКС, за да бъде изградена по-отворена глобална икономика и да се противопоставят на търговския протекционизъм, пише китайското електронно издание  China Daily . \r\nТой направи изявлението си, докато говореше на бизнес форума на БРИКС, който се проведе в Йоханесбург в сряда. \r\nПовече от 1 000 делегати от страните-членки на БРИКС – Бразилия, Русия, Индия, Китай и Южна Африка – присъстваха на събитието. \r\n„Търговска война не бива да се води, тъй като никой няма да спечели от това“, заяви Си Дзинпин, добавяйки че срещу икономическата хегемония трябва да се съпротивлява, тъй като тя наранява общите интереси на международната общност. \r\nСтраните от БРИКС трябва да застанат твърдо против търговския протекционизъм, да насърчават свободната търговия и облекчаването на инвестициите, както и да помагат на нововъзникващите пазари и развиващите се държави да изиграят своята роля в глобалния пазар, заяви Си. \r\nСледващото десетилетие ще бъде ключов период за глобалния икономически ръст, според китайския президент, допълвайки че е необратима тенденция за нововъзникващите пазари и развиващите се държави да се издигнат в предстоящите години.  Йонислав Дочев", "date": "2018.07.26", "title": "China Daily: Си Дзинпин призова за либерална глобална търговска система"}
{"url": "http://www.focus-news.net/news/2018/07/26/2550099/politseyski-patrul-sas-sofiyska-registratsiya-9346-e-razpolozhen-na-pat-e-79-pri-mosta-na-simitli-v-posoka-sofiya.html", "text": "Полицейски патрул със софийска регистрация 9346 е разположен на път Е-79 при моста на Симитли в посока София. Това съобщи слушател на Радио „Фокус“.", "date": "2018.07.26", "title": "Полицейски патрул със софийска регистрация 9346 е разположен на път Е-79 при моста на Симитли в посока София"}
{"url": "http://www.focus-news.net/news/2018/07/26/2550100/afp-trima-izraeltsi-sa-seriozno-raneni-sled-napadenie-s-nozh-na-zapadniya-bryag.html", "text": "Трима израелци са ранени при нападение с нож в къща в поселение на Западния бряг, предава   AFP. \r\n„Нападение с нож е извършено в дом в израелското поселение Адам. Трима души са сериозно ранени“, пише в официално заявление на израелската армия. От там уточняват, че нападателят е бил „неутрализиран“.  Виктор Турмаков", "date": "2018.07.26", "title": "AFP: Трима израелци са сериозно ранени след нападение с нож на Западния бряг"}
{"url": "http://www.focus-news.net/news/2018/07/26/2550098/futbol-tsska-pobedi-admira-vaker-s-30-v-mach-ot-liga-evropa.html", "text": "Футбол: ЦСКА победи с 3:0 Адмира Вакер в мач от втория квалификационен кръг на турнира Лига Европа. На стадион „Българска армия“ головете отбелязаха Кирил Десподов - два и Мауридес от дузпа, който отбеляза своя първи гол с червената фланелка. При успешна развръзка на реванша в Мьолдинг, ЦСКА ще срещне датския гранд Копенхаген или исландския Стярнан. \r\nНа стадион „Полюд“ в Сплит Славия удържа нулево равенство на полувремето срещу Хайдук, който владее топката в 72 процента от времето. Отправени бяха по два точни удара в очертанията на вратите, но без успех.", "date": "2018.07.26", "title": "Футбол ЦСКА победи Адмира Вакер с 3:0 в мач от Лига Европа"}
{"url": "http://www.focus-news.net/news/2018/07/26/2550076/mevlyut-chavushoglu-turtsiya-nyama-da-tolerira-zaplahi-otnosno-zadarzhaniya-amerikanski-sveshtenik.html", "text": "Министърът на външните работи на Турция Мевлют Чавушоглу заяви в четвъртък, че Турция не би толерирала заплахи от никого, предава  Reuters . \r\n„Никой не диктува на Турция нищо. Няма да толерираме заплахи от никого. Върховенството на закона е за всички, без изключения“, написа Чавушоглу в социалната мрежа „Туитър“. \r\nДумите му идват в отговор на американския президент Доналд Тръмп и неговият вицепрезидент Майк Пенс, които заплашиха Турция с налагането на санкции, ако задържаният там американски свещеник Андрю Брънсън не бъде освободен и върнат в САЩ.  Йонислав Дочев", "date": "2018.07.26", "title": "Мевлют Чавушоглу: Турция няма да толерира заплахи относно задържания американски свещеник"}
{"url": "http://www.focus-news.net/news/2018/07/26/2550074/bashar-asad-belite-kaski-koito-otkazvat-da-predadat-orazhiyata-si-shte-badat-likvidirani-kato-teroristi.html", "text": "Президентът на Сирия Башар Асад заплаши, че „Белите каски“, които откажат да предадат оръжията си мирно, ще бъдат ликвидирани като терористи, предава  Sputnik . \r\nКоментарът на сирийския президент идва след продължаващата евакуация на стотици членове на групировката, която Дамаск смята за медийно рамо на „Ал-Кайда“ в Сирия. \r\nГоворейки пред руска медия в четвъртък, Башар Асад преповтори позицията си, че „Белите каски“ не са спасителна групировка, а прикритие за бунтовниците от „Нусра Фронт“. \r\nТой добави, че лидерите на групировката вече са напуснали Сирия. Според президента, всеки член на „Белите каски“, който откаже да предаде оръжието си, ще бъде ликвидиран.  Йонислав Дочев", "date": "2018.07.26", "title": "Башар Асад: „Белите каски“, които отказват да предадат оръжията си, ще бъдат ликвидирани като терористи"}
{"url": "http://www.focus-news.net/news/2018/07/26/2550104/politseyski-patrul-s-blagoevgradska-registratsiya-9940-e-razpolozhen-na-kresnenskoto-hanche-v-posoka-kulata.html", "text": "Полицейски патрул с благоевградска регистрация 9940 е разположен на Кресненското ханче в посока Кулата. Патрулът  е оборудван с радар. Това съобщи слушател на  Радио „Фокус“ .", "date": "2018.07.26", "title": "Полицейски патрул с благоевградска регистрация 9940 е разположен на Кресненското ханче в посока Кулата"}
{"url": "http://www.focus-news.net/news/2018/07/26/2550105/ria-novosti-oon-saobshti-che-na-organizatsiyata-ne-y-stigat-sredstva.html", "text": "Официалният представител на генералния секретар на ООН Стефан Дюжарик заяви, че Световната организация изпитва недостиг на средства, а причината е, че страните членки плащат вноските си със закъснение, предава  РИА Новости. \r\n„Генералният секретар Антонио Гутереш разпрати на сътрудниците информация за своето притеснение по повод наложилата се финансова ситуация в организацията“, заяви Дюжарик. \r\nТой допълни, че „проблемът се заключва в това, че някои вноски от страните членки не са внесени“. Представителят на организацията не знае причините за забавянето, но „всяка страна има своята бюджетна година и график“.  \r\nДюжарик отбеляза, че доходът на ООН „никога не е бил толкова нисък“ и допълни, че „генералният секретар е призовал страните да си внасят средствата в пълен обем“. Той допълни, че организацията разглежда възможността да съкрати разходите, но това няма да бъде свързано със заплатите на персонала.  Виктор Турмаков", "date": "2018.07.26", "title": "РИА Новости: ООН съобщи, че на организацията не й стигат средства"}
{"url": "http://www.focus-news.net/news/2018/07/26/2550106/futbol-slaviya-zagubi-s-01-v-split.html", "text": "Славия загуби с 0:1 срещу Хайдук Сплит в мач от втория квалификационен кръг на турнира Лига Европа. На стадион „Полюд“ в Сплит голът отбеляза Ахмет Саид в 79-ата минута. Пет минути по-късно Сашо Александров получи червен картон и Славия доигра мача с човек по-малко. В следващата фаза победителят най-вероятно ще играе срещу  румънския Стяуа, който спечели с 2:0 като гост на словенския Рудар в първата среща.  \r\nПо-рано тази вечер ЦСКА победи с 3:0 Адмира Вакер в Лига Европа. На стадион „Българска армия“ головете отбелязаха Кирил Десподов - два и Мауридес от дузпа. При успешна развръзка на реванша в Мьолдинг, ЦСКА ще срещне датския гранд Копенхаген или исландския Стярнан.", "date": "2018.07.26", "title": "Футбол: Славия загуби с 0:1 в Сплит"}
{"url": "http://www.focus-news.net/news/2018/07/26/2550103/panos-kamenos-zhitelite-vloshiha-bedstvieto-v-atika-zaradi-nelegalnite-sgradi.html", "text": "Гръцкият министър на отбраната Панос Каменос заяви, че бедствието в областта Атика е било влошено от факта, че местните са издигали незаконни конструкции край брега на морето, предава  Protothema. \r\nМинистърът заяви, че изграждането на сгради в горите от жителите е „престъпление“ , довело до блокирането на пътищата за бягство от пожарите. Той бе посрещнат от ядосани местни, обвиняващи го, че ги е изоставил, докато посещаваше пострадалите райони в близост до Атина. \r\n„Остави хората да горят без причина. Изостави ги на божията милост“, заяви местна жена на Каменос, който пристигна на място,  придружен от местния кмет и от командира на армията.  \r\nНай-малко 83 души загинаха по време на пожарите, а спасителите се страхуват, че броят им може да се увеличи, защото още десетки липсват.   Виктор Турмаков", "date": "2018.07.26", "title": "Панос Каменос: Жителите влошиха бедствието в Атика заради нелегалните сгради"}
{"url": "http://www.focus-news.net/news/2018/07/26/2550109/tassispanskiyat-ministar-predsedatel-razchita-prez-2020-g-v-stranata-da-se-provedat-parlamentarni-izbori.html", "text": "Испанският министър-председател Педро Санчес заяви, че правителството на страната разчита през 2020 г. в страната да се проведат парламентарни избори, предава  ТАСС. \r\n„Разчитаме на демократическа система и изборите ще бъдат проведени навреме по правилник, с други думи, през 2020 г.“, заяви министър-председателят по време на среща с френския президент Еманюел Макрон в Мадрид. Той уточни, че това е „стремежът на правителството“, за да се сплоти страната. \r\nДопълнително Санчес заяви, че Париж и Мадрид са съгласни, че миграцията е „глобално предизвикателство“. Във връзка с това той обърна внимание, че миграционната политика „трябва да се опре“ на уважението на човешките  права. Освен това министър-председателят заяви, че необходимо сътрудничеството с транзитните страни, както и с държавите, откъдето идват нелегалните мигранти.   Виктор Турмаков", "date": "2018.07.26", "title": "ТАСС:Испанският министър-председател разчита през 2020 г. в страната да се проведат парламентарни избори"}
{"url": "http://www.focus-news.net/news/2018/07/26/2550110/patrul-sas-sofiyska-registratsiya-1610-e-razpolozhen-na-vhoda-na-tunela-kray-dupnitsa-na-am-struma-posoka-sofiya.html", "text": "Патрул със софийска регистрация 1610 е разположен на входа на тунела край Дупница на АМ \"Струма\" посока София. Това съобщи слушател на  Радио „Фокус“ .", "date": "2018.07.26", "title": "Патрул със софийска регистрация 1610 е разположен на входа на тунела край Дупница на АМ“ Струма“ посока София"}
{"url": "http://www.focus-news.net/news/2018/07/26/2550102/eurasia-daily-spored-harvatsko-izdanie-sarbite-znayat-che-kosovo-e-zagubeno-no-prodalzhavat-da-se-pazaryat.html", "text": "Хърватското издание „Глобус“ цитира президента на Сърбия Александър Вучич, заявил, че всички сърби знаят, че е Косово е загубено. Държавният глава увери, че ще положи максимални усилия, за да „върне това, което може да се върне“, предава   Eurasia Daily. \r\n„Всички сърби знаят, че сме загубили Косово, но ще направя всичко, зависещо от мен, за да върна това, което може да се върне обратно. Не трябва да претърпяваме пълно поражение“, хърватското издание цитира президента на Сърбия. Според Вучич страната вече има осезаеми постижения в сферата на икономиката. „Ако видя, че определено решение отговаря на интересите на Сърбия, ще го приема, независимо от последствията“, заяви той. \r\nХърватското издание публикува заявлението на президента на Сърбия като част от аналитичен материал на тема отношенията между Белград и Прищина. Авторът на текста Дарко Худелист смята, че Вучич ще се опита да „вземе“ северната част от Косово от албанците. \r\n„Ако ще го казваме разбираемо: да, ние признаваме Косово (но без експлицитно международно признание), а в замяна ще „изтъргуваме“ северната му част. Няма да дадем на косовските албанци всичко, все нещо ще задържим при себе си“, пише хърватският анализатор.   Виктор Турмаков", "date": "2018.07.26", "title": "Eurasia Daily: Според хърватско издание сърбите знаят, че Косово е загубено, но продължават да се пазарят"}
{"url": "http://www.focus-news.net/news/2018/07/26/2550101/abc-news-turtsiya-sadi-zaplahite-na-sasht-zaradi-pastor-andryu-brunsan.html", "text": "Правителството на Турция заяви, че не е приемливо САЩ да заплашват със санкции Анкара заради задържания в Измир американски пастор Андрю Брунсън, предава   ABC News. \r\nВ заявление, публикувано в четвъртък, прессекретарят на турския президент Реджеп Тайип Ердоган – Ибрахим Калън заяви, че задържането „попада под правомощията на независимата правосъдна система на Турция“. Той призова САЩ „да обмислят начина си на действие и да приемат конструктивна позиция, преди да нанесат допълнителна вреда върху собствените си интереси и съюза си с Турция“. \r\nПо-рано президентът на САЩ Доналд Тръмп заяви, че страната ще наложи санкции върху съюзника по НАТО Турция и допълни, че Брунсън „е страдал много“ и призова той да бъде освободен. \r\nЕвангелисткият пастор бе задържан в Турция след неуспешния опит за преврат в страната от 2016 г.  Виктор Турмаков", "date": "2018.07.26", "title": "ABC News: Турция съди заплахите на САЩ заради пастор Андрю Брунсън"}
{"url": "http://www.focus-news.net/news/2018/07/26/2550107/afp-emanyuel-makron-zayavi-che-ne-podkrepya-vazmozhnostta-za-novo-i-shiroko-targovsko-sporazumenie-mezhdu-es-i-sasht.html", "text": "Президентът на Франция Еманюел Макрон заяви, че смята за „полезни“ преговорите между неговия американски колега Доналд Тръмп и председателя на Европейската комисия Жан-Клод Юнкер, но допълни, че „не е в полза“ на „ново широко търговско споразумение“ между САЩ и ЕС, предава   AFP. \r\n„Контекстът не позволява подобни преговори“, заяви Макрон по време на днешното си посещение в Мадрид. Той допълни, че би бил доволен да види „белези на деескалация в спора за стоманата и алуминия, върху които Вашингтон наложиха неправомерни мита“, преди да има напредък в търговията между САЩ и ЕС.  Виктор Турмаков", "date": "2018.07.26", "title": "AFP: Еманюел Макрон заяви, че не подкрепя възможността за ново и широко търговско споразумение между ЕС и САЩ"}
{"url": "http://www.focus-news.net/news/2018/07/26/2550108/reuters-gratski-ministar-zayavi-che-ima-vazmozhnost-pozharite-v-atika-da-sa-umishleni.html", "text": "Гръцкият министър на гражданската защита Никос Тоскас заяви, че има подозрения, че зад опустошителните горски пожари в областта Атика, отнели живота на най-малко 83 души, стои умишлен палеж, предава   Reuters. \r\n„Имаме сериозни индикации и значителни белези, които предполагат криминалното действие на умишлен палеж“, заяви Никос Тоскас по време на пресконференция. Той допълни, че полицията разполага със самопризнания на извършители по въпроса, но не уточни допълнително. \r\nВ едно от най-страховитите бедствия в скорошната история на страната, пожарът от понеделник през нощта приклещи десетки хора в автомобилите им, докато са се опитвали да избягат от приближаващата стена от пламъци в покрайнините на гръцката столица.  Виктор Турмаков", "date": "2018.07.26", "title": "Reuters: Гръцки министър заяви, че има възможност пожарите в Атика да са умишлени"}
