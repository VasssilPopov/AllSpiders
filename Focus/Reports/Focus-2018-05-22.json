{"url": "http://www.focus-news.net/news/2018/05/22/2525100/a1-on-makedoniya-es-ne-mozhe-da-si-pozvoli-da-prieme-zapadnite-balkani-tvardi-doyche-vele.html", "text": "Европейският съюз няма сили за ново разширение и не може да си позволи да приеме страните от Западните Балкани, тъй като те ще донесат със себе си голям брой проблеми, като национализъм, неосъществени правови държави и общества, които ще изхарчат парите на другите страни-членки, пише в материал на „Дойче Веле“, предаден от македонския електронен портал „A1 On“.\r\nВ коментара се казва, че Европейската комисия премълчава това, че само иска да се противопостави на растящото влияние на Русия и Китай, които носят пари и инвестиции и за разлика от Съюза, не поставят искания за състоянието на върховенството на закона.\r\nСпоред „Дойче веле“, против пълноправното членство на страните от Западните Балкани в близкото бъдеще работи не само това, че те са далеч от това да изпълнят поставените задачи „за домашна работа“, но и фактът, че в момента ЕС е твърде съсредоточен върху собствените си проблеми и няма сили за нов кръг на разширяване.\r\n„Дори и самото споменаване на терминът разширяване предизвиква паника в много европейски столици“, се казва в коментара.\r\n„Когато една страна влезе в клуба, няма никакъв механизъм против нея. Тя получава всички придобивки, произлизащи от членството в ЕС и има право на глас – дори ако не се държи както трябва. Примерът с Полша и Унгария позволява да се види колко е тежко на Брюксел да принуди страните-членки да се държат примерно“, се добавя в текста.\r\nСпоред автора на коментара, национализмът е основният проблем на Балканите и той вероятно няма да изчезне с приемането на страните от региона в ЕС, а само ще стане част от Съюза.\r\n„Не трябва да забравяме и огромната икономическа пропаст. Всичките шест страни са далеч под нивото на ЕС, заради което ще имат нужда от много средства. Колкото повече потенциални нето получатели, толкова повече разширяването на ЕС е непривлекателно за нето донаторите на средства“, оценява „Дойче веле“.\r\nОсвен това, според авторът на текста, пълноправното членство и свободата на придвижване вероятно би довело на нова изселническа вълна от Балканите към по-богатите страни от ЕС и техните развити социални системи.\r\nВ коментара се  заключва, че ЕС не може да си позволи да приеме Западните Балкани, но и не може да ги остави под влиянието на Русия и Китай, поради което може да предложи на страните от региона, вместо членство, партньорство, подобно на това с Норвегия, Швейцария, Исландия и Лихтенщайн, което би означавало икономическо сътрудничество и по-големи помощи, но не и право на глас в рамките на Съюза.\r\n„Вероятно по този начин разсъждават много лидери на държави или правителства от ЕС, но не го казват. Вместо това, на срещата на върха ЕС – Западни Балкани можеха да се чуят старите фрази, че страните ще бъдат приети в клуба след няколко години, но сега е прекалено рано за това“, се казва в текста и се добавя, че би било по-честно „двете страни да говорят за реалните перспективи с конкретна времева рамка“.\r\nПревод и редакция:", "date": "2018.05.22", "title": "„A1 On” (Македония): ЕС не може да си позволи да приеме Западните Балкани, твърди \"Дойче веле\""}
{"url": "http://www.focus-news.net/news/2018/05/22/2525094/plovdiv-uchenitsi-ot-pg-tsar-ivan-asen-ii-v-asenovgrad-posadiha-tsvetya-i-dravcheta-v-gradskiya-park.html", "text": "Ученици от ПГ „Цар Иван Асен II” в Асеновград посадиха цветя и дръвчета в малкия градски парк. Това съобщиха за Радио „Фокус“ – Пловдив от пресцентъра на общината. Инициативата на учениците е поредната след подписването на договора за сътрудничество с кмета на община Асеновград д-р Емил Караиванов за поддържане на малкия парк до пешеходния мост. От тогава той е известен като парка на „цветните”, както всички асеновградчани наричат училището. „Искаме да направим мястото по- цветно и приятно, най- вече заради наближаващия празник на Асеновград”, каза директорът на гимназията Йордан Диков.\r\nДве от кръглите съоръжения в парка бяха засети с карамфили, перуника и млади кипариси. Съдействие на младежите оказаха служители от отдела по екология към Общината и заместник-кметът инж. Мария Вълканова.\r\nПосланието, което учениците искат да достигне до повече техни връстници и техните родители, е да пазим направеното и да създаваме повече хубави неща за родния град.", "date": "2018.05.22", "title": "Пловдив: Ученици от ПГ „Цар Иван Асен II” в Асеновград посадиха цветя и дръвчета в градския парк"}
{"url": "http://www.focus-news.net/news/2018/05/22/2525124/voice-of-america-gotvyat-namalyavane-na-elektoralnata-vazrast-v-stolitsata-vashington-na-16-godini.html", "text": "Готвят намаляване на електоралната възраст в столицата  Вашингтон на 16 години, предава радио  Voice of America.\r\nПовече от половината от членовете на градския съвет са склонни да подкрепят закон, който ще намали електоралната възраст, като  по този начин, ако бъде приет този закон Вашингтон ще стане първия град, в който 16-годишните ще гласуват на местните и федерални избори. Тийнейджърите в града настояват за промяната.  Юлиян Марков", "date": "2018.05.22", "title": "Voice of America: Готвят намаляване на електоралната възраст в столицата  Вашингтон на 16 години"}
{"url": "http://www.focus-news.net/news/2018/05/22/2525095/predstoyashti-mezhdunarodni-sabitiya-za-23-may-agentsiya-fokus.html", "text": "***Среща между канцлера на Германия Ангела Меркел и премиера на Китай Ли Къцян\r\n***Президентът на Италия Серджо Матарела трябва да обяви своето решение дали ще назначи Джузепе Конте за министър-председател\r\n***Среща между външните министри на САЩ и Китай Майк Помпео и Ван И\r\n***Среща между външните министри на САЩ и Германия Майк Помпео и Хайко Маас\r\n***Първо заседание на новия парламент на Ливан\r\n***", "date": "2018.05.22", "title": "Предстоящи международни събития за 23 май ( Агенция „Фокус“ )"}
{"url": "http://www.focus-news.net/news/2018/05/22/2525099/daniela-kubinska-kmet-na-selo-mugla-42-mazhe-i-zheni-ot-seloto-byaha-pregledani-bezplatno-na-myasto-ot-ekip-meditsinski-spetsialisti.html", "text": "42 мъже и жени от село Мугла бяха прегледани безплатно на място от екип медицински специалисти. Това каза за Радио „Фокус“ – Смолян кметът на селото, Даниела Кубинска. Прегледите и изследванията на местните жители са реализирани със съдействието на Регионална здравна инспекция – Смолян. По думите на Кубинска, хората в селото са се зарадвали на присъствието на специалистите и нетърпеливо са се възползвали от комплексните прегледи и изследвания. Тя посочи, че някои от тях от години не са минавали подобен преглед, тъй като в селото от 7 години няма личен лекар и всеки път трябва да се ходи до Смолян при нужда. „Селото е отдалечено на 30 км от Смолян, превозът е труден, възрастни са повечето хора и бяха радостни, че на място ще се извършат прегледите, понеже и резултатите излизат веднага. След прегледите доста хора са насочени към личните лекари, за да се вземат направления за продължаване на лечението“, поясни Кубинска. Тя допълни, че Мугла през лятото живеят над 150 жители, а зимата остават около 100 жители, тъй като заради отдалечеността много от тях прекарват зимата в Смолян при свои близки.\r\nПо време на прегледите е снега подробна анамнеза на всички жители на Мугла и е извършено запознаване с медицинските документи на пациентите. На всички тя е извършено измерване на ръст и тегло с изчисление на Индекс на телесна маса за определяне степента на наднорменото тегло, измерване на пулс и артериално налягане, експресно измерване на кръвна захар и общ холестерол, измерване на костна плътност и ултразвуково изследване на щитовидна жлеза, каза още Кубинска.\r\nНели ГЕРГЬОВСКА", "date": "2018.05.22", "title": "Даниела Кубинска, кмет на село Мугла: 42 мъже и жени от селото бяха прегледани безплатно на място от екип медицински специалисти"}
{"url": "http://www.focus-news.net/news/2018/05/22/2525096/sofiya-postradaliyat-pri-katastrofata-do-selo-anton-shofyor-e-priet-v-so-na-umbal-sv-anna-s-opasnost-za-zhivota.html", "text": "Пострадалият при катастрофата до село Антон, шофьор е приет в СО на УМБАЛ \"Св. Анна\" в много тежко състояние, с черепно-мозъчна травма и гръдно-коремна травма. Това съобщиха от пресцентъра на УМБАЛ \"Св. Анна\"- София АД. \r\nНастанен е в КАИЛ (реанимация) на болницата с опасност за живота.", "date": "2018.05.22", "title": "София: Пострадалият при катастрофата до село Антон, шофьор е приет в СО на УМБАЛ \"Св. Анна\" с опасност за живота"}
{"url": "http://www.focus-news.net/news/2018/05/22/2525097/pazardzhik-elektrorazpredelitelnoto-druzhestvo-dade-ukazaniya-na-abonatite-pri-gramotevichni-buri.html", "text": "Със зачестяването на гръмотевични бури през пролетта и лятото е необходимо абонатите на електрическата мрежа да бъдат особено внимателни, съобщи за Радио „Фокус“ – Пазарджик Крум Косев от Пресцентъра на електроразпределителното дружество. При гръмотевични бури е необходимо да се изключат от контакта телевизор, компютър, климатик, CD и DVD или други електрически уреди. Той припомни, че мълниезащитната инсталация на всяка сграда трябва да бъде  заземена съгласно изискванията и периодично проверявана, а за защита на домакинските уреди и вътрешната електрическа инсталация е препоръчително да има монтирана катодна защита в ел. табло на сградата или устройства като UPS, протектори и разклонители с предпазител и/или катоден отвод. „ Ако по време на гръмотевична буря се намирате на открито, сред природата, трябва по възможност отдалечете се от електропроводи и да не хващате  метални конструкции, огради, парапети и други метални заграждения. При къмпингуване, ако вашата каравана или палатка влезе в контакт със скъсан или повреден електрически проводник или се намира в близост до повредения електропровод, незабавно се отдалечете и останете на безопасно място до пристигане на аварийна група“, уточни Косев.  Той допълни, че ако проводникът е паднал на земята, не трябва да се докосва.\r\nАлбена ЖИЛЕКОВА", "date": "2018.05.22", "title": "Пазарджик: Електроразпределителното дружество даде указания на абонатите при гръмотевични бури"}
{"url": "http://www.focus-news.net/news/2018/05/22/2525098/peoples-daily-spored-eksperti-kitay-tryabva-da-postroi-nay-malko-shest-samoletonosacha.html", "text": "Китай трябва да построи още най-малко шест самолетоносача, за да може да обезпечи националната си сигурност и да защитава интересите си в чужбина, пише военният експерт Лянг Фанг в материал, публикуван от електронното издание на китайския правителствен вестник Peoples Daily, след завършването на първоначалните морски изпитания на втория самолетоносач на страната.\r\nКорабът, който е първият от своя вид, построен изцяло в Китай, се върна в корабостроителницата на Далян на 18 май след петдневни изпитания, съобщава изданието.\r\nЛянг обясни, че на основата на опита от построяването на този самолетоносач, няма да отнеме много време на Китай да построи нов.\r\nВоенният експерт посочи, че крайбрежието на Китай е дълго и страната трябва да построи поне още шест такива кораба, заедно с няколко авионосни ударни групи, за да обезпечи националната си сигурност и да защити интересите си в чужбина.\r\nНезависимо от това, че Пекин още е далеч от това да изгради армия от световна величина, страната няма да пести усилия за завършването на модернизацията на въоръжените си сили до 2035 година, заключи експертът.\r\nПревод и редакция:", "date": "2018.05.22", "title": "Peoples Daily: Според експерти, Китай трябва да построи най-малко шест самолетоносача"}
{"url": "http://www.focus-news.net/news/2018/05/22/2525101/pazardzhik-826-leva-e-srednata-mesechna-zaplata-v-oblastta.html", "text": "826 лeвa е средната месечна заплата в областта. Наетите лица по трудово и служебно правоотношение в област Пазарджик към края на март 2018 г. се увеличават с 5.7%, съобщи за Радио „Фокус“ – Пазарджик Гергана Спасова, експерт в Териториалното статистическо бюро в Пазарджик. По думите й, техният брой надвишава 60 хиляди души. В същото време през първото тримесечие на 2018 г. средната месечна работна заплата за областта намалява спрямо четвъртото тримесечие на 2017 г. с 4.2% и достига 826 лева. За обществения сектор в област Пазарджик средната месечна заплата е 907 лeвa, а за частния – 804 лева. В сравнение с останалите области на страната през първото тримесечие на 2018 г. област Пазарджик е на 16-о място по показателя „средна работна заплата“. Най-висока средна месечна работна заплата получават наетите в областите София – 1 456 лeвa и Стара Загора – 1 052 лeвa.\r\nАлбена ЖИЛЕКОВА", "date": "2018.05.22", "title": "Пазарджик: 826 лева е средната месечна заплата в областта"}
{"url": "http://www.focus-news.net/news/2018/05/22/2525103/washington-examiner-parvite-udari-s-f-35-byaha-naneseni-ot-izraelski-piloti.html", "text": "Израел стана първата страна в света, която нанесе въздушни удари, използвайки многоцелевия изтребител от пето поколение F-35, съобщи във вторник командващият Военновъздушните сили на страната генерал-майор Амикам Норкин, цитиран от американското консервативно издание Washington Examiner.\r\n„Самолетите „Адир“ (F-35) вече функционират и изпълняват бойни мисии“, заяви Норкин по време на конференция, организирана от ВВС на Израел в Херцелия. „Всъщност, ние нанесохме първите удари с F-35 в света. Вече атакувахме два пъти в Близкия Изток, използвайки F-35 и по този начин станахме първите на планетата, които са го правили. ВВС на Израел са пионери и световен лидер в употребата на въздушните сили“.\r\nНоркин представи и снимки на летящ над Бейрут F-35 по време на конференцията.\r\nКомандирът на израелските ВВС заяви още, че след използването на F-35 за въздушните удари в Близкия Изток, военните обсъждат как да се възползват от неговите способности.\r\nПревод и редакция:", "date": "2018.05.22", "title": "Washington Examiner: Първите удари с F-35 бяха нанесени от израелски пилоти"}
{"url": "http://www.focus-news.net/news/2018/05/22/2525104/aleksandar-aleksandrov-vidinski-sayuz-na-zarnoprizvoditelite-niski-dobivi-ot-pshenitsa-i-echemik-ochakvat-zemedelskite-proizvoditeli.html", "text": "Ниски добиви от пшеница и ечемик очакват земеделските производители  в областта, каза за Радио „Фокус“ – Видин Александър Александров, председател на Видинския съюз на зърнопроизводителите. Той посочи, че сеитбата на есенниците е закъсняла, а тази пролет на места е имало и локални градушки. „Закъсня и вегетацията при пшеницата, но дъждовете, които паднаха през миналата седмица са добри за посевите с пшеница, ечемик и рапица. Климатичните условия през миналата есен и през  тази зима и пролет не бяха нормални за нашия регион и това е една от причините да очакваме по-ниски добиви“, заяви Александър Александров. Той допълни, че няма да бъдат постигнати добивите при пшеницата от миналата година, които бяха 600 кг. от декар. „Най-рано в края на месец юни започва прибирането на ечемик и рапица, но дотогава има още много селскостопански мероприятия, които трябва да се извършат на полето – пръскания срещу болести, окопавания при есенниците“, допълни земеделският производител.\r\nАнна ЛОЗАНОВА", "date": "2018.05.22", "title": "Александър Александров, Видински съюз на зърнопризводителите: Ниски добиви от пшеница и ечемик очакват земеделските производители"}
{"url": "http://www.focus-news.net/news/2018/05/22/2525107/kyustendil-61-godishna-zhena-e-zadarzhana-ot-politsiyata-v-dupnitsa-za-krazhbata-ot-priyuta-na-otets-ivan.html", "text": "61-годишна жена беше задържана от полицията в Дупница заради кражба на дарения от храма в приюта на отец Иван в Нови хан, съобщават от бТВ. Кражбата е била извършена в събота. На обяд храмът е празен. В приюта, разплакана, влиза непозната жена.\r\n„Съобщава със сълзи в очите, облечена в траурни дрехи, как дъщеря ѝ е починала преди няколко дни, по време на раждане на дете. Сега, тя щяла да отглежда сама детето, заедно със зет си. И как щяла да дойде да ни дари дрехи на дъщеря си”, разказва отец Григорий.\r\nНепознатата прекарва в храма над 25 минути.\r\nКамерата е запечатала неуспешните ѝ опити да отвори една от кутиите с дарения, както и сполучливото разбиване на касата с пари от свещи и дарения – с отвертка, с която монахинята, отговаряща за църквата, почиства свещниците.\r\n„Със сигурност е обиграна тази история, за да втълпи някакво съчувствие, състрадание. Човек не може да предположи, че тя ще влезе с нещо лошо в храма. Виждате сами, тя дори пали за упокой”, казва още отец Григорий.\r\nТази е втората кражба, документиран от камерите в храма. Първата е била разкрита.\r\nСега не е ясно колко пари липсват. Кутията е отваряна за последно след Великден.\r\n„Ако е дошла и ми каже: „Гладна съм”, щях да ѝ дам пари и продукти. А сега...  аз ѝ прощавам. Ама дали Бог ще ѝ прости – не знам. От църква не се взима никога”, каза отец Иван.\r\nВ приюта ползват събраните от свещи и дарения пари, за да платят сметката си за ток.", "date": "2018.05.22", "title": "Кюстендил: 61-годишна жена е задържана от полицията в Дупница за кражбата от приюта на отец Иван"}
{"url": "http://www.focus-news.net/news/2018/05/22/2525102/sport-britanetsat-sayman-yeyts-vodi-v-koloezdachnata-obikolka-na-italiya.html", "text": "Британецът Саймън Йейтс е начело в генералното класиране на Колоездачната обиколка на Италия след днешното индивидуално бягане по часовник. Пет етапа преди края на състезанието той запази преднината си от 56 секунди на върха и остава основен претендент за крайната победа. Втори във временното класиране и миналогодишен победител е Том Думолин от Австралия, а трети е италианецът Доменико Поцовиво на три минути и единадесет секунди от лидера.", "date": "2018.05.22", "title": "Спорт: Британецът Саймън Йейтс води в колоездачната обиколка на Италия"}
{"url": "http://www.focus-news.net/news/2018/05/22/2525108/sport-rilski-sportist-specheli-bronzovite-medali-v-shampionata-po-basketbol.html", "text": "Рилски спортист победи Академик Бултекс Пловдив с 92:77 и по този начин спечели серията с 2:0 победи и се окичи с бронзовите медали в Националната басктеболна лига. Това е поредно постижение за самоковци през сезона, в който вече спечелиха Купата на България, побеждавайки Левски Лукойл на финала и бронзовите медали в Балканската лига. Финалът на българския шампионат е между Балкан Ботевград и Левски, като засега резултатът е 1:0 и се играе до 3 победи.", "date": "2018.05.22", "title": "Спорт: Рилски спортист спечели бронзовите медали в шампионата по баскетбол"}
{"url": "http://www.focus-news.net/news/2018/05/22/2524715/sofroniev-prepis-na-istoriya-slavyanobalgarska-shte-bade-pokazan-v-bryuksel-po-sluchay-denya-na-balgarskata-prosveta-i-kultura-i-slavyanskata-pismenost.html", "text": "Първият Софрониев препис на „История славянобългарска“, изложбата „Книги, посоки, публики” на старопечатни книги и 3D визуализация на пътя на кирилицата ще видят гостите на празника по случай Деня на българската просвета и култура и славянската писменост в Брюксел. Това съобщиха от пресцентъра на Министерство на културата. Събитието се организира от комисар Мария Габриел, Министерството на образованието и науката, Министерството на културата и Националната библиотека \"Св. Св. Кирил и Методий“ в сградата на Европейската комисия Berlaymont от 19.30 ч. Участие в отбелязването на празника ще вземат министрите на културата Боил Банов и на образованието Красимир Вълчев. Ще се проведе и среща-дискусия на писатели и преводачи в библиотеката на зала „Лекс“ на Европейския парламент под надслов „Обединени в разнообразието“, посветена на богатството на европейските езици.\r\nПоканени са министър-председателят Бойко Борисов, председателят на ЕК Жан-Клод Юнкер, председателят на ЕП Антонио Таяни и председателят на Съвета на ЕС Доналд Туск. Сред гостите ще бъдат министри на държавите членки по образование и култура, посланици, евродепутати, български служители в европейските институции и българската общност в Брюксел. \r\nНаправеният от Софроний Врачански препис на „История славянобългарска“ през 1765 г., известен още като Котленски препис, се съхранява в Националната библиотека „Св. Св. Кирил и Методий“.", "date": "2018.05.22", "title": "Софрониев препис на „История славянобългарска“ ще бъде показан в Брюксел по случай Деня на българската просвета и култура и славянската писменост"}
{"url": "http://www.focus-news.net/news/2018/05/22/2524737/smolyan-obshtinskite-savetnitsi-ot-gerb-shte-provedat-priemna-v-selo-sokolovtsi.html", "text": "Общинските съветници от ГЕРБ-Смолян, Ангел Безергянов, Славка Каменова и Мариана Сивкова ще имат приемен ден в село Соколовци. Това съобщиха от пресцентъра на ПП ГЕРБ. Той ще се проведе от 18.30 часа в кметството.\r\nАнгел Безергянов е член на две постоянни комисии – Комисията по териториално устройство, общинска собственост, екология, земеделие и гори и Комисията по законност, местно самоуправление, обществен ред и сигурност. \r\nСлавка Каменова е член на постоянната Комисия по териториално устройство, общинска собственост, екология, земеделие и гори. \r\nМариана Сивкова е член на две постоянни комисии- Комисия по бюджет финанси и икономическо развитие и Комисията по здравеопазване и социални дейности, образование, култура, вероизповедания, младежта и спорта.", "date": "2018.05.22", "title": "Смолян: Общинските съветници от ГЕРБ ще проведат приемна в село Соколовци"}
{"url": "http://www.focus-news.net/news/2018/05/22/2524716/denyat-22-may-v-svetovnata-istoriya.html", "text": "2016 г. \r\nНа референдума в Таджикистан избирателите одобриха с 94,5% мнозинство изменения на конституцията, с които дадоха право на президента Eмомали Рахмон да остане на поста до края на живота си.2015 г. \r\nВ Ирландия се провежда референдум по въпрос за узаконяване на еднополовите бракове. С подкрепата на 61% от гласувалите поправката е приета.2014 г. \r\nГлавнокомандващият тайландската армия генерал Прают Чан-оча става премиер на Тайланд.2012 г. \r\nПървият частен космически кораб Дракон (SpaceX Dragon) стартира от нос Канаверал за да се скачи с Международната космическа станция.2012 г. \r\nВ Токио влиза в експлоатация най-високата в света телевизионна кула Tokyo Sky Tree с височина от 634 метра.2011 г. \r\nЗа победител на президентските избори на Сейшелските острови е обявен досегашния президент Джеймс Майкъл.2011 г. \r\nНад 116 човека загиват, а над 400 са ранени от торнадо с дължина 9.5 км и ширина 1 км в град Джоплин в щата Мисури, САЩ.2008 г. \r\nДмитрий Медведев осъществява първото си задгранично официално посещение като президент на Руската Федерация в Република Казахстан. 2008 г. \r\nОфициално е започват строежа на Олимпийския стадион в Лондон, кйто ще приюти Летните Олимпийски игри през 2012 г.2006 г. \r\nМакедонският президент Бранко Цървенковски, е на посещение в Рим, където се среща с папа Бенедикт XVI. На срещата папата изразява признание за успешното формиране на демократично, мултиетническо и мултирелигиозно общество в Македония, в която религиозната толерантност и зачитането на правата са на най-високо ниво. На срещата папата изтъква, че Ватикана внимателно следи напредъка на Македония към ЕС и ще продължи да подкрепя обединението на Европа, а в този дух и членството на Македония в съюза. Бранко Цървенковски на свой ред заявява, че Македония ще продължи да гради близки отношения с Ватикана. Македонският държавен глава кани папа Бенедикт XVI да посети Република Македония.2006 г. \r\nОбявени са окончателните резултати от проведения ден по-рано референдум за независимост на Черна гора. \"За\" независимост на републиката гласуват 55,52% от гласоподавателите, а \"против\" - 44,48%. На референдума гласуват общо 86,35 % от имащите право на глас. За независимостта на републиката гласуват най-много гражданите в общините Рожае /91,3%/, Плав, Цетине и Улцин, а най-малко - в Андриевица и Плужине.2006 г. \r\nПри операция на силите за сигурност в чеченския град Шали е задържан полевият командир Увайс Тисаев. При престрелка по време на операцията са ранени двама военнослужещи и един милиционер.1992 г. \r\nБосна и Херцеговина, Хърватия и Словения се присъединяват към ООН.1990 г. \r\nБившият марксистки Южен Йемен и консервативният Северен Йемен се обединяват в обща държава.\r\nЙеменска република е държава в Югозападна Азия, на Арабския полуостров, по крайбрежието на Червено море. През VI в. територията на Йемен е завладяна от персите. През VII-IX в. влиза в територията на халифата на Омеядите, по-късно – на Абасидите. Под турска власт е през 1517-1633 г. и 1872-1911 г. През 1839 г. Великобритания установява протекторат над Южен Йемен. През 1962 г., в резултат на антифеодалната революция в Северен Йемен, е провъзгласена Йеменската арабска република (ЙАР). Избухва гражданска война, продължила до 1970 г. След ожесточена борба за независимост през 1967 г. Южен Йемен става независима държава. Три години по-късно – от 1970 г. – вече е Народна демократическа република Йемен (НДРЙ). На 22 май 1990 г. Йеменска арабска република и Народна демократическа република Йемен се обединяват под името Йеменска Република. Президент е А. А. Салех, министър-председател Абу Бакр Атас. От 1997 г. – министър-председател е Ф. С. Бен Ганим. От 1945 г. Йемен членува в Лигата на арабските държавиви.1972 г. \r\nЦейлон е преименуван в Шри Ланка.\r\nДемократична социалистическа република Шри Ланка (до 1972 г. – Цейлон) е разположена в Южна Азия, на остров Шри Ланка в Индийския океан. До 1948 г. Шри Ланка е владение, а до 1972 г. – доминион на Великобритания. През V-II в. пр. Хр. на о-в Цейлон се заселват синхали и тамили от Индия. От 1505 г. започва колонизацията на острова от португалците, които подписват с образуваните княжества търговски договори. През 1540-1592 г. Португалия владее острова. През XVII в. става владение на Нидерландия, през 1770 г. Цейлон става повод за война между Франция, Нидерландия и Великобритания. За една година – 1795-1796 г., островът е завладян от Великобритания. От 1802 г. влиза в състава на Британска Индия. През 1802-1848 г. островът е отделен като британска колония Цейлон. През 1947 г. Великобритания дава на острова независимост и права в състава на Общността. През 1972 г. Цейлон е провъзгласен за Демократична република Шри Ланка, а шест години по-късно – за Демократична социалистическа република Шри Ланка. Съгласно действащата от същата година конституция Шри Ланка е унитарна държава с президентска форма на управление. От ноември 1994 г. президент на страната е лидерът на Народната партия Ч. Бандаранайке Кумаратунга (преизбрана през 1999 г.), министър-председател С. Бандаранайке (майка на президента). От 1995 г. Шри Ланка е член на ООН.1972 г. \r\nРичард Никсън пристига в Москва и така става първият президент на САЩ, извършил официално посещение в СССР.\r\nРичард Никсън е 37-и президент на САЩ (1969 г. – 1974 г.), кандидат от Републиканската партия. Роден е на 9 януари 1913 г. в Йорба Линда, щат Калифорния. Завършва своето образование в \"Уайтър Колидж\" (1934 г.). Служи във Военноморските сили на САЩ от 1942 г. до 1945 г. От 1950 г. е в Сената на САЩ. От 1952 г. до 1960 г. е вицепрезидент на Дуайт Айзенхауер. През 1960 г. се включва в предизборната борба с президента Джон Фицджералд Кенеди и губи. Избран е за президент през 1969 г. По време на президентския мандат на Никсън Нийл Армстронг стъпва на Луната (20 юли 1969 г.), водят се военни действия в Камбоджа и Виетнам, подписва се мирен договор с Виетнам (1973 г.). През август 1974 г. вицепрезидентът Джералд Ръдълф Форд заема президентското място на Никсън, в резултат от аферата \"Уотъргейт\". Умира на 22 април 1994 г. в Ню Йорк.1966 г. \r\n16-годишният американски певец Брус Спрингстийн записва своята първа песен. Брус Спрингстийн е американски рокизпълнител, китарист, композитор, автор на текстове. Роден е на 23 септември 1949 г. във Фрийхолд, Ню Джърси, САЩ. Кариерата си започва през 1969 г., когато записва песни с неизвестната група “Костийлс”. В колежа създава собствена група – “Стийлс Милс” (1969 г. – 1971 г.), с която концертира. Следващите му групи са “Доктор Зу”, “Соник Бум”, “Брус Спрингстийн бенд”. Първият солов албум на Спрингстийн е записан във фирмата “Си Би Ес” (1974 г.). Критиците го обявяват за “спасител” на рокендрола. През 70-те и 80-те години работи със съпровождащата група “Ийстрийт бенд”. За почти 30-годишната си успешна кариера Спрингстийн издава много албуми, едни от най-продаваните за всички времена, прави стотици концерти пред пълни с публика стадиони, носител е на много награди “Грами” и на 1 награда “Оскар” за музиката към филма “Филаделфия”.1960 г. \r\nВ Чили в резултат на едно от най-силните земетресения на XX век – 9,5 бала, загиват около 5000 души.1947 г. \r\nСтудената война: В борбата си срещу разпространението на комунизма, Президентът на САЩ Хари Труман подписва Доктрината Труман, с която отпуска 400 милиона щатски долара военна и икономическа помощ на Турция и Гърция, за да противодействат на вътрешните комунистически движения.1939 г. \r\nВтора световна война: Германия и Италия подписват Железния пакт1906 г. \r\nБратята Уилбърт (1867 г. – 1912 г.) и Орвил (1871 г. – 1948 г.) Райт – американски авиоконструктори и летци, патентоват първия самолет. На 17 декември 1903 г. братята те извършват няколко полета с продължителност до 59 секунди на конструиран от тях планер с двигател с вътрешно горене. През 1908 г. първи осъществяват полет с пасажер на борда.1874 г. \r\nВ Милано се състои премиерата на “Реквием” от Джузепе Верди.\r\nВерди е роден на 10 октомври 1813 г. в Ронколе, провинция Парма. Музикалните способности на италианския оперен композитор Джузепе Верди са открити от селски органист, през 1829 г. Верди учи в Бусето, където продължава музикалните си занимания. Подпомогнат от Баредзи (на когото става зет), Верди прави несполучлив опит да постъпи в Миланската консерватория. Учи при Винченцо Лавиня – композитор и диригент в Миланския оперен театър \"Ла Скала\". На 24 години пише първата си опера \"Оберто граф Бонифачо\" (1839 г.) и неуспешната опера \"Мнимият Станислав\" или \"Крал за един ден\". Следват: \"Навуходоносор\" (1842 г.) и 12 нови опери, между които \"Ломбардци\" (1843 г.), \"Ернани\" (1844 г.), \"Двамата Фоскари\" (1844 г.), \"Жана д’Арк\" (1845 г.), \"Алзира\" (1845 г.), \"Атила\" (1846 г.), \"Макбет\" (1847 г.), \"Разбойници\" (1847 г.), \"Корсарят\" (1848 г.), \"Аролдо\" (1850 г.) и др. Новият период в творчеството му започва след 1851 г., когато създава оперите \"Риголето\", \"Трубадур\", \"Травиата\", \"Симоне Боканегра\", \"Сицилианска вечерня\", \"Бал с маски\", \"Силата на съдбата\", \"Дон Карлос\". Последният период от творчеството на Верди обхваща оперите \"Аида\", \"Отело\" и \"Фалстаф\" – връх в реалистичното оперно изкуство. Умира на 27 януари 1901 г. в Милано.1856 г. \r\nВ Москва е създадена Третяковската галерия. Тя е един от най-големите музеи в света – разполага с над 130 000 произведения на живописта, графиката и скулптурата. Галерията е създадена от руския търговец и меценат Павел Третяков /1832-1898 г./ със съдействието на брат му Сергей Третяков /1834-1892 г./. От 1856 г. Павел Третяков започва да събира художествена колекция, която през 1892 г. дарява на Москва. До 3 юни 1918 г., когато е национализирана с декрет на Ленин, тя се нарича Московска художествена галерия на Павел и Сергей Третякови.1849 г. \r\nЕйбрахам Линкълн получава патент за конструирания от него плаващ сух док, с което остава единственият до сега американски президент, патентовал собствено изобретение.\r\nЕйбрахам Линкълн е американски политик, ХVІ президент на САЩ (1860-1865 г.), републиканец. Роден е на 12 февруари 1809 г., в Ходжънвил, Кентъки. През 1834 г. е избран е за депутат, ръководител е на партията на Вигите. Линкълн се обявява против робството и срещу Мексиканската война (1846 г.). Той успява да спечели огромна популярност в американските щати, които обикаля, разпространявайки идеите си. Един от основателите на Републиканската партия е (1854 г.). По време на президентския мандат на Ейбрахам Линкълн Северът печели Гражданската война срещу Юга, с което се слага край на сепаратизма в Американския съюз. През 1864 г. той е преизбран за президент. Няколко дни по-късно – на 15 април 1865 г. във Вашингтон, е убит от сектанта Дж. У. Буут, който стреля срещу него с вика: \"Отмъстих за Юга!\".1813 г. \r\nВъв Венеция се състои премиерата на операта на Джоакино Росини “Италианката в Алжир”.\r\nИталианският композитор Джоакино Росини е роден на 29 февруари 1792 г. в Пезаро, Италия. Произхожда от семейството на градски оркестрант и певица от пътуваща трупа. През 1806 г. започва да работи като корепетитор, клавесинист, диригент, хормайстор на оперна трупа. На 14-годишна възраст постъпва в музикален лицей, който завършва през 1810 г. Тогава се появява и първата му опера. Сериозно влияние върху формирането му като музикант имат Хайдн и Моцарт. През 1816 г. се появява знаменитата му опера \"Севилският бръснар\", поставена в Рим. По-късно създава лирико-комичните опери \"Пепеляшка\" (1817 г.), \"Крадливата сврака\" (1817 г.). Характерни за оперите на Росини са красивата и мелодична музика и използването на нови музикално-драматични форми. От 1824 г. е директор на Италианския театър в Париж. В Париж създава много нови опери: \"Граф Ори\" (1828 г.), \"Вилхелм Тел\" (1829 г.), преработва някои от предишните си опери. \"Вилхелм Тел\" е последната му опера. Изкуството на Росини е дълбоко реалистично. Музиката му е тясно свързана с народните мелодии и битовите музикални жанрове. Умира 13 ноември 1868 г. в Паси, близо до Париж.1455 г. \r\nБитката при Сент Олбанс в Англия слага началото на войната за английския престол между привържениците на Ланкастърите (с червена роза на герба), поддържани от едрата феодална аристокрация, и управляващата династия на Йорк (с герб бяла роза), продължила 30 години, през които двата рода са почти избити. Войната завършва с победата на Хенри Тюдор (през 1485 г.), след като в началото Йорките имат известен успех. Така се поставя началото на династията Тюдори, чийто първи крал става представителят на Ланкастърите – Хенри VII.853 г. \r\nОлаф І – син на краля на Норвегия, оглавява викингите в Ирландия и обявява за нейна столица Дъблин.На тази дата са родени:1907 г. \r\nВ Доркинг, Англия е роден сър Лорънс Оливие - английски театрален и филмов актьор.\r\nСнима се в десетки филми в Англия и САЩ. Първият му голям успех в киното е във филма на американския режисьор Уилям Уайлър \"Wuthering Heights\" (1939).\r\nОгромен актьорски и режисьорски триумф му носи екранизацията на шекспировата пиеса \"Хенри V\" (1944). Многократно се връща към творчеството на Уилям Шекспир - \"Хамлет\" (1948), \"Ричард III\" (1956) и \"Отело\" (1966). Незабравима е неговата игра във филма по пиесата на Джон Осбърн \"Комедиантът\".\r\nРъководител е на основания през 1963 г. Национален театър. През 1947 г. получава почетната титла \"сър\". Носител на три награди \"Оскар\" (1946, 1948, 1970), главна награда на кинофестивала във Венеция през 1948 г., сребърна награда на Берлинския фестивал през 1956 г.\r\nЖенен за актрисата Вивиан Лий, която умира през 1967 г. Лорънс Оливие се снима за последно във филма \"Реквием за войната\" през 1988 г. Умира в родната Англия през 1989 г.1859 г. \r\nРоден е сър Артър Конан Дойл – популярен английски писател, автор на книги за детектива-любител Шерлок Холмс, на научно фантастична и приключенска литература, на исторически изследвания. Негови съчинения са: повестите \"Знакът на четиримата\" (1890 г.), \"Баскервилското куче\" (1901-1902 г.), \"Долината на ужаса\" (1914-1915 г.), сборници с разкази: \"Приключенията на Шерлок Холмс\" (1891-1892 г.), \"Спомени за Шерлок Холмс\" (1892-1893 г.); романът \"Изгубеният свят\" (1912 г.); книги по история на англо-бурската война и Първата световна война и др. Сър Артър Конан Дойл умира на 7 юли 1930 г. в Кроуборо.1813 г. \r\nРоден е Вилхелм Рихард Вагнер – немски композитор, създател на музикалната драма. Опитва да композира на 15-годишна възраст. На 20 години е концертмайстор във Вюрцбург и последователно диригент в оперните театри в Магдебург, Кьонигсберг и Рига. Първата си опера \"Феите\" завършва през 1834 г. Следват \"Любовна забрана\", \"Риенци\", \"Летящият холандец\", \"Танхойзер\" и \"Лоенгрин\". Вместо традиционните арии и ансамбли пише големи музикални сцени, изградени с лайтмотивна техника. След революционните събития в Дрезден от 1849 г. емигрира в Швейцария, където живее 13 години. Там пише книгите \"Изкуство и революция\", \"Музика на бъдещето\", \"Опера и драма\" и др. Започва работа върху тетралогията \"Пръстенът на нибелунгите\", върху която работи близо 25 години, завършва операта \"Тристан и Изолда\" и нахвърля скици на \"Нюрнбергските майстори певци\". През 1861 г. се завръща в Германия. По инициатива на крал Лудвиг II в Байройт е построен театър за неговите опери, открит с тетралогията \"Пръстенът на нибелунгите\" (1876 г.), която поставя началото на ежегодните Вагнерови тържества. Последната му опера е изпълнена на тези тържества през 1882 г. Вагнер сам пише текста за музикалните си драми, като черпи сюжетите им от немски средновековни легенди. Той променя концепцията за традиционната опера и избягвайки шаблонната виртуозност, се стреми да свърже тясно поезията с музиката. Оркестърът, според Вагнер, е главното средство за дълбок и възвишен драматизъм. Оказва голямо влияние върху съвременната музика. Вагнер умира на 13 февруари 1883 г. във Венеция.На тази дата умират:1983 г. \r\nУмира Албер Клод – белгийски биохимик. Той е роден на 23 август 1899 г., в Лонлие, Белгия. Албер Клод е един от първите, които прилагат метода на диференциалното центрофугиране за изследване на субклетъчните структури. Установява, че окислителните процеси са локализирани в митохондриите. През 1974 г. получава нобелова награда (съвместно с Г. Паладе и Ш. дьо Дюв).1885 г. \r\nУмира Виктор Мари Юго – френски поет, романист, драматург и общественик. Роден е на 26 февруари 1802 г. в Безансон, в семейство на бригаден генерал. Започва да пише още в училищна възраст. През 1817 г. негови стихове са удостоени с награда от Френската академия, а са публикувани през 1822 г. в книгата “Оди и разни стихотворения”, която му донася известност. През 1818 г. излиза и първата част от романа “Бюг Жаргал” (публикуван през 1825 г.). През 1826 г. оглавява литературно дружество “Сенакъл”, в което влизат Сент Бьов, Мюсе, Вини, Ал. Дюма и други млади писатели-романтици. Особено значение придава на драматургията, в която по това време господстват каноните на класицизма. Осъществява революция в театъра като теоретик: предисловието му към драмата “Кромуел” (1827 г.) е възприето като манифест на романтиците. Исторически обосновавайки романтизма, Юго отхвърля класицистичните канони, отстоява творческата самостоятелност на художника, подчертава необходимостта от опора в природата. През 1831 г. излиза романът му “Парижката Света Богородица”. През 30-те и 40-те години става член на Френската академия и пер на Франция. След революцията 1848 г. се противопоставя на узурпацията на властта от президента на Втората република Луи Бонапарт, а след преврата от 2 декември 1851 г. е принуден да бяга от Франция. 20 години живее в изгнание. В тези години се разгръща и неговият великолепен дар на публицист. Романи от 60-те години: “Клетниците” (1862 г.), “Морски труженици” (1866 г.), “Човекът, който се смее” (1869 г.). Писателят се връща в родината си през 1870 г., след падането на Втората империя. Скоро след Френско-пруската война и разгрома на Парижката комуна излиза книгата “Страшна година” (1872 г.) и “93-та година” (1874 г.). През 1882 г. завършва своя епос “Легенда на вековете”. Смъртта му попречва да завърши работата над сборника “Всички струни на лирата”.337 г. \r\nУмира Константин I Велики, римски императорЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.22", "title": "Денят 22 май в световната история"}
{"url": "http://www.focus-news.net/news/2018/05/22/2524665/sport-arsenal-se-gotvi-da-predpochete-za-menidzhar-unay-emeri-pred-mikel-arteta.html", "text": "Футбол: Арсенал се готви да предпочете  за мениджър Унай Емери  пред Микел Артета .  Разговорите с бившия играч на клуба бяха напреднали и Артета беше почти сигурен за поста преди Унай Емери да даде знак, че би приел работата. Очаква се бившият треньор на Пари Сен-Жермен да бъде назначен следващата седмица. Емери досега е водил шест клуба за 13 години, като освен Пари Сен-Жермен, той е ръководил и Валенсия, и Спартак Москва преди да изведе Севиля до три трофея в Лига Европа.", "date": "2018.05.22", "title": "Спорт: Арсенал се готви да предпочете  за мениджър Унай Емери  пред Микел Артета"}
{"url": "http://www.focus-news.net/news/2018/05/22/2525105/tass-nikolas-maduro-obyavi-za-persona-non-grata-povereniya-v-delata-na-sasht-tod-robinsan.html", "text": "Президентът на Венецуела обяви за персона нон грата временно поверения в делата на САЩ Тод Робинсън, предава ТАСС, като се позовава на публикации в американските медии.\r\n„Обявих го за персона нон грата и обявявам, че временно поверения в делата на САЩ трябва да напусне в течение на 48 часа“, заяви Мадуро.\r\nПревод и редакция:", "date": "2018.05.22", "title": "ТАСС: Николас Мадуро обяви за персона нон грата поверения в делата на САЩ Тод Робинсън"}
{"url": "http://www.focus-news.net/news/2018/05/22/2524689/ministar-nikolay-nankov-shte-otkrie-diskusionen-forum-novite-investitsii-vav-vik-infrastruktura.html", "text": "Министърът на регионалното развитие и благоустройството Николай Нанков ще открие дискусионен форум „Новите инвестиции във ВиК инфраструктура“. Това съобщиха от пресцентъра на Министерство на регионалното развитие и благоустройството. Събитието ще се проведе от 10.00 часа в зала „Роял“ на София Хотел Балкан. Модератор на организираното от Министерството на регионалното развитие и благоустройството събитие ще бъде заместник-министър Малина Крумова. На него се очаква да присъстват вицепремиерът Томислав Дончев, министърът на околната среда и водите Нено Димов, кметът на София Йорданка Фандъкова, областни управители, представители на ВиК асоциации и други. \r\nПо време на форума ще бъдат представени инвестициите във ВиК мрежи и съоръжения, които ще бъдат финансирани от Оперативна програма „Околна среда 2014-2020 г.“ на база изготвените регионални прединвестиционни проучвания.", "date": "2018.05.22", "title": "Министър Николай Нанков ще открие дискусионен форум „Новите инвестиции във ВиК инфраструктура“"}
{"url": "http://www.focus-news.net/news/2018/05/22/2524780/ministar-nikolay-nankov-pochti-1300-km-ot-vik-infrastrukturata-shte-badat-rehabilitirani-i-novoizgradeni.html", "text": "Изправени сме пред предизвикателството да направим ВиК сектора устойчив от финансова, социална и икономическа гледна точка. Това каза министърът на регионалното развитие и благоустройството Николай Нанков по време на дискусионния форум „Новите инвестиции във ВиК инфраструктура“, предаде репортер на Агенция „Фокус“. „Това е един от най-важните отрасли в обществения ни живот. Политиката освен, че се провежда като секторна от министерството, в нея са включени и редица други ведомства. Секторът е изключително важен не само защото е пряко свързан със здравето на хората. Във водата се е зародил животът“, заяви Нанков. По думите му темата с инфраструктурата във водния сектор е все по-проблемна. „Около 80 хил. км са водопроводите и канализацията. Тя се намира под земята и може би е невидима за хората като проблемите. Това прави много по-тежки усилията, които я оперират и експлоатират. От 2009 г. тече реформата във ВиК сектора. Това е тежка и високопарна дума, но факт е, че се реформира. Изправени сме пред предизвикателството да направим сектора устойчив от финансова, социална и икономическа гледна точка за всички потребители на услугата“, допълни той. „В настоящия програмен период ще се усвоява огромен ресурс от почти 1,6 млрд. лв. Тези инвестиции ще минават пряко през ВиК операторите. Това е правилният подход. Служителите, които стопанисват тази инфраструктура, сме убедени, че ще бъдат и най-добрите и ефикасни бенефициенти. Предстои почти 1300 км рехабилитирана и новоизградена ВиК инфраструктура. Ще бъдат изградени две нови пречиствателни станции на територията на област Бургас“, каза още Николай Нанков. \r\nЛюба АЛЕКСИЕВА", "date": "2018.05.22", "title": "Министър Николай Нанков: Почти 1300 км от ВиК инфраструктурата ще бъдат рехабилитирани и новоизградени"}
{"url": "http://www.focus-news.net/news/2018/05/22/2525106/afp-es-obmislya-sanktsii-sreshtu-venetsuela-zaradi-nerednosti-po-vreme-na-izborite.html", "text": "Във вторник Европейският съюз съобщи, че обмисля да наложи санкции срещу Венецуела след преизбирането на Николас Мадуро като държавен глава заради „нередности“ по време на президентските избори, които не са покрили международните стандарти, предава AFP.\r\nВърховният представител на ЕС по външните работи и политиката за сигурност Федерика Могерини заяви чрез съобщение, че „Съюза и неговите членове ще обмислят предприемането на адекватни мерки“ по отношение на изборите.\r\nПревод и редакция:", "date": "2018.05.22", "title": "AFP: ЕС обмисля санкции срещу Венецуела заради „нередности“ по време на изборите"}
{"url": "http://www.focus-news.net/news/2018/05/22/2524660/sport-zlatan-ibrahimovich-beshe-izgonen-ot-igra-za-parvi-pat-ot-2012-godina.html", "text": "Футбол: Златан Ибрахимович беше изгонен от игра за първи път от 2012 година в мач от американската Мейджър Лийг Сокър в мач на отбора си Лос Анджелис Галакси, след като удари шамар на опонента си Михаел Петрасо от Монреал Импакт. Действията на шведа не останаха незабелязани заради използваната технология за видеоповторение.", "date": "2018.05.22", "title": "Спорт: Златан Ибрахимович беше изгонен от игра за първи път от 2012 година"}
{"url": "http://www.focus-news.net/news/2018/05/22/2524657/pregled-na-osnovnite-temi-v-svetovniya-pechat-agentsiya-fokus.html", "text": "Президентът на САЩ Доналд Тръмп ще наложи санкции на европейците и другите съюзници, които се противопоставят на идеята за изолация на икономиката на Иран, заяви държавният секретар на САЩ Майк Помпео, цитиран от американското консервативно издание Washington Examiner.\r\n„Ще взимаме под внимание извършване на забранени бизнес дейности в Иран“, подчерта Помпео по време на реч пред Heritage Foundation. „Прекарах много време с нашите съюзници през първите ми стри седмици. Знам, че те могат да решат да запазят действието на старата ядрена сделка с Иран. Определено това е тяхно решение. Те знаят какво мислим ние“.\r\nИзданието припомня, че водещите европейски държави се опитват да убедят Иран да остане в подписаната през 2015-а година сделка, като според тях тя е предотвратила голяма регионална криза. Европейската комисия се зае да защити компаниите от американските санкции, за да позволят на режима да се възползва от икономическите придобивки на сделката. Но Помпео отново потвърди, че това няма да попречи на Съединените американски щати да наложат „безпрецедентни“ санкции, които да поставят Иран на колене.\r\n„В момента, в който бъдат наложени санкциите, страните трябва да се откажат от икономическите си дейности“, отговори той, когато бе запитан дали Държавният департамент ще се опита да омекоти удара над Европейските съюзници. „Всяка страна ще трябва да разбере, че ние не можем да продължим да създаваме богатство за (иранския генерал) Касем Сюлеймани. За това става въпрос. В крайна сметка, тези пари отидоха в него... Нашите усилия целят да удушат икономическият му капацитет да причинява вреди на Близкия Изток и на света“.\r\nWashington Examiner коментира, че европейските съюзници на Вашингтон се тревожат, че Иран ще използва заплахите, за да възобнови ядрената си програма, което би подновило кризата в Близкия Изток, аналогична на тази, предизвикана от ядрените и ракетните изпитания на Северна Корея. Помпео предупреди Иран да не го прави.\r\n„Ако се опитат да се върнат към това, ако се опитат да започнат да обогатяват (уран), ние сме напълно подготвени да отговорим и на това“, отсече държавният секретар. „Със сигурност няма да разкривам какъв точно ще е отговорът ни. Но ние ги гледахме как говорят и чухме как казват това. Надявам се, че ще вземат различно решение, че ще изберат друг път“.\r\nВестникът припомня, че за разлика от САЩ, европейските им съюзници се опитват да осигурят юридическа защита за европейските компании, които инвестират в Иран. „Европейският съюз се ангажира да смекчи въздействието на санкциите на САЩ върху европейските предприятия и да предприеме стъпки за запазване на растежа на търговските и икономически отношения между ЕС и Иран”, заявиха от Европейската комисия в петък.\r\nЕвропа има ограничена способност да влияе за американските санкции, но, поради това, че най-големите корпорации, които инвестират в Иран имат големи инвестиции в САЩ, те не могат да си позволят да провокират Министерството на финансите във Вашингтон, обяснява изданието. Освен това, Помпео твърди, че санкциите биха довели до нова ефективна горна граница за ядрената програма на режима.\r\n\"Ядрените програми не са евтини\", обясни той. \"Доколкото ние сме ефективни в това, да създадем по-големи трудности на иранския режим, ние ще намалим капацитета му да продължи да развива своите ядрени системи“.\r\n*** В понеделник държавният секретар на САЩ Майк Помпео предприе широкомащабна офанзива срещу правителството на Иран, като обеща да използва икономическата и военната мощ на Съединените американски щати, за да унищожи икономиката му и да „размаже“ бойците и „прокситата“ му по целия свят, пише американското либерално издание The Washington Post, в материал, представен без редакторска намеса.\r\nВ първата си голяма външнополитическа реч като държавен секретар, Помпео изброи десетки изисквания спрямо международните дейности на Иран, както и ядрената и ракетната му програма. Ако Техеран се съгласи на тези изисквания, заяви той, САЩ ще отменят всички санкции, ще възобновят дипломатическите си отношения със страната и ще й дадат достъп до съвременни технологии.\r\nПомпео заяви, че ще работи с американското Министерство на отбраната и регионалните съюзници – група, в която са Израел, Саудитска Арабия и останалите държави от Персийския залив – за „сдържане на иранската агресия“ в региона, включително по море и в киберпространството.\r\n„Ще обезпечим свободата на навигацията в тези води и в региона“, увери той в речта си пред Heritage Foundation във Вашингтон, консервативен тинк-танк, чиито идеи се възприемат от администрацията на Тръмп. „Ще работим предотвратяване и противодействие на зловредната кибер активност на Иран. Ще намерим иранските воини и техните проксита от „Хизбулла“ по света и ще ги смажем. Иран никога повече няма да има карт-бланш за доминация в Близкия Изток“.\r\nСлужители в Държавния департамент казват, че целта на речта е да очертае пътят, който е решил да следва Доналд Тръмп, след като обяви, че изкарва САЩ от ядрената сделка с Иран и възобновява санкциите – решение, което означава нарушение на обещанията, дадени от Вашингтон, коментира WP.\r\nМинистерството на финансите на страната вече върна санкциите срещу директорът на Централната банка на Иран и други компании и групи.\r\n„Иранският режим трябва да знае, че това е само началото“, предупреди Помпео.\r\n„След като пълните ни санкции влязат в сила, те ще водят борба за оцеляването на икономиката си“, добави държавният секретар. „Иран  ще бъде принуден да направи избор: или да се бори, за да запази жизненоважната подкрепа за икономиката си, или да продължи да пръска безценното си богатство за битки в чужбина. Няма да има ресурси и за двете“.\r\nМного европейски чиновници, включително тези, които договориха иранската сделка заедно със САЩ, се противопоставиха на позицията на администрацията на Тръмп за Иран, Парижкото споразумение за климата, преместването на американското посолство в Израел от Тел Авив в Ерусалим и повишването на вносните мита, обяснява американското издание. „С приятели като тези, на кой му трябват врагове“, заяви председателят на Европейският съвет Доналд Туск наскоро.\r\nНовият държавен секретар, който кара четвъртата си седмица на поста, даде ясно да се разбере, че САЩ са готови да се разправят с Европа, използвайки вторични санкции срещу компаниите, които правят бизнес в Иран, уточнява WP.\r\n„Разбираме, че възобновяването на санкциите и предстоящата кампания на натиск срещу режима на Иран ще предизвика икономически и финансови затруднения за редица наши приятели“, обясни Помпео. „Но трябва да знаете, че ние ще държим отговорни тези, които правят забранен бизнес в Иран“.\r\nПо време на преговорите за иранската сделка администрацията на Обама също започна с дълъг списък от изисквания, но направи отстъпки в хода на разговорите по въпроси, които смяташе за по-маловажни от целта да се постави лимит на иранската ядрена програма и осигуряването на международен контрол за развитието й, припомня американският вестник.\r\n„В списъка с изискванията спрямо Иран има всичко, освен приемане на Християнството и изглежда повече като искане за безусловна капитулация, отколкото истински опит за преговори“, заяви Джереми Шапиро, директор на Европейският съвет по международни отношения.\r\nПомпео заяви, че администрацията иска цялостно споразумение с Иран, а не само да внесе „поправки“ в ядрената сделка, известна като Съвместния всеобхватен план за действие (СВПД). Той поиска пълната капитулация на Иран по 12 точки. Съдейки по реакциите му на подобни предложения в миналото, Техеран най-вероятно ще отхвърли повечето, ако не всички, коментира изданието.\r\nСред елементите на списъка на желанията на Помпео са пълното признание за предишните опити на Иран да развие ядрено оръжие. Иран отхвърли някога да е искал да строи ядрени оръжия. Преговарящите на САЩ се опитаха неуспешно да накарат Иран да признае, че се опитва да я построи в началото на 2000-те години.\r\nДруги искания, с които иранците е малко вероятно да се съобразят,  включват спиране на обогатяването на уран и тестовете на балистични ракети и даването на позволение на международните инспектори за достъп до всички обекти, включително военни съоръжения, където критиците подозират, че се водят нелегални изследвания. Понастоящем инспекторите трябва да обосноват на какво основание са подозренията им.\r\nИзискването, с което Иран може да се съгласи теоретично, е освобождаването на всички граждани на САЩ, вкарани в затвора по различни обвинения, както и граждани на съюзници на Съединените щати като Франция и Великобритания. Най-малко шест американци са в затвора или не се знае къде са и се смята, че те ще бъдат използвани като разменна монета.\r\n***България възобнови плановете си за построяване на АЕЦ „Белене“ и е отворена за участие на Русия в проекта, заяви президентът на страната Румен Радев в понеделник след разговора си с руския премиер Дмитрий Медведев в Москва, пише електронното издание на турския консервативен ежедневник Yeni Safak.\r\nБългария наложи мораториум върху строителството на 2000 мегаватовата централа през 2012-а година, след като не успя да намери инвеститори, коментира изданието. Тя бе подложена на натиск от Вашингтон и Брюксел да намали енергийната си зависимост от Русия, която трябваше да построи електроцентралата.\r\nМиналата седмица българското правителство реши да поиска от парламента да вдигне забрана за развитието на ядрения проект, припомня Yeni Safak.\r\n„Вече бе обявено, че проектът за АЕЦ „Белене“ ще бъде възобновен, което предполага също и руско участие“, заяви Радев пред репортерите в понеделник, след като се срещна с Медведев.\r\nБългария, обяснява турският ежедневник, трябва да плати повече от 620 милиона евро на руската държавна компания „Росатом“ за това, че прекрати проекта „Белене“, но също получи части за два хиляда мегаватови реактора. В резултат, страната трябва да реши какво ще прави с оборудването.\r\nОтделно от това, Радев заяви също, че разговорите за директни доставки на руски газ в България могат да бъдат продължени.\r\n„Йени Шафак“ обяснява, че в България властта се държи от премиера и правителството, а президента има церемониална роля, но може да влияе върху общественото мнение, да назначава посланици и да налага вето на закони. \r\n*** Предградието на Ерусалим Абу Дис, на изток от Свещения град, трябва да стане столица на бъдеща Палестинска държава според замислите на американския президент Доналд Тръмп за мирно споразумение между евреите и палестинците, заяви председателят на израелската партия „Йеш Атид“ Яир Лапид в понеделник, цитиран от електронното издание The Jerusalem Post.\r\n“През почивните дни, различни източници разкриха, че в американския документ, който ще бъде представен следващия месец, Абу Дис ще бъде споменат като столица на Палестина“, заяви Лапид по време на партийно заседание.\r\nСпоред неговите думи, премиера на Израел Бенямин Нетаняху знае за плана и се е съгласил с него, пише вестникът.\r\n„Това води до два въпроса“, посочи Лапид. „Единият е, дали решението за две държави е обратно на масата със съгласието на премиера? Вторият е, дали Абу Дис е приемлив за Нетаняху като бъдеща палестинска столица. Знам, че премиерът не дава интервюта, но има граници на неговото мълчание. Ако това е вярно, израелското общество трябва да го знае“, подчерта той.\r\nПо време на срещата на „Ликуд“, чийто председател е премиерът, малко след това, Нетаняху не коментира конкретно по въпроса, но заяви: „Нашите успехи тепърва предстоят. Нашите политики не се основават на слабост. Не се базират на концесии, които ще ни поставят под заплаха“.\r\nНетаняху добави, че „Ликуд“ вярва в правото на еврейския народ над неговата земя и има воля за мир със съседите си, които действително го желаят.", "date": "2018.05.22", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/05/22/2524658/tass-grupa-neizvestni-maskirani-litsa-sa-strelyali-s-avtomati-v-marsiliya-i-sa-ranili-edin-chovek.html", "text": "Група неизвестни маскирани лица са стреляли с автомати в Марсилия и са ранили един човек, съобщава регионалният вестник  , цитиран от ТАСС.\r\nПо данни на изданието инцидентът е станал около 17 часа местно време в едно от предградията  на Марсилия – Бюсерин , в северната част на града. Неизвестни нападатели се описват като „мъже, въоръжени с автомати Калашников и с маски на лицата“. Те се придвижвали с три автомобила, влезли в квартала и открили огън по младежи, стоящи около местния културен дом. \r\nДо момента има данни, че един човек е получил леки наранявания и е закаран в болница, но там е прегледан и освободен. След стрелбата въоръжените нападатели са влезли в престрелка с полицията. Не се съобщават повече подробности, както и не се съобщава за терористична следа в нападението. Юлиян Марков", "date": "2018.05.22", "title": "ТАСС: Група неизвестни маскирани лица са стреляли с автомати в Марсилия и са ранили един човек"}
{"url": "http://www.focus-news.net/news/2018/05/22/2524656/predstoyashti-sabitiya-v-stranata-za-22-may-agentsiya-fokus.html", "text": "***\r\nОт 13.00 часа Народното събрание ще проведе извънредно пленарно заседание. \r\n***\r\nОт 10.00 часа в зала „Роял“ на София Хотел Балкан министърът на регионалното развитие и благоустройството Николай Нанков ще открие дискусионен форум „Новите инвестиции във ВиК инфраструктура“. Очаква се да присъстват вицепремиерът Томислав Дончев, министърът на околната среда и водите Нено Димов, кметът на София Йорданка Фандъкова, областни управители, представители на ВиК асоциации и други. \r\n***\r\nОт 10.00 часа в хотел „Арена ди Сердика“ (ул. „Будапеща“ 2) ще се проведе срещна на страните от Югоизточна Европа на тема „Ролята на почетните консули за подобряване на бизнес климата и насърчаване на културна сплотеност на Балканите“. Събитието е под патроната на Българското председателство на Съвета на ЕС. Участие в него ще вземат вицепремиера и министър на външните работи Екатерина Захариева и министъра на Българското европредседателство на Съвета на ЕС Лиляна Павлова. \r\n***\r\nОт 11.00 часа в параклиса \"Светите Архангели\" в двора на Военна академия „Г. С. Раковски“ ще се проведе панихида по повод 101 години от смъртта на полк. Борис Дрангов. Ще бъде отдадена почит пред паметта на полк. Дрангов и ще бъде поставена плоча с имената на авторите на паметника му.\r\n***\r\nОт 12.00 часа в централата на ПП АБВ (ул. „Врабча“ 23) новоизбраното ръководство на партията ще даде пресконференция. \r\n***\r\nОт 8.00 часа в храм „Св. Св. Кирил и Методий“ (ул. „Георг Вашингтон” № 47) ще се проведе награждаването на Конкурсния финал-награждаване на Национален конкурс „Възкресение Христово“-2018. \r\n***\r\nОт 09.30 часа в зала „Европа“ на Министерство на околната сред и водите ще бъде открит Информационен ден за „Натура 2000“. \r\n***\r\nОт 9.30 часа в зала EFE на хотел „Маринела“ ще се проведе 9-ото издание на форума за финанси, банки и имоти – „Шумът на парите 2018 година“. \r\n***\r\nОт 9.30 часа в хотел „КООП“ (ул. „Искър“ №30) ще се проведе кръгла маса за възможностите и предизвикателствата при прилагането на мултидисциплинарен и междуведомствен подход при работата с деца, жертви на насилие. \r\n***\r\nОт 9.00 часа в IV състав на Специализирания наказателен съд ще се гледа делото срещу Васил В., Велизар В., Иван А., Марин К. и Пейо П., обвинени в организиране и ръководене на организирана престъпна група. \r\n***\r\nОт 9.30 часа в XII състав на Специализирания наказателен съд ще се гледа делото срещу Павел М., обвинен в престъпление по служба. \r\n***\r\nОт 9.30 часа в 26 състав на Софийския градски съд ще се гледа делото срещу Валентин Д., Лина А. и Мая С., обвинени в длъжностно присвояване в особено големи размери. \r\n***\r\nОт 9.30 часа в сградата на Висшия съдебен съвет Съдийската колегия ще проведе заседание.\r\n***\r\nОт 10.00 часа в ОДЗ № 48 \"Братя грим\" ( ул. „Марин Дачев Христов“ 5, кв. „Фондови жилища“) ще бъде тържествено открита мулти-сензорна стая. Специален гост ще бъдат кметът на София Йорданка Фандъкова. \r\n***\r\nОт 10.00 часа в VI състав на Специализирания наказателен съд ще се гледа делото срещу Майдън С., обвинен в престъпление по служба. \r\n***\r\nОт 10.00 часа в Националния пресклуб на БТА ще се състои пресконференция на националната природо-математическа гимназия „Акад. Любомир Чакалов” /НПМГ/ във връзка с предстоящият юбилеен концерт - спектакъл „50 години Национална природо-математическа гимназия „Акад. Любомир Чакалов”, който ще се проведе на 14 юни в зала 1 на НДК. Концертът е под патронажа на Красимир Вълчев – министър на образованието и науката на Република България, и се осъществява в партньорство със Столичната община и кампанията „Успели българи дават личен пример“.\r\n***\r\nОт 10.00 часа в зала „Европа“ на парк-хотел „Москва“ ще бъде открита конференция „България в общата европейска отбрана“. \r\n***\r\nОт 10.00 часа в сградата на Висшето училище по застраховане и финанси в залата на ет. 5 (ж.к. \"Овча купел\", ул. \"Гусла\" № 1) ще се проведе научно-практическа конференция на тема: „Актуални проблеми на инфекциите с вируса на хепатит Е при хора и животни“. \r\n***\r\nОт 11.00 часа в Националния пресклуб на БТА ще се проведе пресконференция за състоянието на достъпа до информация в България 2017 г. \r\n***\r\nОт 11.00 часа в зала „Запад“ на Народното събрание ще Комисията по земеделието и храните ще изслуша министъра по земеделието, храните и горите Румен Порожанов.\r\n***\r\nОт 11.00 часа в централата на КНСБ в залата на ет. 11 Институтът за синдикални и социални изследвания (ИССИ) на КНСБ ще представи последните си данни за потребителските цени и издръжка на живот в България. В представянето ще участват директорът на института Любен Томев и експертът Виолета Иванова.\r\n***\r\nОт 11.00 часа в големия салон на БАН ще се проведе форум и изложба на Института по биоразнообразие и екосистемни изследвания на БАН по повод Международния ден на биологичното разнообразие. \r\n***\r\nОт 11.00 часа в Sofia Event Center (Paradise Mall) ще се проведе събитие, свързано с 23-годишнината от историята на първия GSM оператор в страната. \r\n***\r\nОт 11.00 часа в XVIII състав на Специализирания наказателен съд ще се гледа делото срещу Богомил М., Ивелин Д. и Ивайло Х., обвинен в изнудване. \r\n***\r\nОт 11.00 часа в залата на 172 детска градина „София“ в „Надежда“ 1 кметът на София Йорданка Фандъкова ще присъства на представяне на пилотен проект „Общуваме с надежда и доверие за развитие на детските градини“. \r\n***\r\nОт 11.00 часа в Аулата на Софийския университет „Св. Климент Охридски“ на тържествена церемония проф. Герхард Паулус ще бъде удостоен с почетното звание „доктор хонорис кауза“ на университета. \r\n***\r\nОт 11.00 часа в институцията на омбудсмана Мая Манолова ще обсъди проблемите на подсъдими сънародници в Гърция, с чиито автомобили са превозвани мигранти. \r\n***\r\nОт 14.00 часа в централната сграда на УАСГ (зала 211) ще се проведе финалната защита и журиране на проектите разработени в рамките на първата творческа работилница на тема – изграждане на бъдеща зала на музикални изкуства.\r\n***\r\nОт 13.00 часа кметът на София Йорданка Фандъкова ще провери изграждането на разширение на сградата на Първа английска гимназия и 112 Основно училище. \r\n***\r\nОт 13.00 часа в XV състав на Специализирания наказателен съд ще се гледа делото срещу Петър Т., Ивайло С., Красимира Д. и Пламен П., обвинен в организиране и ръководене на организирана престъпна група. \r\n***\r\nОт 13.00 часа в 20 състав на Софийския градски съд ще се гледа делото срещу Йоан Матев за убийството в Борисовата градина. \r\n***\r\nОт 13.00 часа в Sopharma Business Towers ще бъде открита конференция “Създаване и управление на съдържание: Дигиталната еволюция на комуникациите”. \r\n***\r\nОт 13.30 часа в XI състав на Специализирания наказателен съд ще се гледа делото срещу Христо Г., обвинен в изнудване. \r\n***\r\nОт 13.30 часа до 16.30 часа в Представителството на Европейската комисия в София (ул. \"Раковски\" 124) ще се проведе международен семинар „Хибридни войни и дезинформация – новите (стари) заплахи за Европа“. \r\n***\r\nОт 14.00 часа в Националния пресклуб на БТА телевизионният водещ Слави Трифонов и родителите на деца с увреждания от “Конфедерация за защита правата на децата”, които не бяха допуснати в Парламента ще дадат съвместна пресконференция.\r\n***\r\nОт 14.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинен в организиране и ръководене на организирана престъпна група. \r\n***\r\nОт 15.00 часа в VI състав на Специализирания наказателен съд ще се гледа делото срещу Лазар Л., обвинен в безстопанственост в особено големи размери. \r\n***\r\nОт 15.00 часа до 17.00 часа в постоянната приемна на БСП – София (ул. \"Леге\" №10, етаж 1) народният представител от „БСП за България“ Румен Георгиев и общинският съветник Николай Николов ще проведат приемна за граждани. \r\n***\r\nОт 18.00 часа в Greenwich Book Center ще се проведе премиерата на книгата „Внезапно сбогуване“ от Ангел Г. Ангелов. \r\n***\r\nОт 18.00 часа пред сградата на Министерски съвет ПП АБВ организира митинг в подкрепа на енергийните проекти АЕЦ „Белене“ и „Южен поток“. \r\n***\r\nОт 18.00 часа пред Синодалната палата ще се проведе нов протест срещу решенията на Св. Синод на БПЦ, взети на заседанието на Синода на 14 май. \r\n***\r\nОт 18.30 часа в хотел „Интерконтинентал“ (пл. Народно събрание 4) ще бъде представена третата книга на Николай Василев – „Кариера или не? 10 фактора за успешно начало на кариерата“. \r\n***\r\nОт 18.30 часа пред Министерски съвет Демократична България организира протест срещу  рестарта на проекта АЕЦ „Белене”.\r\n***\r\nОт 19.00 часа в Музея за история на София ще стартира проектът на Фондация „Прочети София“ „Скритите букви“ – новите места за четене в града. \r\n***\r\nОт 19.30 часа в „Червената къща“ ще бъдат представени три късометражни филма на тема „престъпление без наказание“. \r\n***\r\nОт 20.00 часа в зала „Арена Армеец“ ще се проведе благотворителен концерт „Ние обичаме България“ 2018 в подкрепа на Панорама „Плевенска епопея 1877 г.“.\r\n***\r\nОт 10.00 часа в Аултата на Югозападния университет „Неофит Рилски“ ще се проведе Тържествено връчване на дипломите на абсолвентите от Факултета по педагогика.\r\n***\r\nОт 13.30 часа до 17.00 часа в стая 410 в Община Благоевград общественият посредник доц. д-р Валентин Василев ще проведе приемен ден. \r\n***\r\nОт 19.00 часа в зала „Пейо Яворов“ ансамбъл „Пирин“ ще представи концерта „Пирине мой“ по повод 85 години от рождението на проф. Кирил Стефанов.\r\n***\r\nОт 11.00 часа - КАРИЕРЕН ЦЕНТЪР” КЪМ ДРСЗ-БУРГАС УЛ. „ПАТРИАРХ ЕВТИМИЙ” № 35 А ще се проведе  съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас \r\n***\r\n12.00 часа - БМФ „Порт Бургас” ЕАД - откриване на новия терминал за обработка на сярна киселина, разположен  на територията на пристанището. Церемонията ще се състои на 22 май. \r\n***\r\nОт 12.00 часа ще бъде официално открит новия терминал за обработка на сярна киселина, разположен на територията на пристанището. \r\n***\r\nОт 18.30 часа в залата на Държавната Опера ще се проведе концерт на маргарита Хранова и Дани Милев в навечерието на 24 май. \r\n***\r\nОт 9.00 часа в III състав на Варненския административен съд ще се гледа първото заседание на делото срещу директора на РИОСВ-Варна.\r\n***\r\nОт 9.00 часа в хотел „Интернационал“, Златни пясъци, ще се състои 7-ата международна конференция-изложение „Пристанища и корабоплаване по Черно море 2018“, която ще се проведе под егидата на Държавно предприятие „Пристанищна инфраструктура“.\r\n***\r\nОт 10.00 часа е зала \"Пресцентър\" на Фестивален и конгресен център ще се проведе пресконференция по повод новия концертен фестивален цикъл.\r\n***\r\nОт 14.00 часа до 16.00 часа в офиса на ПП ГЕРБ във Варна (ул. „Георги Бенковски” №1) общинският съветник Николай Малев ще проведе приемна за граждани. \r\n***\r\nОт 14.00 часа в зала “Пленарна“ на община Варна ще се състои тържество във връзка с честването на 50-годишния юбилей на НАОП “Николай Коперник“- Варна.\r\n*** \r\nОт 11.00 часа в Регионалната библиотека „П.Р. Славейков“ ще бъде даден старт на Национална кампания „Селфи с книгата, която чета в момента“. \r\n*** \r\nОт 18.00 часа в голяма зала на  Община Велико Търново ще се проведе сесия на Великотърновски общински съвет за връчване на награди за 24 май. \r\n*** \r\nОт 18.00 часа в Изложбени зали „Рафаел Михайлов“ ще бъде открита изложба „Стъкло и конец“ - рисувано стъкло, бродирани бижута и аксесоари с автори: Снежана Данева-Иванова и Мила Милчева. \r\n*** \r\nОт 19.00 часа в МДТ „Константин Кисимов“ ще бъде представена постановката „Българи от старо време“ – мюзикъл по едноименната повест на Любен Каравелов. \r\n*** \r\nОт 15.00 часа в салона на ПБНЧ „Еленка и Кирил Д. Аврамови – 1856“ ще се проведе\r\nвръчване на годишните награди на Община Свищов за образование и култура. \r\n***\r\nОт 17.00 часа заместник-кметът на Община Видин Венци Пасков ще присъства на тържеството по повод 45-годишнината на детска градина „Зорница“. То ще се състои на площадката пред паметника на Димитър Благоев (до Младежкия дом).\r\n***\r\nОт 10.00 часа пред Градската концертна зала ще се проведе изява на децата от детските градини под надслов „Децата на Враца рисуват“.\r\n***\r\nОт 12.00 часа на бул. „2-ри юни“ срещу Химко ще се проведе първа компа от изграждането на нов хипермаркет в града. Първата копка ще бъде направена от Калин Каменов, кмет на Враца и г-н Тодор Белчев, председател на съвета на директорите на „Видеолукс Холдинг”.\r\n***\r\nОт 14.00 часа в исторически комплекс „Калето“-Мездра 44 деца, участвали в обучението  по  проект \"Детско полицейско управление\" в градовете Враца и Мездра,  ще закрият тържествено двегодишния курс на обучение. \r\n***\r\nОт 18.00 часа в концертната зала на Младежкия център ще се проведе празничен концерт на Народно читалище „Йордан Йовков-1870 г.“ по повод 148 години от създаването му. \r\n***\r\nОт 10.00 часа пред централния храм „Св. Иван Рилски“ ще се състои молебен и водосвет за здраве и благоденствие събира жителите на Перник за шеста поредна година след голямото земетресение през май 2012 г. От 11.00 часа с курбан за здраве ще бъде отбелязана и годишнината от земетресението в центъра на с. Дивотино - едно от най-пострадалите села в Пернишко.\r\n***\r\nОт 10.00 часа в Пресклуба на БТА в Плевен кметът на община Червен бряг инж. Данаил Вълов ще даде пресконференция за постигнатото досега при изпълнение на предизборните си ангажименти, както и предстоящите за изпълнение проекти. Ще участват и заместник-кметовете на община Червен бряг, които също се отговарят на журналистическите въпроси. \r\n***\r\nПо повод Международния ден на биоразнообтазието ще се проведе ден на Отворени врати в РИОСВ – Пловдив.\r\n***\r\nОт 10.00 часа на Гребна база ще се състои церемония по връчване на Знак за качество на Съвета на Европа на Младежки център-Пловдив и Младежки форум. \r\n***\r\nОт 10.00 часа в хотел „Санкт Петербург“ ще се проведе дискусия за настоящето и бъдещето на имотния пазар и визия за развитието на Пловдив. \r\n***\r\nОт 10.30 часа ОИЦ-Пловдив ще посети с. Дълбок извор, община Първомай. \r\n***\r\nОт 13.00 часа в зала 11 на 23-ти наказателен състав в Районен съд-Пловдив ще се гледа делото срещу Надежда В., Лиляна И. и Гина С., обвинени за престъпление по чл. 210, ал. 1 от НК. Трите са се представяли за “ходжи” и извършвали дейност по “гадателство” и ”разваляне на магии”, която рекламирали активно в интернет сайтове, блогове и телевизионни програми.\r\n***\r\nОт 16.00 часа в офиса на ПП ГЕРБ в район „Тракия“ (бл. 91) общинският съветник Иван Вичков ще проведе приемна за граждани.\r\n***\r\nОт 10.30 часа в зала 1 на Областна администрация Русе ще се проведе встъпителна пресконференция по проект „Програма за специализирано трансгранично обучение между окръг Гюргево и Областна администрация Русе“.\r\n***\r\nОт 11.00 часа в Заседателна зала на Община Русе ще се проведе пресконференция на Общинска фондация \"Русе - град на свободния дух\" и Сдружение \"Поломие\" по повод планирания от 1 юни пешеходен преход на Петър Ванев по планинския преход Апалашка пътека в САЩ.\r\n***\r\nОт 16.30 часа в НЧ „Кирил Маджаров-1866“ – Смолян, зала „Николай Карагяуров“ ще се проведе „Музикална стая“ – запознаване на децата с ударни музикални инструменти.\r\n***\r\nот 17.30 часа в Художествена галерия – Смолян ще бъде открита Изложба на смолянски художници посветена на 24 май – празник на българската култура и писменост.\r\n***\r\nОт 19.00 часа Фолклорен ансамбъл „Родопа“ ще представи Концерт „Спомен за Атанас Димитров“ в РДТ „Николай Хайтов“ – Зала № 1.\r\n***\r\nОт 18.30 часа в кметството на с. Соколовци общинските съветници от  ГЕРБ-Смолян, Ангел Безергянов, Славка Каменова и Мариана Сивкова ще имат приемен ден за граждани.\r\n***\r\nОт 14.00 часа министърът на туризма Николина Ангелкова ще участва в кръгла маса по проекта за 7 балнео- и СПА дестинации, която ще се проведе в залата на Община Стара Загора.\r\n***\r\nОт 16.00 часа в зала „Хасково“ на Община Хасково ще се проведе церемонията по награждаване на учител и ученик на годината. \r\n***\r\nОт 10.30 часа в СУ „Панайот Волов“ ще се проведе заключителният етап на Детското полицейско управление. От 15.30 часа на учениците от 4 „Б“ клас с класен ръководител Яна Десева ще бъдат връчени грамоти за успешно участие в Детско полицейско управление.", "date": "2018.05.22", "title": "Предстоящи събития в страната за 22 май (Агенция „Фокус“)"}
{"url": "http://www.focus-news.net/news/2018/05/22/2524661/sport-midtiland-stana-za-vtori-pat-shampion-na-daniya.html", "text": "Футбол : Отборът на Мидтиланд  стана за втори път шампион на  Дания, след като победи като домакин отбора на Хорсенс с 1:0. В отбора играе и българинът Божидар Краев. Юношата на Левски изигра 17 шампионатни срещи и общо 28 във всички турнири.", "date": "2018.05.22", "title": "Спорт: Мидтиланд  стана за втори път шампион на  Дания"}
{"url": "http://www.focus-news.net/news/2018/05/22/2524663/emsc-v-cheshkata-republika-e-registrirano-zemetresenie-s-magnitud-41.html", "text": "В Чешката република е регистрирано земетресение с магнитуд 4.1, предава страницата на Европейския средиземноморски сеизмологичен институт.\r\nЗеметресението е станало в 23:04 местно време (0:04 българско време) на 29 километра западно от курортния град Карлови Вари и на 141 километра западно от столицата Прага на 13 километра дълбочина в близост до границата с Германия. Усетено е в Карлови Вари и района около него. Няма данни за пострадали и разрушения. Юлиян Марков", "date": "2018.05.22", "title": "EMSC: В Чешката република е регистрирано земетресение с магнитуд 4.1"}
{"url": "http://www.focus-news.net/news/2018/05/22/2524659/pravdaru-vav-venetsuela-pobedi-ne-nikolas-maduro-a-sotsializmat.html", "text": "Във Венецуела победи не Николас Мадуро, а социализмът, пише руското издание “Правда.ru“\r\nЗа преизбирането на Николас Мадуро са гласували повече от 5.8 милиона души. Изданието си задава въпроса защо толкова много хора са гласували за политика, който е „довел страната до крах“.\r\nСветовната преса се е разделила на два лагера в предаването на новините. Неолибералните медии пишат, че изборите са били непредставителни, нелегитимни, фалшифицирани и световното обществено мнение ги отхвърля.Малка част от лявата латиноамериканска преса определят изборните резултати като доказващи верния курс на народа на Венецуела, който е дал решителен отговор на опитите да се игнорира политическата система на страната.\r\nПо-нататък в материала изданието описва как работи социализма във Венецуела и  се опитва да разбере защо почти шест милиона човека са отишли и са гласували за Мадуро, ако в страната цари „глад, разруха и корупция“.\r\nНе е тайна, че икономиката на Венецуела се намира в криза заради спада на цените на петрола и Международният валутен фонд (МВФ) очаква инфлацията в страната да достигне 14 хиляди процента, а икономиката й да се свие с 15 процента.\r\nФеноменът, обясняващ преизбирането на Мадуро е е системата за субсидии на бедните слоеве от населението по няколко социални програми. Една от тях е разпределението по субсидирани цени на хранителни продукти чрез местни комитети по снабдяване и производство.\r\nВтората програма „Домакинствата в родината“ разпределя парични субсидии и обхваща около четири милиона семейства, като Мадуро обещава да увеличи тяхната бройка до пет милиона..\r\nОсвен това избирателите на Мадуро са   „чависти‘ по идеология, които считат, че срещу страната им е организиран заговор от империалистите и предателите на родината им, които искат Боливарската революция да загуби.\r\nСпоред  служителя от ООН Алфред  де Саяс във Венецуела „няма хуманитарна криза , но все пак има недостиг на продукти, тревога сред населението, затруднения в снабдяването, но за човек, който е работил в ООН дълги години в Африка, Азия и в други страни от Латинска Америка хуманитарна криза във Венецуела няма“.\r\nСпоред него „Венецуела се намира под натиска на икономическа война , финансова блокада и страда от високи нива на контрабанда и затова се нуждае от международна солидарност, за да разреши тези проблеми“. Той отбелязва, че дефицита на медикаменти се дължи на действията на съседна Колумбия, която блокира вноса на лекарства във Венецуела, принуждавайки да закупува лекарства от Индия.\r\nЕкспертът се оплакал, че визитата му практически никъде не е отразена от световните медии, които фактически са обявили „мълчалив бойкот“ на извършваната от ООН инспекция.\r\nОпозицията бойкотира изборите. Съперниците му Енри Фалкон и Хавиер Бертучи предлагат „шоково лечение“ на икономиката и доларизация с помощта на международните финансови институции. \r\nЗа победата на изборите е нужна обикновена победа, защото те се провеждат в  един тур и печели този кандидат, който е събрал най-много гласове. \r\nЕксперти очакват САЩ да обяви ембарго на доставките на венецуелски нефт , но то може да бъде избегнато чрез търговия с Китай и Русия. За Русия победата на Мадуро е изгодна, защото тя има над 260 споразумения в различни области и особено в оръжейната област, като Каракас е закупил от Русия оръжия на стойност четири милиарда долара.\r\nДиректорът на  института за Латинска Америка на Руската академия на науките Владимир Давидов „днешната власт е отстранила опозицията по неконституционен  начин. Парламентът се оказал в ръцете на опозицията – почти 80 процента и чавистите го разпускат и създават друг“. По негово мнение ниската избирателна активност е резултат от умората от тежкия живот и от постоянните стълкновения.\r\nПоловината от Латинска Америка се е отвърнала от Мадуро . „САЩ така или иначе няма да признаят изборите, но това, че латиноамериканците се отказват от солидарността е вече сериозно“, казва Давидов. Той оценява състоянието на венецуелската икономика като „пълна разруха“, създаването на криптовалутатa Petro - като сламка, за която се държи властта.  Юлиян Марков", "date": "2018.05.22", "title": "„Правда.ru“: Във Венецуела победи не Николас Мадуро, а социализмът"}
{"url": "http://www.focus-news.net/news/2018/05/22/2524662/politicoeu-pette-izvoda-ot-sreshtata-v-sofiya.html", "text": "Това не беше подновяване на сватбените обети, защото голямата церемония никога не се е случвала. Двамата партньори декларираха, че все още искат да бъдат сгодени - макар че сега единият партньор се прави на незаинтересован, пише ewropejskata redakciq na авторитетното издание Politico.\r\nПреди 15 години лидерите на ЕС заявиха пред своите колеги от Западните Балкани на среща на върха в Солун, че те си принадлежат заедно и че техните държави могат един ден да се присъединят към Европейския съюз. Но само една от тези страни, Хърватия, се е превърнала в член на ЕС, а останалите са игнорирани.\r\nСега, разтревожен от засилващото се влияние на Русия, Турция и други на южния му фланг, ЕС отново постави региона в дневния ред и организира срещата на върха в София в четвъртък, за да се опита да върне отношенията си с шестте държави от Западните Балкани на дневен ред.\r\nСрещата приключи с топли думи от председателя на Европейския съвет Доналд Туск, председателя на Европейската комисията Жан-Клод Юнкер и българския премиер Бойко Борисов за засилване на връзките със и в региона, който беше измъчван от войни и граждански безредици през 90-те години и сега се бори с корупцията, организираната престъпност и слабите демократични институции.\r\nНо френският президент Емануел Макрон изрази скептична нотка, настоявайки, че ЕС трябва първо да се съсредоточи върху реформирането си, преди да започне по-нататъшните приключения на разширяването. А бойкотът на испанския премиер Мариано Рахой относно присъствието на Косово, който Мадрид и четири други столици на ЕС не признават, напомни и за други разделения в региона.:\r\nПоследната декларация на върха изразява \"недвусмислена подкрепа\" за \"европейската перспектива\" на Западните Балкани. Фразата е умишлено неясна. Текстът в Солун заявяваше, че \"бъдещето на Балканите е в рамките на Европейския съюз\" - но такова недвусмислено изявление вече няма общата подкрепа сред държавите-членки на ЕС. Редица правителства не са убедени, че всички страни в региона принадлежат към клуба им. Те също така се опасяват от реакцията на избирателите, тъй като опозицията срещу разширяването се е увеличила значително през последните 15 години.\r\nНякои лидери отидоха по-далеч от официалния текст. Ангела Меркел, която се превърна в адвокат на Западните Балкани, говори за \"ясна перспектива за членство\", а австрийският канцлер Себастиан Курц говори за напредъка по пътя на страните към Европейския съюз. Но Макрон предпочита да говори за \"закотвяне \" на Западните Балкани към Европа.\r\nЕвропейската комисия препоръча началото на преговорите за членство, както за Албания, така и за Македония, но ключовите лидери на ЕС не бяха склонни да подкрепят този възглед в София.\r\nВремето за вземане на решение ще дойде на другата среща на върха в Брюксел през юни, но и двете страни ще трябва да направят повече между сега и тогава, за да имат шанс. Македония трябва да реши дългогодишния спор с Гърция за името на страната, а Албания е под натиск да се справи по-успешно с организираната престъпност и нелегалните мигранти.\r\nАлбанският премиер Еди Рама изрази недоволство от добавянето на нови условия, преди преговорите за членство да започнат дори. \"Процесът стана все по-труден и все по-малко предвидим за страните\", каза той. Все пак, въпреки скептичните коментари на Макрон и други, Рама заяви, че е \"обнадежден\" за перспективите на Албания след срещата на високо равнище.\r\nСлед срещата с гръцкия си колега Алексис Ципрас македонският премиер Зоран Заев каза, че двете страни се надяват да постигнат решение на спора за името преди срещата на върха през юни. \"Но това зависи и от двете страни\", добави той. \"Това зависи от много други участници - президенти на страните, лидери на опозицията, други политически лидери и накрая от гражданите на двете страни\".\r\nЮнкер изненада миналата година, когато каза, че Сърбия и Черна гора, които започнаха преговори за членство, могат да се присъединят към блока до 2025 г. Длъжностни лица от ЕС казват, че са набелязали дата, за да дадат на политическите лидери в Западните Балкани стимул за съживяване усилия за реформи. Но датата не се приема много добре от много европейски правителства, които смятат, че са предизвикали нереалистични очаквания в региона.\r\nНа въпроса какво мисли за целта от 2025 г., Меркел беше директна. \"Не мисля за нищо от тази целева дата\", каза тя на пресконференция. \"Членството трябва да се основава на фактическия напредък. Не става въпрос за времеви хоризонт, а за постиженията - за върховенството на закона, борбата с корупцията, както и решаване на граничните спорове.\r\nГоворейки за териториални спорове ... Иронично една от страните, причиняващи най-много главоболия на Запада на Балканите, не би съществувала без намеса на Запада. Бомбената кампания на НАТО през 1999 г. сложи край на сръбските репресии срещу етническото албанско мнозинство там и доведе до Декларацията за независимост от 2008 г. Белград обаче продължава да счита Косово за отцепила се провинция и с подкрепата на Русия и Китай  възпрепятства присъединяването му към ООН.\r\nФактът, че пет държави от ЕС не признават Косово, прави международните срещи още по-тежки. В софийската декларация шестте държави от Западните Балкани бяха описани като \"партньори\", за да избегнат несъгласието на онези, които не смятат Косово за страна. Лидерите на Западните Балкани на срещата на върха бяха представени без титли като \"президент\" по подобни причини.\r\nЕС изясни, че нито Косово, нито Сърбия имат шанс да влязат в блока, докато не решат различията по между си. Но това е много трудно да се случи. Много сърби разглеждат Косово не само като част от тяхната територия, но и като люлката на тяхната нация. Сръбският президент Александър Вучич ще се изправи срещу реакцията на националистите, ако се съгласи да признае независимостта му.\r\nНа срещата на високо равнище Борисов се противопостави на западноевропейското отношение към Балканите. Той отбеляза, че ако целите  Западни Балкани са една страна, техният брутен вътрешен продукт ще достигне 96 милиарда евро - същото като Словакия - и населението му ще бъде по-малко от това на Румъния.\r\n\"Това ли е големият страх? Това ли застрашава Европейския съюз? \", заяви той на заключителната пресконференция.\r\nДори Туск, който се интересува от региона, почувства, че трябва да посочи, че най-новата  му история е доста по-тъмна и по-сложна от тази на Словакия. \"Що се отнася до проблемите на глава от населението, те в Западните Балкани са много по-големи, отколкото например в Германия и Франция взети заедно\", каза Туск. Юлиян Марков", "date": "2018.05.22", "title": "Politico.eu: Петте извода от срещата в София"}
{"url": "http://www.focus-news.net/news/2018/05/22/2524667/the-guardian-dali-roman-abramovich-plashta-tsenata-za-tova-che-e-tvarde-blizak-do-vladimir-putin.html", "text": "Дали Роман Абрамович плаща цената за това, че е твърде близък до Владимир Путин, пита британският вестник The Guardian.\r\nСпоред изданието на въпроса защо Роман Абрамович  изпитва трудности при подновяването на британската си виза има един отговор с две думи: Владимир Путин. \r\nСпоред  запознати неговата бизнес-виза е изтекла миналия месец, а частният му Боинг не е кацал на британска територия от 1 април.\r\nВсе още не е ясно дали проблемите с визата му са временни или се готви нещо постоянно, което де факто би било забрана за пребиваване. Неговите официални представители казват, че процесът на издаване отнема по-дълго време.\r\nИ в двата случая това показва нова по-твърда позиция на властите на Острова по отношение н руските граждани след инцидента с бившия руски шпионин Сергей Скрипал.\r\nПо думите на покойния руски олигарх Борис Березовски Абрамович  се радва значително политическо влияние в Москва от втората половина на 1990-те години и когато Владимир Путин е станал президент Абрамович е изиграл ключова роля във формирането на тогавашното руско правителство\r\nСпоред изданието британските власти вземат предвид двойната роля на руските олигарси. От една страна те са предприемачи, но от друга страна те са държавни емисари. От Олимпиадата в Сочи до Световното първенство по футбол това лято те изпълняват заявки на правителството – строят стадиони, спортни съоръжения, включително Кримския мост. Юлиян Марков", "date": "2018.05.22", "title": "The Guardian: Дали Роман Абрамович плаща цената за това, че е твърде близък до Владимир Путин"}
{"url": "http://www.focus-news.net/news/2018/05/22/2524668/the-independent-roman-abramovich-tryabva-da-dokazhe-proizhoda-na-parite-si-za-da-poluchi-viza.html", "text": "Роман Абрамович трябва да докаже произхода на парите си, за да получи виза, пише британският вестник The Independent.\r\nСобственикът на  Челси ще трябва да отвори счетоводните си книги и да докаже законността на средствата, които държи в Обединеното кралство. Милиардерът е засегнат от ограниченията наложени върху олигарсите от правителството след инцидента със Сергей Скрипал\r\nАбрамович, който според изданието подари скоро на Владимир Путин яхта за 25 милиона лири и още 700 супербогати руснаци, които притежават визи трябва да докажат произхода на парите си.\r\nМосква обвини британското правителство в подклаждане на антируска истерия и че се държи по “неприятелски и безпринципен начин“. \r\nСлед публикациите за проблемите с визата на Роман Абрамович правителството  обяви, че молбите за визи за богатите инвеститори ще бъдат обект на по-стриктно разглеждане. Юлиян Марков", "date": "2018.05.22", "title": "The Independent: Роман Абрамович трябва да докаже произхода на парите си, за да получи виза"}
{"url": "http://www.focus-news.net/news/2018/05/22/2524666/zhitelite-na-edna-obshtina-i-tri-kmetstva-shte-izbirat-kmet-na-vtori-tur-na-27-may-obzor.html", "text": "Частични кметски избори се проведоха на 20 май в 2 общини и 8 кметства в страната. На първи тур  ДПС спечели вота в една община и две кметства, ГЕРБ победи в две населени места, а в едно кметство преизбра доскоршния си кмет, който се яви като независим кандидат. На 27 май жителите на една община и три кметства ще избират кмет на втори тур.  ДПС печели вота в община Лозница, където кандидатът на партията Севгин Шукри получи подкрепата на 2623 избиратели. Втори остана Ниязи Ниязиев от ГЕРБ, за когото са гласували 1629 души. Трети е кандидатът на БСП Цветомир Савов, който е получил гласовете на 253 избиратели. Броят на действителните гласове с отбелязване „Не подкрепям никого“ е 34. Изборният ден в общината приключи при 58% избирателна активност. Правото си на вот са упражнили 4673 от общо 8062 избиратели. До изборите в общината се стигна, след като през февруари кметът Айхан Хашимов бе осъден условно за неправомерно изразходване на бюджетни средства.\r\nАлдин Чолаков от ДПС спечели кметските избори в село Маломир, община Върбица с 251 гласа. Негов опонент беше Деян Чолаков от ПП ГЕРБ. Изборният ден приключи при 70,9%. До изборите се стигна, след като предишният кмет на населеното място започна работа като полицай и оваканти поста.\r\nДоскорошният кмет на кърджалийското село Мост Лятиф Расим печели кметските избори в населеното място с 310 гласа. Негов опонент беше Емин Исмаил от ПП ГЕРБ. Изборният ден в населеното място приключи с 57.33 % избирателната активност. Общият брой на гласувалите е 387, при имащи право на глас 675 души. До изборите се стигна, след като пълномощията на Лятиф Расим бяха прекратени предсрочно в края на 2017 г. заради участието му в търговско дружество.ПП ГЕРБ печели кметските избори в село Криво поле, община Хасково, където за издигнатия от партията кандидат Андрей Гаджев са гласували 232 избиратели. Конкурент на Гаджев в надпреварата за кметския пост бе Асен Христов от ДПС. Изборният ден в населеното място приключи при 52.7 % избирателна активност. Гласували са 388 жители на населеното място от 736 имащи право на глас. До частичните избори в селото се стигна след отстраняването на редовно избрания кмет Стойчо Стоев заради влязла в сила присъда за шофиране след употреба на алкохол.\r\nПартията записва победа и в село Миланово, община Велики Преслав. Там кандидатът на ПП ГЕРБ Хасан Хасанов печели с подкрепата на 254 гласа. Негово опонент в кметската надпревара бе Салим Ахмед от ДПС. Изборният ден в населеното място приключи при 58% избирателна активност. Правото си на глас са упражнили 320 от общо 522 гласоподаватели.  До изборите в населеното място се стигна, след като предишният кмет на - Ариф Мехмед Мехмед подаде молба за предсрочно прекратяване на пълномощията му.\r\nДосегашният кмет на пазарджишкото село Семчиново, община Септември - Пламен Темелков, спечели частичните местни избори в населеното място. Издигнатият от Инициативен комитет независим кандидат е получил 666 действителни гласа от 1188 гласували. До частичните местни избори за кмет на село Семчиново, община Септември, се стигна, след като пълномощията като кмет на Пламен Темелков бяха предсрочно прекратени, а решението за това бе потвърдено от Върховния административен съд. Причината за прекратяването на пълномощията му бе неявяване на работа през определен период от време, в което той, заедно с още 7 души бе екстрадиран в Испания в изпълнение на Европейска заповед за арест, с обвинения за участие в организиране престъпна група, трафик на хора и склоняване към проституция. Другият кандидат за кмет на селото, който губи изборите, е Димитър Джамов. Той вече е бил кмет на Семчиново през периода 2007-20111 година.\r\nМитко Антов от БСП и издигнатия от инициативен комитет Веселин Велков отиват на балотаж за кметския пост в Община Макреш,който ще се проведе в неделя - 27 май. Четиримата кандидати за кмет на Общината не успяха да съберат повече от 50% от гласовете на избирателите на провелите се тази неделя избори. За Митко Антов са гласували 340 избиратели или 38.68% от имащите право на глас, а за Веселин Велков резултатът е 227 гласа или 25,82%. Кандидатът на ГЕРБ Николай Ненчев е трети със 179 гласа и 20.36%, четвърти е Цветомир Николов, независими кандидат, издигнат от Инициативен комитет със 129 гласа и 14,69%. Жителите на община Макреш гласуваха за кмет, след като на 4 януари тази година Общинската избирателна комисия прекрати предсрочно пълномощията на кмета на общината Иван Каменов. Каменов подаде молбата за оставка по лични причини до Общинския съвет на Макреш. Той бе кмет 5-ти мандат, подкрепен от БСП. През 2016 г. също подаде оставка, но след това я оттегли.Втори тур на кметските избори ще се проведе и в село Галиче, община Бяла Слатина. Там един срещу друг отново ще се изправят кандидатът на БСП Веселин Тушинов и този на ПП ГЕРБ Страхил Стоянов. На първи тур за Тушинов са гласували 388 избиратели, а за Стоянов – 369. В кметската надпревара участваха общо трима кандидати, като издигнатият от ВМРО – Българско национално движение Николай Банков не достигна до втория тур на изборите. Изборният ден в населеното място приключи при 61 % избирателна активност. Гласували са 915 избиратели от 1497 имащи право на глас. На територията на кметството бяха разкрити 4 избирателни секции. До изборите се стигна, след като през февруари съдът прекрати правомощията на предишния кмет на населеното място - Ценко Чоков, защото от 2016 г. е в ареста и не може да изпълнява задълженията си. Преди малко повече от седмица Чоков, който заемаше кметския пост в Галиче 20 години, бе признат от Специализирания съд за виновен за отвличане, побой и палеж на автомобил и бе осъден на 4 години и 6 месеца затвор, от които 2 години ще му бъдат приспаднати заради престоя му в ареста.\r\nГЕРБ и БСП ще мерят сили и на балотажа в село Беден, община Девин. Първият тур на изборите в селото приключиха при 66% избирателна активност. От общо 351 гласоподаватели, правото си на вот са упражнили 231 души. За кандидата на БСП Николай Димов са гласували 103-ма души, а кандидата на ГЕРБ Стоян Настанлиев е подкрепен от 93-ма жители на селото. За третият кандидат - Румен Каров от ДПС са гласували 26 души. Недействителните бюлетини са 6.  \r\nБалотаж ще се проведе и в село Лясково, община Добричка. Там в неделя кметското място ще си оспорват Божко Божков от Земеделски народен съюз и Костадин Куртев от БСП, които на първия тур получиха по равен брой гласове от избирателите - 62. Изборният ден в населеното място приключи при 63.79% избирателна активност. От 290 имащи право на глас, вота си са упражнили 185 души. До изборите в Лясково се стигна след смъртта на кмета Ивелин Ковачев през декември 2017 година. Временно изпълняващ длъжността, назначен от Общинския съвет, бе Кольо Енчев.", "date": "2018.05.22", "title": "Жителите на една община и три кметства ще избират кмет на втори тур на 27 май (ОБЗОР)"}
{"url": "http://www.focus-news.net/news/2018/05/22/2524669/daily-express-boris-dzhonsan-podkrepi-premiera-i-othvarli-ideyata-za-nezabavni-izbori.html", "text": "Външният министър на Великобритания Борис Джонсън подкрепи премиера Тереза Мей и отхвърли идеята за незабавни избори, пише британският вестник Daily Express.\r\nСтана ясно, че този уикенд депутати от Консервативната партия са подготвяли предсрочни избори за разрешаване на блокиралите преговори за Брекзит.\r\nБорис Джонссън обаче е отхвърлил идеята, като е заявил, че избирателите не биха искали да бъдат подложени на нова кампания, след двукратните парламентарни избори и референдума за напускане на Европейския съюз.\r\nПопитан за слуховете, че премиерът може да свика нови избори през есента, той отговаря: “Наистина? Ние имахме общи избори миналата година, които последваха референдума, който пък последва изборите от 2015 година.“\r\n„Мисля, че британското общество се нуждае от почивка от политиците\", добави Джонсън. Юлиян Марков", "date": "2018.05.22", "title": "Daily Express: Борис Джонсън подкрепи премиера и отхвърли идеята за незабавни избори"}
{"url": "http://www.focus-news.net/news/2018/05/22/2524671/afp-maykata-na-sergey-skripal-iska-dostap-do-sina-si.html", "text": "Руска телевизия излъчи интервю с възрастна жена, представяща се за майка на отровения руски шпионин Сергей Скрипал, която заяви, че иска британските власти да й разрешат да разговаря със сина си, предава AFP. \r\n„Не съм виждала сина си от 14 години. Искам да се срещна с него. Искам да го прегърна, за да е близо до сърцето ми“, заяви жената, представена като Елена Скрипал.\r\n„ Аз съм на 90 години. Не представлявам опасност за никого. Моля, разрешете ми поне да разговарям със сина си по телефона“, добави тя.\r\n„Защо не разрешават разговор? Защо? По каква причина? В края на краищата, когато си беше в къщи, говорехме всяка седмица. Аз настоявам да му бъде разрешено да говори с мен“, каза тя през сълзи.\r\nСергей Скрипал и дъщеря му Юлия, които бяха отровени на 4 март 2018 година в Солсбъри, където живее бившият руски шпионин, са изписани вече от болницата, но британските власти не казват къде се намират двамата в момента. Юлиян Марков", "date": "2018.05.22", "title": "AFP:  Майката на Сергей Скрипал иска достъп до сина си"}
{"url": "http://www.focus-news.net/news/2018/05/22/2524664/vzglyad-balgariya-se-opitva-da-zasluzhi-gazovo-oproshtenie-ot-rusiya.html", "text": "България се опитва да заслужи „газово опрощение“ от Русия, пише руският вестник  „Взгляд“.\r\nПрезидентът на България заяви, че страната му се нуждае от преки  газови доставки и затова е необходим отделен газопровод. Иронията е в това, че именно Русия искаше да строи газопровод преди няколко години и София предаде Москва под натиска на САЩ пише изданието.\r\nПри какви условия Русия би простила на България и би дала разрешението за такъв газопровод, се пита вестникът.\r\nБългария се нуждае от преки доставки на руски газ през Черно море, не само заради собствената си енергийна сигурност, но и тази на целия Европейски съюз.\r\nБългарските желания изглеждат откровено хумористично, пише „Взгялд“. Преди няколко години \"Газпром\" беше готов да направи това, за което сега моли България.Строителството на „Южен поток започна през 2012 година и през 2015 година през него трябваше да потече газ, но през 2014 година България под натиска на САЩ предаде своя руски партньор и забрани строителството на газопровода на своя територия. Русия се принуди да преустанови проекта и да се преориентира към сътрудничество с Турция.\r\nИ сега изведнъж България иска да влезе отново в играта, като идеята е втората тръба от „Турски поток“ да промени маршрута си и вместо към европейската част на Турция да се насочи към България. Но шансовете Русия да се съгласи на подобна промяна са крайно малки според изданието.\r\n„България се показа като несамостоятелна страна за строителството.Преди четири години с тях (българите) се бяхме договорили за всичко по проекта „Южен Поток“, българите дадоха разрешението. И изведнъж пристигнаха американски сенатори, водиха преговори с българите  и те оттеглиха съгласието си и проекта беше закрит“, казва Игор Юшков – експерт на Фонда за национална енергийна сигурност.\r\nСпоред него България очаква решението по въпроса за „Северен поток-2“ и ако той бъде реализиран, България ще започне да преговаря за своя проект, като ще има като аргумент даденото на Германия разрешение.  Юлиян Марков", "date": "2018.05.22", "title": "„Взгляд“: България се опитва да заслужи „газово опрощение“ от Русия"}
{"url": "http://www.focus-news.net/news/2018/05/22/2524673/v-kazanlak-shte-se-provede-115-iya-festival-na-rozata-i-mezhdunaroden-konkurs-po-lyutierstvo-obzor.html", "text": "В Казанлък ще се проведе 115-ия фестивал на розата и Международен конкурс по лютиерство. Това стана ясно по време на пресконференция във връзка с предстоящите събития в града, на която присъстваха кметът на Община Казанлък Галина Стоянова, казанлъшкият лютиер Едрьо Едрев и главният експерт в Дирекция „Сценични изкуства и художествено образование“ към Министерство на културата Анна Виденова. По думите на кмета Галина Стоянова се очакват на 100 000 туристи на карнавалът в Казанлък, който ще бъде кулминацията на Фестивала на розата. Празниците на розата са започнали на 18 май, когато е избрана 50-ата юбилейна царица на розата и ще продължат около месец. Акцент във фестивала ще бъде и отбелязването на 100-годишнината от началото на лютиерския занаят в казанлъшкия края. В тази връзка в рамките на 40-годишнината от побратимяването на Казанлък с Кремона за първи път в България, в Казанлък ще се проведе 9-ият Международен конкурс по съвременно лютиерство за цигулка, виола, виолончело и китара. Престижният конкурс за струнни музикални инструменти е на името на световния виртуоз Антонио Страдивари. Международният конкурс по лютиерство се организира от 80 години в рамките на STRADIVARI festival, предимно в родния на Страдивари град Кремона. Провеждал се е понякога и в други италиански градове, но откакто е създаден, никога досега не е напускал пределите на Италия. Участват лютиери от цял свят, които продължават да изпращат своите инструменти – участници в конкурса. Самите инструменти са уникални по своята изработка. Те са изработени специално за конкурса. Получените инструменти, в т.ч. цигулки, виоли, виолончела, китари, ще бъдат подредени и изложени в специална зала в уникалния Музей на розата в Казанлък. Журито, което ще оценява инструментите, е от международна величина, от три континента - Европа, Азия и Америка. Специално за журирането на 28 май от Италия ще пристигне председателят на Националната асоциация на италианските лютиери Гуалтиеро Николини. За първи път конкурсът напуска пределите на гр. Кремона, Италия, благодарение на съвместното ни партньорство с Едрьо Едрев, който е почетен гражданин на Казанлък и е първият български лютиер, завършил Школата по лютиерство на Антонио Страдивари в гр. Кремона, Италия. Благодарение на Едрев посетителите на казанлъшкия Исторически музей „Искра“ могат да се докоснат до стърготини от ателието на великия Антонио Страдивари.\r\nГлавният експерт в Дирекция „Сценични изкуства и художествено образование“ към Министерство на културата Анна Виденова поздрави ръководството на Община Казанлък за грижата към традициите и културното наследство. Тя допълни, че се надява догодина традицията да се продължи и добави, че Министерството на културата ще продължи да подкрепя Община Казанлък в организирането на тези празници, защото бъдещето е в изкуствата. \r\nЦветелин ДИМИТРОВ", "date": "2018.05.22", "title": "В Казанлък ще се проведе 115-ия фестивал на розата и Международен конкурс по лютиерство (ОБЗОР)"}
{"url": "http://www.focus-news.net/news/2018/05/22/2524675/pregled-na-osnovnite-temi-v-britanskiya-pechat-agentsiya-fokus.html", "text": "Дали Роман Абрамович плаща цената за това, че е твърде близък до Владимир Путин, пита британският вестник The Guardian.\r\nСпоред изданието на въпроса защо Роман Абрамович  изпитва трудности при подновяването на британската си виза има един отговор с две думи: Владимир Путин. \r\nСпоред  запознати неговата бизнес-виза е изтекла миналия месец, а частният му Боинг не е кацал на британска територия от 1 април.\r\nВсе още не е ясно дали проблемите с визата му са временни или се готви нещо постоянно, което де факто би било забрана за пребиваване. Неговите официални представители казват, че процесът на издаване отнема по-дълго време.\r\nИ в двата случая това показва нова по-твърда позиция на властите на Острова по отношение н руските граждани след инцидента с бившия руски шпионин Сергей Скрипал.\r\nПо думите на покойния руски олигарх Борис Березовски Абрамович  се радва значително политическо влияние в Москва от втората половина на 1990-те години и когато Владимир Путин е станал президент Абрамович е изиграл ключова роля във формирането на тогавашното руско правителство\r\nСпоред изданието британските власти вземат предвид двойната роля на руските олигарси. От една страна те са предприемачи, но от друга страна те са държавни емисари. От Олимпиадата в Сочи до Световното първенство по футбол това лято те изпълняват заявки на правителството – строят стадиони, спортни съоръжения, включително Кримския мост.\r\n***Роман Абрамович трябва да докаже произхода на парите си, за да получи виза, пише британският вестник The Independent.\r\nСобственикът на  Челси ще трябва да отвори счетоводните си книги и да докаже законността на средствата, които държи в Обединеното кралство. Милиардерът е засегнат от ограниченията наложени върху олигарсите от правителството след инцидента със Сергей Скрипал\r\nАбрамович, който според изданието подари скоро на Владимир Путин яхта за 25 милиона лири и още 700 супербогати руснаци, които притежават визи трябва да докажат произхода на парите си.\r\nМосква обвини британското правителство в подклаждане на антируска истерия и че се държи по “неприятелски и безпринципен начин“. \r\nСлед публикациите за проблемите с визата на Роман Абрамович правителството  обяви, че молбите за визи за богатите инвеститори ще бъдат обект на по-стриктно разглеждане.\r\n***Външният министър на Великобритания Борис Джонсън подкрепи премиера Тереза Мей и отхвърли идеята за незабавни избори, пише британският вестник Daily Express.\r\nСтана ясно, че този уикенд депутати от Консервативната партия са подготвяли предсрочни избори за разрешаване на блокиралите преговори за Брекзит.\r\nБорис Джонссън обаче е отхвърлил идеята, като е заявил, че избирателите не биха искали да бъдат подложени на нова кампания, след двукратните парламентарни избори и референдума за напускане на Европейския съюз.\r\nПопитан за слуховете, че премиерът може да свика нови избори през есента, той отговаря: “Наистина? Ние имахме общи избори миналата година, които последваха референдума, който пък последва изборите от 2015 година.“\r\n„Мисля, че британското общество се нуждае от почивка от политиците\", добави Джонсън.", "date": "2018.05.22", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/05/22/2524674/pregled-na-osnovnite-temi-v-ruskiya-pechat-agentsiya-fokus.html", "text": "Водещият експерт от Фонда за национална енергийна сигурност Игор Юшков коментира изявлението на българския президент Румен Радев, че страната се нуждае от директни доставки на руски газ през Черно море, пише руският ежедневник „Известия“.\r\n„Българите все още имат шансове. Първата нитка на „Турски поток“ е достроена до брега на Турция и е напълно възможно втората нитка да е достроена до акваторията на България и да е останала до там в замразено състояние“, заяви Юшков пред журналист от телевизионния канал RT.\r\nСпоред неговите думи, за всички би било изгодно, маршрутът на втората нитка да минава през България. Експертът обясни, че по това направление вече са подписани всички необходими междуправителствени съглашения.\r\n„Но не трябва да се таят надежди за неочаквано намаление на газа за България и свърхприходи от транзита“, обясни още той.\r\n***България се опитва да заслужи „газово опрощение“ от Русия, пише руският вестник  „Взгляд“.\r\nПрезидентът на България заяви, че страната му се нуждае от преки  газови доставки и затова е необходим отделен газопровод. Иронията е в това, че именно Русия искаше да строи газопровод преди няколко години и София предаде Москва под натиска на САЩ пише изданието.\r\nПри какви условия Русия би простила на България и би дала разрешението за такъв газопровод, се пита вестникът.\r\nБългария се нуждае от преки доставки на руски газ през Черно море, не само заради собствената си енергийна сигурност, но и тази на целия Европейски съюз.\r\nБългарските желания изглеждат откровено хумористично, пише „Взгялд“. Преди няколко години \"Газпром\" беше готов да направи това, за което сега моли България.Строителството на „Южен поток започна през 2012 година и през 2015 година през него трябваше да потече газ, но през 2014 година България под натиска на САЩ предаде своя руски партньор и забрани строителството на газопровода на своя територия. Русия се принуди да преустанови проекта и да се преориентира към сътрудничество с Турция.\r\nИ сега изведнъж България иска да влезе отново в играта, като идеята е втората тръба от „Турски поток“ да промени маршрута си и вместо към европейската част на Турция да се насочи към България. Но шансовете Русия да се съгласи на подобна промяна са крайно малки според изданието.\r\n„България се показа като несамостоятелна страна за строителството.Преди четири години с тях (българите) се бяхме договорили за всичко по проекта „Южен Поток“, българите дадоха разрешението. И изведнъж пристигнаха американски сенатори, водиха преговори с българите  и те оттеглиха съгласието си и проекта беше закрит“, казва Игор Юшков – експерт на Фонда за национална енергийна сигурност.\r\nСпоред него България очаква решението по въпроса за „Северен поток-2“ и ако той бъде реализиран, България ще започне да преговаря за своя проект, като ще има като аргумент даденото на Германия разрешение. \r\n***Във Венецуела победи не Николас Мадуро, а социализмът, пише руското издание “Правда.ru“\r\nЗа преизбирането на Николас Мадуро са гласували повече от 5.8 милиона души. Изданието си задава въпроса защо толкова много хора са гласували за политика, който е „довел страната до крах“.\r\nСветовната преса се е разделила на два лагера в предаването на новините. Неолибералните медии пишат, че изборите са били непредставителни, нелегитимни, фалшифицирани и световното обществено мнение ги отхвърля.Малка част от лявата латиноамериканска преса определят изборните резултати като доказващи верния курс на народа на Венецуела, който е дал решителен отговор на опитите да се игнорира политическата система на страната.\r\nПо-нататък в материала изданието описва как работи социализма във Венецуела и  се опитва да разбере защо почти шест милиона човека са отишли и са гласували за Мадуро, ако в страната цари „глад, разруха и корупция“.\r\nНе е тайна, че икономиката на Венецуела се намира в криза заради спада на цените на петрола и Международният валутен фонд (МВФ) очаква инфлацията в страната да достигне 14 хиляди процента, а икономиката й да се свие с 15 процента.\r\nФеноменът, обясняващ преизбирането на Мадуро е е системата за субсидии на бедните слоеве от населението по няколко социални програми. Една от тях е разпределението по субсидирани цени на хранителни продукти чрез местни комитети по снабдяване и производство.\r\nВтората програма „Домакинствата в родината“ разпределя парични субсидии и обхваща около четири милиона семейства, като Мадуро обещава да увеличи тяхната бройка до пет милиона..\r\nОсвен това избирателите на Мадуро са   „чависти‘ по идеология, които считат, че срещу страната им е организиран заговор от империалистите и предателите на родината им, които искат Боливарската революция да загуби.\r\nСпоред  служителя от ООН Алфред  де Саяс във Венецуела „няма хуманитарна криза , но все пак има недостиг на продукти, тревога сред населението, затруднения в снабдяването, но за човек, който е работил в ООН дълги години в Африка, Азия и в други страни от Латинска Америка хуманитарна криза във Венецуела няма“.\r\nСпоред него „Венецуела се намира под натиска на икономическа война , финансова блокада и страда от високи нива на контрабанда и затова се нуждае от международна солидарност, за да разреши тези проблеми“. Той отбелязва, че дефицита на медикаменти се дължи на действията на съседна Колумбия, която блокира вноса на лекарства във Венецуела, принуждавайки да закупува лекарства от Индия.\r\nЕкспертът се оплакал, че визитата му практически никъде не е отразена от световните медии, които фактически са обявили „мълчалив бойкот“ на извършваната от ООН инспекция.\r\nОпозицията бойкотира изборите. Съперниците му Енри Фалкон и Хавиер Бертучи предлагат „шоково лечение“ на икономиката и доларизация с помощта на международните финансови институции. \r\nЗа победата на изборите е нужна обикновена победа, защото те се провеждат в  един тур и печели този кандидат, който е събрал най-много гласове. \r\nЕксперти очакват САЩ да обяви ембарго на доставките на венецуелски нефт , но то може да бъде избегнато чрез търговия с Китай и Русия. За Русия победата на Мадуро е изгодна, защото тя има над 260 споразумения в различни области и особено в оръжейната област, като Каракас е закупил от Русия оръжия на стойност четири милиарда долара.\r\nДиректорът на  института за Латинска Америка на Руската академия на науките Владимир Давидов „днешната власт е отстранила опозицията по неконституционен  начин. Парламентът се оказал в ръцете на опозицията – почти 80 процента и чавистите го разпускат и създават друг“. По негово мнение ниската избирателна активност е резултат от умората от тежкия живот и от постоянните стълкновения.\r\nПоловината от Латинска Америка се е отвърнала от Мадуро . „САЩ така или иначе няма да признаят изборите, но това, че латиноамериканците се отказват от солидарността е вече сериозно“, казва Давидов. Той оценява състоянието на венецуелската икономика като „пълна разруха“, създаването на криптовалутатa Petro - като сламка, за която се държи властта.", "date": "2018.05.22", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2018/05/22/2524672/afp-edna-ot-trite-otseleli-patnichki-ot-samoletnata-katastrofa-v-kuba-e-pochinala.html", "text": "Една от трите оцелели пътнички от самолетната катастрофа в Куба е починала, и така жертвите на катастрофата стават 111, съобщиха от кубинското Министерство на здравеопазването, цитирани от AFP.\r\nЖената, която е на 23 години беше приета в болница с живото-застрашаващи травми и не успя да получи подобрение на състоянието, казаха от министерството и добавиха, че другите две оцелели пътнички са все още в критично състояние. Юлиян Марков", "date": "2018.05.22", "title": "AFP:  Една от трите оцелели пътнички от самолетната катастрофа в Куба е починала"}
{"url": "http://www.focus-news.net/news/2018/05/22/2524676/usgs-registrirano-e-zemetresenie-s-magnitud-56-v-tihiya-okean-blizo-do-ostrov-guam.html", "text": "Регистрирано е земетресение с магнитуд 5.6 в Тихия океан близо до остров Гуам, предава страницата на Американската геологическа служба.\r\nЗеметресението е станало в 3:26 българско време на 76 километра източно от брега на остров Гуам на дълбочина 16 километра. Земетресението е усетено на острова, но няма данни за пострадали и материални щети.  Не е обявявана опасност за възникване на цунами. Юлиян Марков", "date": "2018.05.22", "title": "USGS: Регистрирано е земетресение с магнитуд 5.6 в Тихия океан близо до остров Гуам"}
{"url": "http://www.focus-news.net/news/2018/05/22/2524680/48-godishen-balgarin-beshe-zadarzhan-v-marsiliya-obzor.html", "text": "Френските власти арестуваха в събота 48-годишен българин на железопътната гара в Марсилия, след като жена сигнализира за „странно поведение“. Гарата, основен транспортен възел, остана блокирана в продължение на четири часа, докато сапьори претърсваха периметъра ѝ. По-късно от Прокуратурата съобщиха, че мъжът е задържан под стража за подготовка на престъпление. „Това, което носеше, не беше взривно устройство, само по себе си не беше опасно, но беше оборудване, което може да се използва, за да се направи взривно устройство\", уточни представител на Прокуратурата. Полицията и прокуратурата заявиха, че разпитват арестувания в Марсилия човек, за да проверят дали е планирал атака. Кметът на града Жан-Клод Годен разпространи изявление, в което се казва, че атаката е била „предотвратена\" и че заподозреният е имал „очевидни терористични намерения\". По-рано днес стана ясно, че срещу него няма да бъдат повдигнати обвинения за подготовка на терористичен акт, каквито бяха първоначалните подозрения при задържането му. Той няма да бъде освободен заради българското му досие.\r\nОт българското Министерство на външните работи заявиха, че няма потвърдени данни за подготовка на терористичен акт от страна на задържания в Марсилия българин. От тям обясниха, че по информация на Посолството ни в Париж, българинът е задържан във връзка с издадена в България Европейска заповед за арест. От вътрешното ни министерство уточниха, че българинът е обявен за международно издирване през 2012 г. заради опит за убийство и влязла в сила 6-годишна присъда за лишаване от свобода.", "date": "2018.05.22", "title": "48-годишен българин беше задържан в Марсилия (ОБЗОР)"}
{"url": "http://www.focus-news.net/news/2018/05/22/2524678/pregled-na-mezhdunarodnite-novini-do-6-chasa-agentsiya-fokus.html", "text": "САЩ нямат право да диктуват на Иран и целия свят, какво трябва да правят. Това заяви в понеделник иранският президент Хасан Роухани по време на лекция пред професори и лекари от цялата страна, предава ТАСС.\r\n„Днес повече не можем да се съгласим с това, Америка да взима решения от името на независими и суверенни държави“, цитира думите на Роухани иранската агенция Mehr.\r\nТези думи, коментира руската агенция, прозвучаха в отговор на програмната реч на държавния секретар на САЩ Майк Помпео, в която той обрисува новия подход на администрацията на президента Доналд Тръмп спрямо Иран.\r\n„Правителството на САЩ се върна 15 години назад, към времената на заявленията на Джурж Буш-младши от 2003-а година“, заяви Роухани. „Но днес ние не можем да се съгласим с това, Америка да определя съдбата на целия свят и да налага своя подход от позицията на силата, което се отхвърля изцяло от света“.\r\n„Човек, който до вчера работеше в шпионски център, сега се представя в качеството на държавен секретар на САЩ и има намерение да реши съдбата на страната (Иран)“, отбеляза президентът, обръщайки се към Помпео. „Кой си ти, че да разговаряш така с Иран и останалия свят? Времето на вашите заявления свърши. Иранският народ вече се пресити от вашия фалш и никога не го е приемал“.\r\n*** Предградието на Ерусалим Абу Дис, на изток от Свещения град, трябва да стане столица на бъдеща Палестинска държава според замислите на американския президент Доналд Тръмп за мирно споразумение между евреите и палестинците, заяви председателят на израелската партия „Йеш Атид“ Яир Лапид в понеделник.\r\n“През почивните дни, различни източници разкриха, че в американския документ, който ще бъде представен следващия месец, Абу Дис ще бъде споменат като столица на Палестина“, заяви Лапид по време на партийно заседание.\r\nСпоред неговите думи, премиера на Израел Бенямин Нетаняху знае за плана и се е съгласил с него, пише вестникът.\r\n„Това води до два въпроса“, посочи Лапид. „Единият е, дали решението за две държави е обратно на масата със съгласието на премиера? Вторият е, дали Абу Дис е приемлив за Нетаняху като бъдеща палестинска столица. Знам, че премиерът не дава интервюта, но има граници на неговото мълчание. Ако това е вярно, израелското общество трябва да го знае“, подчерта той.\r\nПо време на срещата на „Ликуд“, чийто председател е премиерът, малко след това, Нетаняху не коментира конкретно по въпроса, но заяви: „Нашите успехи тепърва предстоят. Нашите политики не се основават на слабост. Не се базират на концесии, които ще ни поставят под заплаха“.\r\nНетаняху добави, че „Ликуд“ вярва в правото на еврейския народ над неговата земя и има воля за мир със съседите си, които действително го желаят.\r\n***Стана ясно предложението за бъдещ премиер на коалиционното правителство, съставено от популистката партия „Пет звезди“ и крайно-дясната Лига.\r\nЗа премиер е предложен малко известния 54-годишен адвокат Джузепе Конте. Кандидатурата му е представена на италианския президент Серджо Матарела.\r\n„Конте е експерт в опростяването, премахването на бюрократичните процедури и подреждането на административната машина , което е и основното искане на бизнеса“, казва за него лидера на Лигата Матео Салвини.\r\nКонте е от екипа на лидера на „Пет звезди“ Луиджи ди Майо. \r\nПрезидентът Матарела не е обявил дали ще подкрепи кандидатурата му.\r\n***Върховният представител на Европейския съюз за външната политика и сигурността Федерика Могерини  заяви, че „няма алтернатива на иранското ядрено споразумение“ в отговор на изказването на американския държавен секретар Майк Помпео, в което той заплаши Иран с „безпрецедентни санкции“.\r\n„Речта на държавният секретар Помпео не показва как излизането (на САЩ) от иранската ядрена сделка е направило или ще направи района по-защитен от заплахата за ядрено въоръжаване или как ще ни постави в по-добра позиция да влияем върху действията на Иран извън обхвата на ядреното споразумение“, казва Могерини.\r\n***Позицията на Германия за Иран остава непроменена след изказването на американския държавен секретар Майк Помпео.\r\nГерманският външен министър Хайко Маас е казал това на срещата на министрите на външните работи на страните от Г-20, която се провежда в аржентинската столица Буенос Айрес.\r\n„Ние приехме за сведение американската позиция, изказана тази сутрин“, казва той. По негови думи това не е изненада“.\r\nХайко Маас е припомнил, че му предстои посещение във Вашингтон , където ще проведе лична среща с Майк Помпео.\r\n„За нас ситуацията не се променя. На срещата в София ЕС подаде единен сигнал, за това, че искаме да запазим иранското ядрено споразумение“, добави Маас.\r\n***Група неизвестни маскирани лица са стреляли с автомати в Марсилия и са ранили един човек, съобщава регионалният вестник  .\r\nПо данни на изданието инцидентът е станал около 17 часа местно време в едно от предградията  на Марсилия – Бюсерин , в северната част на града. Неизвестни нападатели се описват като „мъже, въоръжени с автомати Калашников и с маски на лицата“. Те се придвижвали с три автомобила, влезли в квартала и открили огън по младежи, стоящи около местния културен дом. \r\nДо момента има данни, че един човек е получил леки наранявания и е закаран в болница, но там е прегледан и освободен. След стрелбата въоръжените нападатели са влезли в престрелка с полицията. Не се съобщават повече подробности, както и не се съобщава за терористична следа в нападението.\r\n***В Чешката република е регистрирано земетресение с магнитуд 4.1, предава страницата на Европейския средиземноморски сеизмологичен институт.\r\nЗеметресението е станало в 23:04 местно време (0:04 българско време) на 29 километра западно от курортния град Карлови Вари и на 141 километра западно от столицата Прага на 13 километра дълбочина в близост до границата с Германия. Усетено е в Карлови Вари и района около него. Няма данни за пострадали и разрушения.\r\n***Руска телевизия излъчи интервю с възрастна жена, представяща се за майка на отровения руски шпионин Сергей Скрипал, която заяви, че иска британските власти да й разрешат да разговаря със сина си. \r\n„Не съм виждала сина си от 14 години. Искам да се срещна с него. Искам да го прегърна, за да е близо до сърцето ми“, заяви жената, представена като Елена Скрипал.\r\n„ Аз съм на 90 години. Не представлявам опасност за никого. Моля, разрешете ми поне да разговарям със сина си по телефона“, добави тя.\r\n„Защо не разрешават разговор? Защо? По каква причина? В края на краищата, когато си беше в къщи, говорехме всяка седмица. Аз настоявам да му бъде разрешено да говори с мен“, каза тя през сълзи.\r\nСергей Скрипал и дъщеря му Юлия, които бяха отровени на 4 март 2018 година в Солсбъри, където живее бившият руски шпионин, са изписани вече от болницата, но британските власти не казват къде се намират двамата в момента.\r\n***Една от трите оцелели пътнички от самолетната катастрофа в Куба е починала, и така жертвите на катастрофата стават 111, съобщиха от кубинското Министерство на здравеопазването.\r\nЖената, която е на 23 години беше приета в болница с живото-застрашаващи травми и не успя да получи подобрение на състоянието, казаха от министерството и добавиха, че другите две оцелели пътнички са все още в критично състояние.\r\n***Американският телевизионен канал CNBC съобщава за неуспешни изпитания на руски ракети по данни свои източници.\r\nСпоред данните на източниците, които имат пряк достъп до доклад на разузнаването на САЩ „изпитания на крилати ракети са проведени четири пъти от ноември 2017 година до февруари 2018 година и всяко от тях е завършило с неуспех“ .\r\nПо оценките на САЩ най-дългото изпитание е продължило две минути и ракетата е прелетяла 22 мили и се е разбила, а най-краткото е траяло само четири секунди и ракетата е прелетяла пет мили, отбелязват източниците.\r\nПо техни думи  за изстрелване на ракетите, разработвани след 2000-та година се използва обикновен двигател, а след това полетът продължава с превключване на ядрен двигател.\r\nИзточниците подчертават, че „заповед за провеждането на изпитанията са давали високопоставени лица, независимо от възраженията от страна на инженерите, които са изказвали загриженост за това, че системите на ракетите към този момент се намират в начален етап на готовност“.\r\nТелевизионният канал съобщава също така, че „хиперзвуковият летателен апарат, срещу който САЩ на този етап нямат защита ще бъде готов за използване в бойни действия към 2020 година.\r\nВъпреки това, по данни на източниците Русия два пъти е изпитала успешно оръжие, което може да носи ядрена бойна глава през 2016 година. През миналата година е проведен един неуспешен опит, а за лятото на тази година се планира още един.", "date": "2018.05.22", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/05/22/2524682/prezidentat-rumen-radev-prizova-balgarskoto-pravitelstvo-da-izpolzva-polozhitelniya-impuls-ot-negovata-vizita-v-rusiya-za-realizatsiyata-na-proekti-ot-vzaimen-interes-obzor.html", "text": "Президентът Румен Радев призова българското правителство да използва положителния импулс от неговата визита в Русия за реализацията на проекти от взаимен интерес. Днес Радев се срещна с министър-председателя на Руската федерация Дмитрий Медведев, а след края ѝ българският държавен глава обяви, че тази среща е пробив, защото възобновява диалога между България и Русия на най-високо ниво след продължително прекъсване. „Визитата ми вече дава резултат. В последните седмици българското правителство излезе от летаргията по отношение на Русия. Знаете, че вече има анонси за съживяването на проекта АЕЦ „Белене“, което предполага и руско участие“, посочи президентът. По думите на държавния глава, проведеното наскоро посещение на българския министър на енергетиката в Русия е похвално, но и недостатъчно.\r\nРумен Радев подчерта, че тези срещи отварят възможности за работа на министрите от двете държави. „Затова очаквам, и тук вече премиерът Медведев се ангажира, есента, най-вероятно септември, да се състои отлаганата от години 16-а сесия на Междуправителствената комисия по икономическо и научно-техническо сътрудничество. Там вече в конкретика всички проекти трябва да се разглеждат и съответно да се вземат решения по тях“, добави президентът.\r\nДържавният глава посочи също така, че средата за сигурност остава сложна и ЕС осъзнава необходимостта от директни доставки на природен газ в държавите-членки на съюза. „Затова аз призовавам правителствата на двете държави да преразгледат още веднъж възможността за пряка доставка на руски газ през Черно море в България, разбира се, с Европейската комисия“, каза Румен Радев и открои като пример в това отношение проекта „Северен поток“.\r\nВ отговор на въпрос дали на срещата са били обсъдени наложените от ЕС на Русия санкции, президентът отбеляза, че темата не е била коментирана, но санкциите не са повод за замразяване на отношенията. Пред представителите на медиите Румен Радев посочи, че има въпроси, на  които трудно би се намерило решение, но не трябва да се бяга от диалог. Като такъв президентът Радев открои лицензионния режим за производство на военна техника, въоръжение и резервни части по спогодба между НРБ и СССР. По думите му, тук България има своите определени интереси и както е обяснил откровено на премиера Медведев, „българският военнопромишлен комплекс е важна част от българската икономика“.\r\n„Има изисквания на руската страна, които са неприемливи за нас и България трябва да отстоява своите интереси“, подчерта Румен Радев. Като пример той открои претенцията България предварително да съгласува с руската страна продажба на произведена у нас военна техника и въоръжение в други държави. „Това за нас е неприемливо.  Много ясно го обясних на премиера Медведев, но това не означава, че не трябва да има диалог и намиране на решение, което е взаимноизгодно и за двете страни“, добави още президентът.\r\nВ Москва Румен Радев поднесе венец пред паметника на Светите братя Кирил и Методий и отдаде почит пред паметника на героите от Плевенската епопея в Руско-турската Освободителна война от 1877-1878  г.\r\nВ сградата на българското посолство в руската столица Румен Радев ще разговаря с изтъкнати български и руски културни дейци и общественици. Утре в Сочи българският държавен глава ще се срещне със своя руски колега президента Владимир Путин.", "date": "2018.05.22", "title": "Президентът Румен Радев призова българското правителство да използва положителния импулс от неговата визита в Русия за реализацията на проекти от взаимен интерес (ОБЗОР)"}
{"url": "http://www.focus-news.net/news/2018/05/22/2524679/tsvetan-tsvetanov-i-deputatite-ot-komisiyata-po-vatreshna-sigurnost-i-obshtestven-red-sa-na-dvudnevno-rabotno-poseshtenie-v-rumaniya-obzor.html", "text": "Членовете на парламентарната комисия по вътрешна сигурност и обществен ред, начело с председателя ѝ Цветан Цветанов, са на двудневно работно посещение в Румъния, по покана на румънската комисия и нейния председател Дорел Къпрар. Днес те проведоха съвместно заседание с Комисията по отбрана, обществен ред и национална сигурност в Камарата на представителите в Румъния. На заседанието присъства и министърът по европейски въпроси на Румъния Виктор Негреску, който направи обзор на работата в своето ведомство. Всички участващи в съвместното заседание изразиха общо мнение, че двете страни гарантираме сигурността на 3, 264 км от най-уязвимата част на външните граници на Европейския съюз и осигуряват граничен контрол на високо ниво, с което значително се допринася за европейската сигурност. По време на съвместното заседание между двете комисии бе подписана обща декларация за сътрудничество. Декларацията гласи, че ще се установи постоянен работещ механизъм между двете комисии (C2C), представляващ хоризонтално измерение на двустранното сътрудничество, което ще увеличи институционалната ефективност и ще подпомогне всяка бъдеща обща инициатива. В документа се казва, че в контекста на ротационното Председателство на Съвета на ЕС, като част от съответната Тройка, страните заедно ще допринесат за ефективната интеграция на Западните Балкани в архитектурата на сигурност на ЕС и за засилване на сътрудничеството им с европейските и евро-атлантически партньори. \r\nВ декларацията пише още, че двете страни се споразумяват да комбинират механизми на парламентарна дипломация с цел да призоват европейските заинтересованите страни, в съответствие с правната рамка на ЕС, да вземат решение относно присъединяването на България и Румъния към Шенгенското пространство.\r\nПо-късно през деня Цветан Цветанов проведе работна среща със заместник-председателя на Камарата на представителите на Румъния Кармен-Илеана Михалеску. Двамата обсъдиха двустранното парламентарно сътрудничество между двете държави. В срещата участваха и представители на Комисията по вътрешна сигурност и обществен ред в Народното събрание и на Комисията по отбрана, обществен ред и национална сигурност в Камарата на представителите в Румъния. Пред заместник-председателя на Камарата на представителите на Румъния Цветанов подчерта, че е важно след края на Българското председателство на Съвета на ЕС и по време на Румънското председателство да продължим да държим темата за нашия регион в европейския дневен ред. На свой ред Михалеску посочи, че като съседи и партньори не само на европейско, но и на евро-арлантическо ниво, двете страни трябва да продължат да работят активно за общите си интереси.\r\nЧленовете на парламентарната комисия по вътрешна сигурност и обществен ред посетиха Центъра за правоприлагане за Югоизточна Европа – SELEC. \r\nПо време на посещението председателят на комисията Цветан Цветанов заяви, че център има важна добавена стойност в работата с редица партньори от трети държави, които не са членки на ЕС. Той също така изрази мнение, че центърът допринася към европейската сигурност посредством добрите си работни контакти с партньори от тези държави.\r\nРумъния и България изпълняват ефективно и добросъвестно задълженията си по охрана на външната граница на ЕС, изпълнили са всички критерии и заслужават да бъдат приети като пълноправни членове на Шенгенското пространство. Около това мнение се обединиха членовете на Комисията по отбрана, обществен ред и национална сигурност в Камарата на представителите в Румъния по време на посещението си в Генералния инспекторат на Гранична полиция в Румъния. По време на посещението Цветанов запозна румънските си колеги с това как България охранява външните си граници и подчерта, че границата с Турция, която се явява външна граница за целия ЕС, се охранява отлично от държавата и това го потвърждават всичките ни европейски партньори.\r\nЦветанов и колегите му от парламентарната комисия разговаряха и с румънския министър на вътрешните работи Кармен Дан. По време на срещата \r\nминистър Дан подчерта значимостта на добрите връзки между българския и румънския парламент в сферата на вътрешните работи.Тя поздрави страната ни за успешното протичане на европредседателството и съобщи, че част от приоритетите на България ще бъдат продължени от Румъния по време на тяхното председателство. На свой ред Цветанов се е ангажирал България също да подкрепи Румъния в различните форуми от сектор \"Сигурност\" по време на тяхното председателство.\r\nВ днешния ден Цветан Цветанов и членовете на Комисията по вътрешна сигурност и обществен ред ще посетят Генералния инспекторат на румънската Жандармерия. \r\nНа 22 май от 10.30 часа е предвидено посещение в Бреговата охрана в Констанца. В 11.30 часа ще има посещение в SCOMAR - Комплексна система за наблюдение и контрол на трафика в Черно Море. \r\nЧас по-късно на Цветан Цветанов и представителите на Комисията ще им бъде представен адмиралският плавателен съд на Министерство на вътрешните работи - Ștefan cel Mare. В 16.30 часа е насрочено посещение и в Доброгеа – Инспекторат за спешни случаи, окръг Констанца.", "date": "2018.05.22", "title": "Цветан Цветанов и депутатите от Комисията по вътрешна сигурност и обществен ред са на двудневно работно посещение в Румъния (ОБЗОР)"}
{"url": "http://www.focus-news.net/news/2018/05/22/2524677/", "text": "Американският телевизионен канал CNBC съобщава за неуспешни изпитания на руски ракети по данни свои източници, предава руската агенция Интерфакс.\r\nСпоред данните на източниците, които имат пряк достъп до доклад на разузнаването на САЩ „изпитания на крилати ракети са проведени четири пъти от ноември 2017 година до февруари 2018 година и всяко от тях е завършило с неуспех“ .\r\nПо оценките на САЩ най-дългото изпитание е продължило две минути и ракетата е прелетяла 22 мили и се е разбила, а най-краткото е траяло само четири секунди и ракетата е прелетяла пет мили, отбелязват източниците.\r\nПо техни думи  за изстрелване на ракетите, разработвани след 2000-та година се използва обикновен двигател, а след това полетът продължава с превключване на ядрен двигател.\r\nИзточниците подчертават, че „заповед за провеждането на изпитанията са давали високопоставени лица, независимо от възраженията от страна на инженерите, които са изказвали загриженост за това, че системите на ракетите към този момент се намират в начален етап на готовност“.\r\nТелевизионният канал съобщава също така, че „хиперзвуковият летателен апарат, срещу който САЩ на този етап нямат защита ще бъде готов за използване в бойни действия към 2020 година.\r\nВъпреки това, по данни на източниците Русия два пъти е изпитала успешно оръжие, което може да носи ядрена бойна глава през 2016 година. През миналата година е проведен един неуспешен опит, а за лятото на тази година се планира още един. Юлиян Марков", "date": "2018.05.22", "title": "Интерфакс: Американски телевизионен канал съобщава за неуспешни изпитания на руски ракети"}
{"url": "http://www.focus-news.net/news/2018/05/22/2524681/mvr-predpriema-zasileni-merki-po-vreme-na-abiturientskite-balove-obzor.html", "text": "Взети са всички необходими мерки за обезпечаване на нормалното протичане на абитуриентските балове. Това съобщи на брифинг в ГДНП комисар Бойко Рановски, началник на отдел „Пътна полиция“ - ГДНП. Участваха още началникът на сектор „Патрулно-постова дейност“ към „Охранителна полиция“, старши инспектор Георги Георгиев и старши инспектор Красимира Стоядинова от отдел „Охранителна полиция“ - СДВР.\r\nИ тази година „Пътна полиция“ ще проведе операция „Абитуриент“, чиято основна цел е да си осигури безпроблемно провеждане на баловете. Край всички учебни заведения и местата за празнуване ще има засилено полицейско присъствие. Полицейски ескорти ще съпровождат зрелостниците от местата, на които се събират до увеселителните заведения. Целта е празнуващите да бъдат максимално облекчени и да се придвижат бързо и безпроблемно, и да не затрудняват останалите участници в движението. Комисар Рановски подчерта, че до питейните заведения ще има патрули, които следят да не се допусне шофиране след употреба на алкохол или упойващи вещества. Всички случаи на неправилен превоз ще бъдат заснети с камери и по тях ще бъде взето отношение.\r\nКонтролът в заведенията, където ще има празнуващи, ще бъде засилен, уточни старши инспектор Георги Георгиев и допълни, че вече са проведени срещи с фирмите, осъществяващи охранителна дейност. Създадена е и организация за завишен контрол по пренасянето, съхранението и използването на взривни вещества, огнестрелни оръжия, боеприпаси и пиротехнически изделия. Ще се следи и за недопускане на лица в нетрезво състояние.\r\nЗасилено полицейско присъствие е предвидено около сборните пунктове, училищата и увеселителните заведения, посочи старши инспектор Красимира Стоядинова от „Охранителна полиция“ – СДВР. В столицата са установени местата, на които ще има празнуващи и училищата, на които им предстои да изпратят своите зрелостници. Баловете в София започват на 23 май и ще продължат до 30 май, като пикът ще е между 24 и 29 май.", "date": "2018.05.22", "title": "МВР предприема засилени мерки по време на абитуриентските балове (ОБЗОР)"}
{"url": "http://www.focus-news.net/news/2018/05/22/2524683/daily-star-angliyski-huligani-se-gotvyat-za-voyna-s-ruskite-ultrasi-na-svetovnoto-parvenstvo-v-rusiya.html", "text": "Английски хулигани се готвят за война с руските ултраси на Световното първенство в Русия, съобщава английският вестник Daily Star.\r\nАнглийските футболни хулигани се готвят „да избършат пода с руските ултраси“ \r\nПредставител на на хулиганите заявява за вестника: „ Ако хората си мислят, че това е една голяма шега и че ние отиваме да поиграем футбол, после да пийнем, да хапнем и да се веселим – това никога няма да стане“\r\n„Това ще бъде като трета, четвърта, пета, шеста и седма световна война“. „ Те използват оръжия-метални пръти, ножове, бухалки, а ние ще използваме само нашите юмруци“, заявяват различни представители на английските ултарси. Юлиян Марков", "date": "2018.05.22", "title": "Daily Star:  Английски хулигани се готвят за война с руските ултраси на Световното първенство в Русия"}
{"url": "http://www.focus-news.net/news/2018/05/22/2524670/gerb-vnese-v-prokuraturata-signal-sreshtu-deputata-ot-bsp-tasko-ermenkov-i-poiska-ostavkata-mu-zaradi-publikatsiya-che-vodata-v-sofiya-e-otrovna-obzor.html", "text": "ГЕРБ внесе в Прокуратурата сигнал срещу депутата от БСП Таско Ерменков. Причина за това стана публикацията му във „Фейсбук“ от 19 май, в която призовава институциите да проверят дали е истина, че водата в София е отровна. Вчера публикацията на депутата от левицата вдигна на крак институциите и предизвика смут сред гражданите в социалните мрежи. ГЕРБ, Столична община, \"Софийска вода\" и Столичната регионална здравна инспекция опровергаха информацията. Те увериха, че потребителите нямат основание за притеснение и всички показатели за качество на питейната вода, доставяна на територията на общината, са в норма. Освен, че сезираха Прокуратурата, от ГЕРБ поискаха и оставката на Таско Ерменков. Те призоваха БСП да се разграничат от действията на Ерменков, а ако не подаде оставк а- да бъде изключен от парламентарната група на апртията. „Таско Ерменков разпространява неверни, заблуждаващи сигнали за тревога и опасност, в резултат на което възниква страх и смут в населението“, заяви депутатът от ГЕРБ Данаил Кирилов. ГЕРБ сигнализират главния прокурор за разпространение на неверни сигнали и твърдения за заплаха, както и за наличие на специална цел – смут и страх в населението. Те обявиха, че според Конституцията за тези деяния може да се поиска снемането на имунитета на Ерменков. „Поведението на Таско Ерменков е продиктувано или от тотална неадекватност, която е недопустима за народен представител, или от злоумишлени действия за нарушаване на националната сигурност на България“, заяви депутатът от ГЕРБ Тома Биков. \r\nВ отговор от БСП обявиха, че работата на народния представител е да пита има ли проблеми. „В този пост има само въпроси. Таско Ерменков ме увери, че е сезиран от служители в Столична община и РИОСВ“, изтъкна зам.-председателят на БСП Кирил Добрев. „Ако не бяха подобен тип въпроси нямаше да разберем, че в Хасково има проблем с урана във водата“, коментира той. Утре ПГ на БСП ще се събере, за да обсъди случая.\r\nБиляна ИВАНОВА", "date": "2018.05.22", "title": "ГЕРБ внесе в Прокуратурата сигнал срещу депутата от БСП Таско Ерменков и поиска оставката му заради публикация, че водата в София е отровна (ОБЗОР)"}
{"url": "http://www.focus-news.net/news/2018/05/22/2524685/predstoyashti-mezhdunarodni-novini-za-22-may-agentsiya-fokus.html", "text": "***Среща на външните министри от ЕС, на която ще се обсъжда отговорът на Съюза за увеличаването на митата върху вноса на метали в САЩ\r\n***Стачка на работниците във френския публичен сектор срещу реформите на президента Еманюел Макрон и ниските заплати\r\n***Започва поредната двудневна стачка на железопътните работници във Франция заради планираните от властите в страната реформи\r\n***Президентът на САЩ Доналд Тръмп приема южнокорейския си колега Мун Дже-ин преди ключовата среща на високо ниво с лидера на Северна Корея Ким Чен-ун\r\n***Мемоарите на прочутия Републиканец Джон МакКейн излизат от печат\r\n***", "date": "2018.05.22", "title": "Предстоящи международни новини за 22 май ( Агенция „Фокус“ )"}
{"url": "http://www.focus-news.net/news/2018/05/22/2524686/nimh-nad-po-golyamata-chast-ot-stranata-shte-preobladava-slanchevo-vreme-po-znachitelna-oblachnost-shte-ima-nad-zapadna-balgariya.html", "text": "Днес над по-голямата част от страната ще преобладава слънчево време. По-значителна облачност ще има над Западна България, след обяд и до полунощ – купеста и купесто-дъждовна. На места там отново ще има краткотрайни валежи от дъжд с гръмотевици и условия за градушки. В сутрешните часове в отделни райони в низините ще има ниска облачност или мъгла. Ще духа слаб до умерен вятър от изток-североизток. Максималните температури ще са между 23° и 28°. Това съобщи за Агенция \"Фокус\" Евгения Егова, дежурен синоптик в Националния институт по метеорология и хидрология (НИМХ) към Българската академия на науките (БАН). Атмосферното налягане e малко по-високо от средното за май и още малко ще се повиши. \r\nПо Черноморието преди обяд на места ще е с ниска облачност, която бързо ще се разкъса и ще се установи предимно слънчево време. Ще духа слаб до умерен вятър от север-североизток. Максималните температури ще са 18°-21°. Температурата на морската вода е 18°-23°. Вълнението на морето ще бъде около 2 бала.\r\nНад планините в западната половина на страната ще се развива купеста и купесто-дъждовна облачност. Главно в следобедните часове ще има краткотрайни валежи с гръмотевици, в отделни райони - значителни. В планините в източната половина ще преобладава слънчево време. Ще духа слаб до умерен вятър от юг-югоизток, по-билата – предимно от югозапад. Максималната температура на височина 1200 метра ще е около 15°, на 2000 метра – около 8°.", "date": "2018.05.22", "title": "НИМХ: Над по-голямата част от страната ще преобладава слънчево време, по-значителна облачност ще има над Западна България"}
{"url": "http://www.focus-news.net/news/2018/05/22/2524684/predstoyashti-sabitiya-v-stranata-za-22-may-agentsiya-fokus.html", "text": "***\r\nОт 13.00 часа Народното събрание ще проведе извънредно пленарно заседание. \r\n***\r\nОт 10.00 часа в зала „Роял“ на София Хотел Балкан министърът на регионалното развитие и благоустройството Николай Нанков ще открие дискусионен форум „Новите инвестиции във ВиК инфраструктура“. Очаква се да присъстват вицепремиерът Томислав Дончев, министърът на околната среда и водите Нено Димов, кметът на София Йорданка Фандъкова, областни управители, представители на ВиК асоциации и други. \r\n***\r\nОт 10.00 часа в хотел „Арена ди Сердика“ (ул. „Будапеща“ 2) ще се проведе срещна на страните от Югоизточна Европа на тема „Ролята на почетните консули за подобряване на бизнес климата и насърчаване на културна сплотеност на Балканите“. Събитието е под патроната на Българското председателство на Съвета на ЕС. Участие в него ще вземат вицепремиера и министър на външните работи Екатерина Захариева и министъра на Българското европредседателство на Съвета на ЕС Лиляна Павлова. \r\n***\r\nОт 11.00 часа в параклиса \"Светите Архангели\" в двора на Военна академия „Г. С. Раковски“ ще се проведе панихида по повод 101 години от смъртта на полк. Борис Дрангов. Ще бъде отдадена почит пред паметта на полк. Дрангов и ще бъде поставена плоча с имената на авторите на паметника му.\r\n***\r\nОт 12.00 часа в централата на ПП АБВ (ул. „Врабча“ 23) новоизбраното ръководство на партията ще даде пресконференция. \r\n***\r\nОт 8.00 часа в храм „Св. Св. Кирил и Методий“ (ул. „Георг Вашингтон” № 47) ще се проведе награждаването на Конкурсния финал-награждаване на Национален конкурс „Възкресение Христово“-2018. \r\n***\r\nОт 09.30 часа в зала „Европа“ на Министерство на околната сред и водите ще бъде открит Информационен ден за „Натура 2000“. \r\n***\r\nОт 9.30 часа в зала EFE на хотел „Маринела“ ще се проведе 9-ото издание на форума за финанси, банки и имоти – „Шумът на парите 2018 година“. \r\n***\r\nОт 9.30 часа в хотел „КООП“ (ул. „Искър“ №30) ще се проведе кръгла маса за възможностите и предизвикателствата при прилагането на мултидисциплинарен и междуведомствен подход при работата с деца, жертви на насилие. \r\n***\r\nОт 9.00 часа в IV състав на Специализирания наказателен съд ще се гледа делото срещу Васил В., Велизар В., Иван А., Марин К. и Пейо П., обвинени в организиране и ръководене на организирана престъпна група. \r\n***\r\nОт 9.30 часа в XII състав на Специализирания наказателен съд ще се гледа делото срещу Павел М., обвинен в престъпление по служба. \r\n***\r\nОт 9.30 часа в 26 състав на Софийския градски съд ще се гледа делото срещу Валентин Д., Лина А. и Мая С., обвинени в длъжностно присвояване в особено големи размери. \r\n***\r\nОт 9.30 часа в сградата на Висшия съдебен съвет Съдийската колегия ще проведе заседание.\r\n***\r\nОт 10.00 часа в ОДЗ № 48 \"Братя грим\" ( ул. „Марин Дачев Христов“ 5, кв. „Фондови жилища“) ще бъде тържествено открита мулти-сензорна стая. Специален гост ще бъдат кметът на София Йорданка Фандъкова. \r\n***\r\nОт 10.00 часа в VI състав на Специализирания наказателен съд ще се гледа делото срещу Майдън С., обвинен в престъпление по служба. \r\n***\r\nОт 10.00 часа в Националния пресклуб на БТА ще се състои пресконференция на националната природо-математическа гимназия „Акад. Любомир Чакалов” /НПМГ/ във връзка с предстоящият юбилеен концерт - спектакъл „50 години Национална природо-математическа гимназия „Акад. Любомир Чакалов”, който ще се проведе на 14 юни в зала 1 на НДК. Концертът е под патронажа на Красимир Вълчев – министър на образованието и науката на Република България, и се осъществява в партньорство със Столичната община и кампанията „Успели българи дават личен пример“.\r\n***\r\nОт 10.00 часа в зала „Европа“ на парк-хотел „Москва“ ще бъде открита конференция „България в общата европейска отбрана“. \r\n***\r\nОт 10.00 часа в сградата на Висшето училище по застраховане и финанси в залата на ет. 5 (ж.к. \"Овча купел\", ул. \"Гусла\" № 1) ще се проведе научно-практическа конференция на тема: „Актуални проблеми на инфекциите с вируса на хепатит Е при хора и животни“. \r\n***\r\nОт 11.00 часа в Националния пресклуб на БТА ще се проведе пресконференция за състоянието на достъпа до информация в България 2017 г. \r\n***\r\nОт 11.00 часа в зала „Запад“ на Народното събрание ще Комисията по земеделието и храните ще изслуша министъра по земеделието, храните и горите Румен Порожанов.\r\n***\r\nОт 11.00 часа в централата на КНСБ в залата на ет. 11 Институтът за синдикални и социални изследвания (ИССИ) на КНСБ ще представи последните си данни за потребителските цени и издръжка на живот в България. В представянето ще участват директорът на института Любен Томев и експертът Виолета Иванова.\r\n***\r\nОт 11.00 часа в големия салон на БАН ще се проведе форум и изложба на Института по биоразнообразие и екосистемни изследвания на БАН по повод Международния ден на биологичното разнообразие. \r\n***\r\nОт 11.00 часа в Sofia Event Center (Paradise Mall) ще се проведе събитие, свързано с 23-годишнината от историята на първия GSM оператор в страната. \r\n***\r\nОт 11.00 часа в XVIII състав на Специализирания наказателен съд ще се гледа делото срещу Богомил М., Ивелин Д. и Ивайло Х., обвинен в изнудване. \r\n***\r\nОт 11.00 часа в залата на 172 детска градина „София“ в „Надежда“ 1 кметът на София Йорданка Фандъкова ще присъства на представяне на пилотен проект „Общуваме с надежда и доверие за развитие на детските градини“. \r\n***\r\nОт 11.00 часа в Аулата на Софийския университет „Св. Климент Охридски“ на тържествена церемония проф. Герхард Паулус ще бъде удостоен с почетното звание „доктор хонорис кауза“ на университета. \r\n***\r\nОт 11.00 часа в институцията на омбудсмана Мая Манолова ще обсъди проблемите на подсъдими сънародници в Гърция, с чиито автомобили са превозвани мигранти. \r\n***\r\nОт 14.00 часа в централната сграда на УАСГ (зала 211) ще се проведе финалната защита и журиране на проектите разработени в рамките на първата творческа работилница на тема – изграждане на бъдеща зала на музикални изкуства.\r\n***\r\nОт 13.00 часа кметът на София Йорданка Фандъкова ще провери изграждането на разширение на сградата на Първа английска гимназия и 112 Основно училище. \r\n***\r\nОт 13.00 часа в XV състав на Специализирания наказателен съд ще се гледа делото срещу Петър Т., Ивайло С., Красимира Д. и Пламен П., обвинен в организиране и ръководене на организирана престъпна група. \r\n***\r\nОт 13.00 часа в 20 състав на Софийския градски съд ще се гледа делото срещу Йоан Матев за убийството в Борисовата градина. \r\n***\r\nОт 13.00 часа в Sopharma Business Towers ще бъде открита конференция “Създаване и управление на съдържание: Дигиталната еволюция на комуникациите”. \r\n***\r\nОт 13.30 часа в XI състав на Специализирания наказателен съд ще се гледа делото срещу Христо Г., обвинен в изнудване. \r\n***\r\nОт 13.30 часа до 16.30 часа в Представителството на Европейската комисия в София (ул. \"Раковски\" 124) ще се проведе международен семинар „Хибридни войни и дезинформация – новите (стари) заплахи за Европа“. \r\n***\r\nОт 14.00 часа в Националния пресклуб на БТА телевизионният водещ Слави Трифонов и родителите на деца с увреждания от “Конфедерация за защита правата на децата”, които не бяха допуснати в Парламента ще дадат съвместна пресконференция.\r\n***\r\nОт 14.00 часа в XVI състав на Специализирания наказателен съд ще се гледа делото срещу Милко М., Росен Д., Златомир И., Кирил И. и Иван К., обвинен в организиране и ръководене на организирана престъпна група. \r\n***\r\nОт 15.00 часа в VI състав на Специализирания наказателен съд ще се гледа делото срещу Лазар Л., обвинен в безстопанственост в особено големи размери. \r\n***\r\nОт 15.00 часа до 17.00 часа в постоянната приемна на БСП – София (ул. \"Леге\" №10, етаж 1) народният представител от „БСП за България“ Румен Георгиев и общинският съветник Николай Николов ще проведат приемна за граждани. \r\n***\r\nОт 18.00 часа в Greenwich Book Center ще се проведе премиерата на книгата „Внезапно сбогуване“ от Ангел Г. Ангелов. \r\n***\r\nОт 18.00 часа пред сградата на Министерски съвет ПП АБВ организира митинг в подкрепа на енергийните проекти АЕЦ „Белене“ и „Южен поток“. \r\n***\r\nОт 18.00 часа пред Синодалната палата ще се проведе нов протест срещу решенията на Св. Синод на БПЦ, взети на заседанието на Синода на 14 май. \r\n***\r\nОт 18.30 часа в хотел „Интерконтинентал“ (пл. Народно събрание 4) ще бъде представена третата книга на Николай Василев – „Кариера или не? 10 фактора за успешно начало на кариерата“. \r\n***\r\nОт 18.30 часа пред Министерски съвет Демократична България организира протест срещу  рестарта на проекта АЕЦ „Белене”.\r\n***\r\nОт 19.00 часа в Музея за история на София ще стартира проектът на Фондация „Прочети София“ „Скритите букви“ – новите места за четене в града. \r\n***\r\nОт 19.30 часа в „Червената къща“ ще бъдат представени три късометражни филма на тема „престъпление без наказание“. \r\n***\r\nОт 20.00 часа в зала „Арена Армеец“ ще се проведе благотворителен концерт „Ние обичаме България“ 2018 в подкрепа на Панорама „Плевенска епопея 1877 г.“.\r\n***\r\nОт 10.00 часа в Аултата на Югозападния университет „Неофит Рилски“ ще се проведе Тържествено връчване на дипломите на абсолвентите от Факултета по педагогика.\r\n***\r\nОт 13.30 часа до 17.00 часа в стая 410 в Община Благоевград общественият посредник доц. д-р Валентин Василев ще проведе приемен ден. \r\n***\r\nОт 19.00 часа в зала „Пейо Яворов“ ансамбъл „Пирин“ ще представи концерта „Пирине мой“ по повод 85 години от рождението на проф. Кирил Стефанов.\r\n***\r\nОт 11.00 часа - КАРИЕРЕН ЦЕНТЪР” КЪМ ДРСЗ-БУРГАС УЛ. „ПАТРИАРХ ЕВТИМИЙ” № 35 А ще се проведе  съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас \r\n***\r\n12.00 часа - БМФ „Порт Бургас” ЕАД - откриване на новия терминал за обработка на сярна киселина, разположен  на територията на пристанището. Церемонията ще се състои на 22 май. \r\n***\r\nОт 12.00 часа ще бъде официално открит новия терминал за обработка на сярна киселина, разположен на територията на пристанището. \r\n***\r\nОт 18.30 часа в залата на Държавната Опера ще се проведе концерт на маргарита Хранова и Дани Милев в навечерието на 24 май. \r\n***\r\nОт 9.00 часа в III състав на Варненския административен съд ще се гледа първото заседание на делото срещу директора на РИОСВ-Варна.\r\n***\r\nОт 9.00 часа в хотел „Интернационал“, Златни пясъци, ще се състои 7-ата международна конференция-изложение „Пристанища и корабоплаване по Черно море 2018“, която ще се проведе под егидата на Държавно предприятие „Пристанищна инфраструктура“.\r\n***\r\nОт 10.00 часа е зала \"Пресцентър\" на Фестивален и конгресен център ще се проведе пресконференция по повод новия концертен фестивален цикъл.\r\n***\r\nОт 14.00 часа до 16.00 часа в офиса на ПП ГЕРБ във Варна (ул. „Георги Бенковски” №1) общинският съветник Николай Малев ще проведе приемна за граждани. \r\n***\r\nОт 14.00 часа в зала “Пленарна“ на община Варна ще се състои тържество във връзка с честването на 50-годишния юбилей на НАОП “Николай Коперник“- Варна.\r\n*** \r\nОт 11.00 часа в Регионалната библиотека „П.Р. Славейков“ ще бъде даден старт на Национална кампания „Селфи с книгата, която чета в момента“. \r\n*** \r\nОт 18.00 часа в голяма зала на  Община Велико Търново ще се проведе сесия на Великотърновски общински съвет за връчване на награди за 24 май. \r\n*** \r\nОт 18.00 часа в Изложбени зали „Рафаел Михайлов“ ще бъде открита изложба „Стъкло и конец“ - рисувано стъкло, бродирани бижута и аксесоари с автори: Снежана Данева-Иванова и Мила Милчева. \r\n*** \r\nОт 19.00 часа в МДТ „Константин Кисимов“ ще бъде представена постановката „Българи от старо време“ – мюзикъл по едноименната повест на Любен Каравелов. \r\n*** \r\nОт 15.00 часа в салона на ПБНЧ „Еленка и Кирил Д. Аврамови – 1856“ ще се проведе\r\nвръчване на годишните награди на Община Свищов за образование и култура. \r\n***\r\nОт 17.00 часа заместник-кметът на Община Видин Венци Пасков ще присъства на тържеството по повод 45-годишнината на детска градина „Зорница“. То ще се състои на площадката пред паметника на Димитър Благоев (до Младежкия дом).\r\n***\r\n От 10.00 часа пред Градската концертна зала ще се проведе изява на децата от детските градини под надслов „Децата на Враца рисуват“.\r\n***\r\nОт 12.00 часа на бул. „2-ри юни“ срещу Химко ще се проведе първа компа от изграждането на нов хипермаркет в града. Първата копка ще бъде направена от Калин Каменов, кмет на Враца и г-н Тодор Белчев, председател на съвета на директорите на „Видеолукс Холдинг”.\r\n***\r\nОт 14.00 часа в исторически комплекс „Калето“-Мездра 44 деца, участвали в обучението  по  проект \"Детско полицейско управление\" в градовете Враца и Мездра,  ще закрият тържествено двегодишния курс на обучение. \r\n***\r\nОт 18.00 часа в концертната зала на Младежкия център ще се проведе празничен концерт на Народно читалище „Йордан Йовков-1870 г.“ по повод 148 години от създаването му. \r\n***\r\nОт 10.00 часа пред централния храм „Св. Иван Рилски“ ще се състои молебен и водосвет за здраве и благоденствие събира жителите на Перник за шеста поредна година след голямото земетресение през май 2012 г. От 11.00 часа с курбан за здраве ще бъде отбелязана и годишнината от земетресението в центъра на с. Дивотино - едно от най-пострадалите села в Пернишко.\r\n***\r\nОт 10.00 часа в Пресклуба на БТА в Плевен кметът на община Червен бряг инж. Данаил Вълов ще даде пресконференция за постигнатото досега при изпълнение на предизборните си ангажименти, както и предстоящите за изпълнение проекти. Ще участват и заместник-кметовете на община Червен бряг, които също се отговарят на журналистическите въпроси. \r\n***\r\nПо повод Международния ден на биоразнообтазието ще се проведе ден на Отворени врати в РИОСВ – Пловдив.\r\n***\r\nОт 10.00 часа на Гребна база ще се състои церемония по връчване на Знак за качество на Съвета на Европа на Младежки център-Пловдив и Младежки форум. \r\n***\r\nОт 10.00 часа в хотел „Санкт Петербург“ ще се проведе дискусия за настоящето и бъдещето на имотния пазар и визия за развитието на Пловдив. \r\n***\r\nОт 10.30 часа ОИЦ-Пловдив ще посети с. Дълбок извор, община Първомай. \r\n***\r\nОт 13.00 часа в зала 11 на 23-ти наказателен състав в Районен съд-Пловдив ще се гледа делото срещу Надежда В., Лиляна И. и Гина С., обвинени за престъпление по чл. 210, ал. 1 от НК. Трите са се представяли за “ходжи” и извършвали дейност по “гадателство” и ”разваляне на магии”, която рекламирали активно в интернет сайтове, блогове и телевизионни програми.\r\n***\r\nОт 16.00 часа в офиса на ПП ГЕРБ в район „Тракия“ (бл. 91) общинският съветник Иван Вичков ще проведе приемна за граждани.\r\n***\r\nОт 10.30 часа в зала 1 на Областна администрация Русе ще се проведе встъпителна пресконференция по проект „Програма за специализирано трансгранично обучение между окръг Гюргево и Областна администрация Русе“.\r\n***\r\nОт 11.00 часа в Заседателна зала на Община Русе ще се проведе пресконференция на Общинска фондация \"Русе - град на свободния дух\" и Сдружение \"Поломие\" по повод планирания от 1 юни пешеходен преход на Петър Ванев по планинския преход Апалашка пътека в САЩ.\r\n***\r\nОт 16.30 часа в НЧ „Кирил Маджаров-1866“ – Смолян, зала „Николай Карагяуров“ ще се проведе „Музикална стая“ – запознаване на децата с ударни музикални инструменти.\r\n***\r\nот 17.30 часа в Художествена галерия – Смолян ще бъде открита Изложба на смолянски художници посветена на 24 май – празник на българската култура и писменост.\r\n***\r\nОт 19.00 часа Фолклорен ансамбъл „Родопа“ ще представи Концерт „Спомен за Атанас Димитров“ в РДТ „Николай Хайтов“ – Зала № 1.\r\n***\r\nОт 18.30 часа в кметството на с. Соколовци общинските съветници от  ГЕРБ-Смолян, Ангел Безергянов, Славка Каменова и Мариана Сивкова ще имат приемен ден за граждани.\r\n***\r\nОт 14.00 часа министърът на туризма Николина Ангелкова ще участва в кръгла маса по проекта за 7 балнео- и СПА дестинации, която ще се проведе в залата на Община Стара Загора.\r\n***\r\nОт 16.00 часа в зала „Хасково“ на Община Хасково ще се проведе церемонията по награждаване на учител и ученик на годината. \r\n***\r\nОт 10.30 часа в СУ „Панайот Волов“ ще се проведе заключителният етап на Детското полицейско управление. От 15.30 часа на учениците от 4 „Б“ клас с класен ръководител Яна Десева ще бъдат връчени грамоти за успешно участие в Детско полицейско управление.", "date": "2018.05.22", "title": "Предстоящи събития в страната за 22 май (Агенция „Фокус“)"}
{"url": "http://www.focus-news.net/news/2018/05/22/2524692/kmetat-na-sofiya-yordanka-fandakova-shte-prisastva-na-predstavyane-na-piloten-proekt-obshtuvame-s-nadezhda-i-doverie-za-razvitie-na-detskite-gradini.html", "text": "Как да бъде възстановено доверието между родители и учители разглежда пилотен проект на район „Надежда“ - „ Общуваме с надежда и доверие за развитие на детските градини“. Пилотният проект се реализира в 172 детска градина „София“ в „Надежда“ 1, ул. „Кирил Дрангов“ 14. Това съобщиха от пресцентъра на Столична община. Резултати от проучването и препоръки към родителите и учитилелите ще бъдат представени в 11.00 часа в залата на детската градина. В срещата ще участва кметът на София Йорданка Фандъкова. \r\nРъководител и организатор на проекта е Ани Владимирова, специалист Психология и Педагогика, а в проучването са работили проф. Йоана Янкулова, Катедра „Социална, трудова и педагогическа психология“ в СУ „Св. Климент Охридски” и Александра Петрова, детски психолог.\r\nВ детска градина е проведено психологическо проучване сред родителите и децата в избрани втора, трета и четвърта градинска възрастови групи. Основни цели на проекта са подобряване на работата в детските градини и на доверието и комуникацията „родители – учители” чрез проучване и препоръки в три посоки:\r\n-\tАктуална оценка на познавателния, емоционален и поведенчески ресурс на децата \r\n-\tОценка на личностната и професионална кондиция на учителите и другия персонал\r\n-\tПроучване и подобряване на комуникацията и взаимодействието учители – родители във възпитателния процес на децата\r\nЕкипите извършиха индивидуално и групово изследване на деца и учители, теоретична подготовка и тренингова работа с учители и родители. В дейностите са заложени индивидуална оценка на децата и препоръки към учителите и родителите. \r\nЗа журналистите има организиран транспорт. Микробусът тръгва в 10.30 часа.", "date": "2018.05.22", "title": "Кметът на София Йорданка Фандъкова ще присъства на представяне на пилотен проект „Общуваме с надежда и доверие за развитие на детските градини“"}
{"url": "http://www.focus-news.net/news/2018/05/22/2524693/shte-badat-otvoreni-ofertite-za-izrabotvaneto-na-tehnicheski-proekti-za-remonta-na-3-tunela-ot-am-hemus-i-am-trakiya.html", "text": "Отварят се офертите за изработването на технически проекти при ремонтно-възстановителните работи на тунелите „Топли дол“ и „Правешки ханове“ по АМ „Хемус“ и на „Траянови врата“ на АМ „Тракия“. Това съобщиха от пресцентъра на Агенция „Пътна инфраструктура“ (АПИ). Съоръженията са част от трансевропейската пътна мрежа (TENT-T). Въз основа на проектите, които трябва да се направят, след това ще се ремонтират и тунелите.\r\nОбществената поръчка е в три обособени позиции.\r\nВ обособена позиция едно е изработването на технически проект при ремонта на тунел „Топли дол“ при км 39+562 на АМ „Хемус“. Стойността й е 350 хил. лв. без ДДС. Съоръжението е въведено в експлоатация през 1985 г. и е с дължина 883 м. \r\nВтората обособена позиция е за проектиране на ремонта на тунел „Траянови врата“ при км 53+297 на АМ „Тракия“. Стойността й е 340 хил. лв. без ДДС. Тунелът е в експлоатация от 1985 г. и е с дължина 720 м. \r\nТретата обособена позиция - за проектиране на ремонта на тунел „Правешки ханове“ при км 54+672 на АМ „Хемус“, е на стойност 320 700 лв. без ДДС. Съоръжението е в експлоатация от 1999 г. и е с дължина 834 м.\r\nВсеки от трите технически проекта, които трябва да бъде направен, включва извършването на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на съоръжението. Целта е да се предвидят всички нужни мерки и дейности, които трябва да се изпълнят, в съответствие с изискванията на Наредбата за технически правила и норми за проектиране на пътни тунели.\r\nОбщата индикативна стойност на поръчката за проектиране е 1 010 700 млн. лв. без ДДС и се финансира от бюджета на АПИ.\r\nОфертите ще бъдат отворени в 14.00 ч. в сградата на АПИ.", "date": "2018.05.22", "title": "Ще бъдат отворени офертите за изработването на технически проекти за ремонта на 3 тунела от АМ „Хемус“ и АМ „Тракия“"}
{"url": "http://www.focus-news.net/news/2018/05/22/2524694/novoizbranoto-rakovodstvo-na-pp-abv-shte-dade-preskonferentsiya-v-tsentralata-na-partiyata.html", "text": "Новоизбраното ръководство на ПП АБВ ще даде пресконференция. Събитието ще се проведе от 12.00 часа в централата на партията в София на ул. “Врабча“ 23. Това съобщиха от пресцентъра на ПП АБВ. Ще бъдат обсъдени темите за енергийните проекти на България, позицията по дебатите, свързани с името на Република Македония, както и представянето на новото ръководство на ПП АБВ.", "date": "2018.05.22", "title": "Новоизбраното ръководство на ПП АБВ ще даде пресконференция в централата на партията"}
{"url": "http://www.focus-news.net/news/2018/05/22/2524696/parlamentat-shte-provede-izvanredno-zasedanie.html", "text": "Парламентът ще проведе извънредно заседание. Това предвижда програмата за работа на Народното събрание. Заседанието ще започне от 13.00 часа. Първа точка от дневния ред на депутатите предвижда проекторешение за нов срок на Сметната палата за извършване на одит за допълнителните трансфери по бюджетите, одобрени с постановление на Министерски съвет за периода от 1 до 31 януари 2017 г.  На вниманието на депутатите се поставят промените в Закона за рибарството и аквакултурите, които ще бъдат разгледани на първо четене. Със законопроекта се цели опазване и  поддържане на устойчиво развитие и състояние на рибните популации,  намалели през последните 25 години. С измененията се въвежда забрана за риболов с мрежени уреди във вътрешните водоеми на страната. С промените се създава задължение за любителите риболовци за притежание на общи познания за любителския риболов.  Депутатите ще се занимаят и с второто четене на Закона за гражданската регистрация и на Закона за местното самоуправление и местната администрация. \r\nИзвънредното заседание на парламента се налага заради отбелязването на Деня на славянската писменост и култура на 24 май.", "date": "2018.05.22", "title": "Парламентът ще проведе извънредно заседание"}
{"url": "http://www.focus-news.net/news/2018/05/22/2524687/anadolu-agency-turtsiya-privetstva-prezidentskite-izbori-vav-venetsuela.html", "text": "Министерството  на външните работи на Турция приветства протеклите мирно президентски избори във Венецуела , предава Anadolu Agency.\r\n„Ние сме доволни, че президентските, провинциални и общински  избори, проведени във Венецуела на 20 май, неделя, приключиха в мирна и спокойна атмосфера“, пише в изявлението на министерството.\r\n„Ние бихме искали тези изборни резултати да допринесат за засилване на мира и стабилността във Венецуела и да допринесат за просперитета на народа на Венецуела“, продължава изявлението.\r\n„По време на новия мандат Турция ще продължи да поддържа и развива отношенията си с Венецуела във всички сфери и ще продължи да подкрепя приятелския народ и правителството на Венецуела“, завършва изявлението. Юлиян Марков", "date": "2018.05.22", "title": "Anadolu Agency: Турция приветства президентските избори във Венецуела"}
{"url": "http://www.focus-news.net/news/2018/05/22/2524697/pregled-na-osnovnite-temi-v-dobrudzhanskiya-pechat.html", "text": "„Стоян Господинов получи отличието „Златен век“, съобщава на първа страница вестник „Нова добруджанска трибуна“. Главният художествен ръководител на Професионален фолклорен ансамбъл „Добруджа“ е сред отличените вчера на официална церемония в Национална галерия „Двореца“. Връчено му е било едно от най-престижните отличия на Министерство на културата – почетен знак „Златен век“ – печат на цар Симеон Велики. „Ще ремонтират улици в Добрич по трансграничен проект“, съобщава изданието. Кметът Йордан Йорданов вчера е подписал в МРРБ договор по проект „Подобряване на връзката с мрежата TEN-T в трансграничния регион Меджидия – Добрич“. Бюджетът за Община град Добрич надхвърля 4 млн. евро, общата стойност на проекта е близо 8 млн. евро. Две важни пътни отсечки в града ще бъдат ремонтирани – част от бул. „Добруджа“ и цялата улица „Никола Петков“. Вчера е приключило записването за детска градина след първо класиране в Добрич, съобщава всекидневникът. Приемът е протекъл спокойно като отново най-голям интерес е имало към централните детски градини. Там, където местата са били заети, останалите класирани са пренасочени към други детски заведения. Д-р Емилия Баева, зам.-кмет „Хуманитарни дейности“ е информирала също, че в момента тече ремонт на фасадата на ЦДГ №20. „983 зрелостници се явиха на матура по БЕЛ в областта“- темата е водеща за другия регионален вестник „Добруджанска трибуна“. В 13 учебни заведения в областта са положили изпит зрелостници и седмокласници. „Възразяват срещу одобрената Областна здравна карта“, съобщава изданието. Комисията, натоварена със задачата да изготви областна здравна карта, е изпратила възражение до министъра на здравеопазването, съобщават от областната управа. Настоява се да се увеличи броят на специалисти в различни направления, както и броят на общопрактикуващите лекари. Иска се да се промени техния броят – от 123 на 129 в областта. „С тържествен концерт и награждаване на педагози започна програмата за 24 май“, съобщава изданието. Община град Добрич е удостоила с грамоти и плакети изявени учители. Това се е случило на тържествен концерт по повод Деня на славянската писменост и култура. Четири учебни заведения в града тази година празнуват юбилеи – СУ „Димитър Талев“, Частната гимназия „Леонардо Да Винчи“ и две детски градини – „Бодра смяна“ и „Слънчице“. В рубриката „Палитра“ вестникът запознава читателите с историята на Пристанище – Варна. Навършват се 112 години от неговото създаване. Градежът му през далечната 1895 година е оценен на 8 290 385 лв. и е бил финансиран от правителството. На търга за строителство са участвали фирми от Хамбург, Париж и родно дружество, което е избрано.", "date": "2018.05.22", "title": "Преглед на основните теми в добруджанския печат"}
{"url": "http://www.focus-news.net/news/2018/05/22/2524691/vav-voenna-akademiya-g-s-rakovski-shte-se-sastoi-ritual-panihida-po-povod-101-godini-ot-smartta-na-polk-boris-drangov.html", "text": "Във Военна академия „Г. С. Раковски“ ще се състои ритуал панихида по повод 101 години от смъртта на полк. Борис Дрангов. Това съобщиха от пресцентъра на Военната академия.\r\nПанихидата ще се проведе от 11.00 часа в параклиса \"Светите Архангели\". Ще бъде отдадена почит пред паметта на полк. Дрангов и ще бъде поставена плоча с имената на авторите на паметника му.", "date": "2018.05.22", "title": "Във Военна академия „Г. С. Раковски“ ще се състои ритуал панихида по повод 101 години от смъртта на полк. Борис Дрангов"}
{"url": "http://www.focus-news.net/news/2018/05/22/2524699/informatsionen-den-za-natura-2000-shte-se-provede-v-ministerstvo-na-okolnata-sred-i-vodite.html", "text": "В Министерство на околната среда и водите ще се проведе информационен ден по повод Европейския ден на мрежата „Натура 2000“, който съвпада и с отбелязването на 26 години от създаването на програма LIFE на ЕС. Това съобщиха от пресцентъра на МОСВ. Събитието е от 09.30 часа, зала „Европа“ в сграда на МОСВ на бул. „ Мария Луиза“ 22.\r\nНа него ще бъдат представени мерките свързани с „Натура 2000“ по оперативните програми „Околна среда“, „Развитие на човешките ресурси“, „Иновации и конкурентоспособност“, Програмата за развитие на селските райони и Програмата за морско дело и рибарство. Ще бъдат представени и приоритетни теми за финансиране, свързани с „Натура 2000“ по програма LIFE, както и добри практики по успешно реализирани проекти с финансовата подкрепа на програмата.", "date": "2018.05.22", "title": "Информационен ден за „Натура 2000“ ще се проведе в Министерство на околната сред и водите"}
{"url": "http://www.focus-news.net/news/2018/05/22/2524700/reuters-avstraliya-izdirva-50-atleti-i-ofitsialni-litsa-sled-igrite-na-obshtnostta-na-natsiite.html", "text": "Австралия издирва  50 атлети и официални лица след игрите на Общността на нациите, които се проведоха в австралийския град Голд Коуст, а още 190 са подали молба за убежище, предава Reuters.\r\nМинистърът на вътрешните работи Питър Дътън съобщи, че е започнала операция по издирване на тези 5о лица, които ще бъдат задържани и евентуално депортирани. Той съобщи, че 190 участници и официални лица са подали молби за убежище, а още 15 за други видове визи. \r\nДосега по време на предшестващите игри на  Общността през 2002, 2006 и 2014 година търсещите убежище след тях са били десетки, а не стотици.   Юлиян Марков", "date": "2018.05.22", "title": "Reuters: Австралия издирва  50 атлети и официални лица след игрите на Общността на нациите"}
{"url": "http://www.focus-news.net/news/2018/05/22/2524698/protest-i-kontraprotest-za-proekta-aets-belene-shte-se-provedat-pred-ministerskiya-savet.html", "text": "Протест и контрапротест за проекта АЕЦ \"Белене\" ще се проведат пред Министерския съвет. От 18.00 часа пред сградата на Министерски съвет ПП АБВ организира митинг в подкрепа на енергийните проекти АЕЦ „Белене“ и „Южен поток“. От 18.30 часа също пред Министерски съвет Демократична България организира протест срещу рестарта на проекта АЕЦ „Белене”.", "date": "2018.05.22", "title": "Протест и контрапротест за проекта АЕЦ \"Белене\" ще се проведат пред Министерския съвет"}
{"url": "http://www.focus-news.net/news/2018/05/22/2524701/kmetat-na-sofiya-yordanka-fandakova-shte-proveri-izgrazhdaneto-na-razshirenie-na-sgradata-na-parva-angliyska-gimnaziya-i-112-osnovno-uchilishte.html", "text": "От 13.00 часа кметът на София Йорданка Фандъкова ще провери изграждането на разширение на сградата на Първа английска гимназия и 112 Основно училище. Това съобщиха от пресцентъра на Столична община. Изгражда се изцяло нов корпус с кабинети и класни стаи. Предвижда се и нов физкултурен салон.", "date": "2018.05.22", "title": "Кметът на София Йорданка Фандъкова ще провери изграждането на разширение на сградата на Първа английска гимназия и 112 Основно училище"}
{"url": "http://www.focus-news.net/news/2018/05/22/2524688/prezidentat-rumen-radev-shte-se-sreshtne-s-darzhavniya-glava-na-ruskata-federatsiya-vladimir-putin.html", "text": "Българският държавен глава ще се срещне със своя руски колега Владимир Путин. Двамата президенти ще проведат среща, след което ще ръководят пленарните разговори на двете официални делегации, съобщиха от прессекретариата на държавния глава. Румен Радев и Владимир Путин ще направят съвместни изявления за представителите на медиите. \r\nТова е вторият ден от работно посещение на президента Румен Радев в Руската федерация. В официалната делегация на българския държавен глава участват съпредседателят на „Групата за приятелство България - Русия“ в Народното събрание Красимир Велчев, председателят на Комисията по икономическа политика и туризъм в българския парламент Петър Кънев, представители на местната власт, учени, общественици и културни дейци.", "date": "2018.05.22", "title": "Президентът Румен Радев ще се срещне с държавния глава на Руската федерация Владимир Путин"}
{"url": "http://www.focus-news.net/news/2018/05/22/2524707/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ - Пловдив организират приемни за граждани. Това съобщиха от пресцентъра на ПП ГЕРБ. Общинските съветници в град Пловдив ще проведат приемни с гражданите, както следва:\r\nНа 22 май 2018 г. от 16.00 часа общинският съветник от ГЕРБ в Общински съвет – Пловдив, Иван Вичков ще приема граждани в партийния офис в район „Тракия” в блок 91. \r\nНа 23 май 2018 г. приемни с граждани ще проведат следните общински от ГЕРБ в Общински съвет - Пловдив:\r\nРадослава Ташкова - председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница” №5.", "date": "2018.05.22", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/05/22/2524703/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството. От 00:00 часа до 06.00 часа във връзка с провеждане на степ тест в жк. „Лев Толстой\" се налага спиране на водоподаването на клиентите на „Софийска вода”, живеещи в района на: ул. „8 март“, ул.”Генерал Никола Жеков“, бул. „Рожен“, ул. „Петър Панайотов“, бул. „Илиянско шосе“ , ул. „Свободна“, ул. „Гарова“, ул. „Йордан Хаджи Константинов Джинот“, бул. „Хан Кубрат“ и ул. „Република“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Република“ ъгъла с бул. „Ломско шосе“ на паркинга на магазин „Била“.\r\nВъв връзка с подмяна на спирателни кранове на ул. „Христо Силянов“ жк. „Надежда“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: жк. „Надежда“ 2; между: ул. „Свободна“,ул. „8 – ми март“, ул. „Генерал Никола Жеков“, ул. „Република“, бул. „Ломско шосе“, ул. „Христо Силянов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Семафорска“ ъгъла с ул. „Свети Никола Нови“.\r\nВъв връзка с подмяна на сградно водопроводно отклонение на ул. „Солунска“ Център, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „Солунска“ от бул. „Витоша“ до ул. „Граф Игнатиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Солунска“ ъгъла с ул. „Христо Белчев“.\r\nВъв връзка с извършване на строително-монтажни работи на бул. „Симеоновско шосе“ кв. „Малинова долина“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: бл. 8, бл. 1, ул. „Проф. Боян Боянов“; жк. „Студентски град“ бл. 59, бл. 60. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 60.\r\nВъв връзка с подмяна на сградно водопроводно отклонение на ул. 8 кв. „Враждебна“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: ул. 8, ул. 30, ул. 47, по бул. „Ботевградско шосе“ от ул. 8 до ул. 47. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 8 пред №83А.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.22", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/05/22/2524706/dobrich-priklyuchi-remontat-na-mostovo-saorazhenie-po-pat-ii-27-novi-pazar-dobrich-v-rayona-na-s-orlova-mogila.html", "text": "Приключи ремонтът на мостово съоръжение по път II-27 Нови пазар – Добрич в района на с. Орлова могила, предаде кореспондентът на Радио „Фокус” – Варна. Участъкът е сигнализиран с пътни знаци. В областта няма въведени временни ограничения на движението на автомобили, но по Околовръстния път на Добрич и по отсечката Добрич - Варна то се регулира с пътни знаци заради ремонтни дейности на асфалтова настилка, които продължават до 30 май. Водачите на МПС трябва да шофират с повишено внимание, съветват от Агенция „Пътна инфраструктура“. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, температурата на въздуха е около 11 градуса.", "date": "2018.05.22", "title": "Добрич: Приключи ремонтът на мостово съоръжение по път II-27 Нови пазар – Добрич в района на с. Орлова могила"}
{"url": "http://www.focus-news.net/news/2018/05/22/2524704/blagoevgrad-shofyorite-da-se-dvizhat-s-povisheno-vnimanie-v-kresnenskoto-defile-i-prohoda-predel-poradi-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и прохода Предел. Това каза за Радио „Фокус“ – Пирин дежурният служител в Областно пътно управление-Благоевград. Той посочи, че в двата района има повишена опасност от падащи камъни. Нормално интензивно е движението по главен път Е-79 и АМ „Струма“ в участъка от областта. Няма ремонтни дейности по първокласните и второкласните пътища в региона.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nНатали СТЕФАНОВА", "date": "2018.05.22", "title": "Благоевград: Шофьорите да се движат с повишено внимание в Кресненското дефиле и прохода Предел поради опасност от падащи камъни"}
{"url": "http://www.focus-news.net/news/2018/05/22/2524708/denyat-22-may-v-balgarskata-istoriya.html", "text": "2007 г. \r\nПетър Стоянов подава оставка като ;лидер на СДС след поражението на партията на изборите за Европейски парламент. 2002 г. \r\nПрезидентът на Република България присъжда орден „Стара планина“ на“\r\n1. акад. Николай Тодоров\r\n2. акад. Никола Попов\r\n3. Вили Цанков\r\n4. Любен Кулишев\r\n5. Марко Ганчев\r\n6. Лиляна Барева\r\n7. Любка Рондова\r\n8. Елка Деспотова\r\n9. Йосиф Цанков (посмъртно)1991 г. \r\nНа среща на политическите сили с президента Желю Желев е уточнено, че Великото Народно Събрание е в състояние да приеме конституцията до началото на юли. Седмото Велико Народно събрание на 12 юли 1991 г. гласува Конституция на Република България. Тя се състои от 169 члена, подредени в 10 глави, с преходни и заключителни разпоредби от 9 параграфа. Конституцията от юли 1991 г. постановява, че България е република с парламентарно управление и е демократична, социална и правова държава. Утвърдени са и принципите на разделение на властите, правата и свободите на гражданите, върховенството на Конституцията. Народното събрание, което се избира на 4 години, в състав от 240 избираеми народни представители, осъществява законодателната власт и упражнява парламентарен контрол. За разлика от предшестващите основни закони, Конституцията от юли 1991 г. постановява, че Народното събрание е постоянно действащ орган, заседанията му са открити, а законите и решенията, които приема, са задължителни за всички държавни органи, организациите и гражданите на Република България. Народните представители представляват не само своите избиратели, но и целия народ, като в действията си се ръководят от Конституцията и законите, в съответствие със своята съвест и убеждения. Конституцията предвижда освен обикновено Народно събрание и избор на Велико Народно събрание. То се свиква в определени случаи – приемане на нова Конституция или промяна във формата на държавно устройство и държавно управление, както и на съществени, изрично посочени разпоредби от действащата Конституция. Досега са избирани и действали 39 обикновени народни събрания и 7 Велики народни събрания (1879 г., 1881 г., 1886-1887 г., 1893 г., 1911 г., 1946-1949 г., 1990-1991 г.). В кратък период – след суспендирането на Търновската конституция по време на Режима на пълномощията (1881-1883 г.) като висша институция се предвижда държавен съвет. В началото на демократичните промени започнали след ноември 1989 г. и решенията на Националната кръгла маса, през април 1990 г. Народното събрание приема изменение на Конституцията от 1971 г. в сила до приемането на сега действащата Конституция.1968 г. \r\nПодписана е спогодба за икономическо и техническо сътрудничество между правителството на Народна република България и правителството на Кралство Мароко. Спогодбата е в сила от 22 май същата година. Спогодбата е одобрена с разпореждане на Министерски съвет от 07 юни 1968 г.1968 г. \r\nВ сградата на Народното събрание завършва І конгрес на Съюза на българските писатели.1965 г. \r\nОткрива се Криптата при Храм-паметник \"Св. Александър Невски\" в София (филиал за средновековно и възрожденско българско изкуство при Националната художествена галерия). Храм-паметникът \"Св. Александър Невски\" е построен в чест на Александър II (наричан още \"Цар Освободител\", защото армията му освобождава България от Турско робство през 1878 г.) и носи неговото име. Храмът е най-големият храм-паметник на Балканския полуостров. В подземния етаж на катедралата е разположена \"Криптата\", където в хронологичен ред са подредени около 300 експоната, предимно икони, а също и стенописни фрагменти и щампи. Експонатите датират от IX в. до края на XIX в. Колекцията е най-представителната сбирка, разкриваща развитието на иконописта по българските земи.1961 г. \r\nВ София гостува първият летец-космонавт Юрий Гагарин.\r\nНа 12 април 1961 г. в Космоса полита първият човек – руснакът Юрий Гагарин. Макар и полетът му да продължава само няколко часа, помага много в областта на изследването на пространството около Земята. Юрий Гагарин е роден през 1934 г. край град Гжатск. През 1955 г. постъпва във военновъздушната школа в Оренберг. През 1960 г., след дълъг подбор, Гагарин и още 20 пилоти започват подготовка за полет в Космоса.1956 г. \r\nРайонът на Трихълмието /Тримонциума/ в Пловдив е обявен за архитектурно-музеен резерват, известен като \"Старинен Пловдив\".1954 г. \r\nВъзстановени са дипломатическите отношения с Гърция. Това става с подписана в Париж двустранна декларация, според която България потвърждава готовността си да изпълни своите задължения по Парижкия мирен договор от 1947 г. – договор за мир между България и страните победителки във Втората световна война (1939-1945 г.), с който приключва войната за България. Проектът на договора е разработен без участието на български представители. Постигнато е съгласие двустранна комисия от експерти да се събере през юни същата година (1954 г.) в Париж, за да преговаря по уреждане на спорните въпроси между двете страни и най-вече тези за репарациите и реституциите.1941 г. \r\nПолицията арестува 7 души българи и чужденци начело с Рафаел Гослен, обвинени, че са британски шпиони (аферата Гослен). Трима от тях са осъдени на 10 години затвор.1938 г. \r\nОткрива се XXIV Обикновено Народно Събрание. Председател е Стойчо Мошанов (бивш демократ-сговорист, приобщен към режима). На 31 май са одобрени всички наредби-закони, издадени след 19 май 1934 г.1923 г. \r\nКонституиран е Четвърти Държавен съд срещу министрите от кабинетите Гешов-Данев и Малинов-Костурков, съдени като виновници за втората национална катастрофа.1914 г. \r\n30-членната анкетна комисия, избрана от Седемнадесетото Народно събрание за периода на Балканските войни с 21 депутати от мнозинството и 9 от опозицията се разделя на 4 подкомисии: по дипломатическата подготовка (председател Хр. Попов), по военните действия (председател И. Попов), по търговете и военните доставки (председател И. Вълчев) и по реквизициите (председател Р. Радев, от февруари 1915 г. – П. Чорбаджиев).\r\nКомисията се конституира на 17 май с председател Христо Попов (от септември 1916 г. – П. Чорбаджиев).1910 г. \r\nБългарските депутати в отоманския парламент протестират против настаняването на мюсюлмански бежанци от Босна и Херцеговина в български села в Скопско с мемоар до посланиците на Великите сили в Цариград.1899 г. \r\nС княжески рескрипт е учреден възпоменателен знак по повод 80-годишнината на княгиня Клементина.\r\nКнягиня Клементина е майка на княз Фердинанд I и дъщеря на френския крал Луи Филип Орлеански. След избора на сина й за български княз княгиня Клементина заминава с него и до края на живота си остава в България. Тя има големи заслуги за преодоляване пречките, създавани от страна на Ватикана около преминаването на престолонаследника княз Борис III в лоното на православието през 1896 г., което улеснява признаването на княз Фердинанд I за законен български владетел от Русия и другите велики сили.1876 г. \r\nВ хода на Априлското въстание в района на с. Нейково, Котленско, четата на Стоил войвода (на снимката – в средата) води тежко сражение срещу редовни турски войници. Войводата е ранен. Успелите да се спасят четници, се разделят на малки групи, като в едната попадат Стоил войвода и Иларион Драгостинов. На път за прохода Демир капия (днес Вратник) апостолът на Втори революционен окръг Иларион Драгостинов загива.\r\nПо време на Априлското въстание турците завладяват с. Ново село, с което приключва десетдневната борба на въстаниците в Севлиевско и Габровско.На тази дата са родени:1941 г. \r\nРоден е Борис Гуджунов – един от известните български естрадни изпълнители през 60-те и първата половина на 70-те години. Като солист на \"Сребърните гривни\" и Естрадния оркестър на Комитета за телевизия и радио изпълнява популярни шлагери и рокендрол. Записва за пръв път през 1964 г. Участва във фестивалите \"Златният Орфей\" (II награда през 1971 г. и III награда през 1980 г.) и \"Шлагер-фестивал\" в Дрезден (1972 г.), представя песни на различни конкурси. Концертира в редица страни.На тази дата умират:1984 г. \r\nУмира Мими Михайлова Балканска – българска оперна певица. Тя е родена на 22 юли 1902 г. в гр. Русе. През 1914-1917 г. учи пиано при Х. Визнер и пеене при П. Тороманова. Специализира пеене в Берлин и Виена. Заедно с А. Сладкаров, А. Русков, В. Сълплиева, Ив. Цачев, Ил. Стоянов и др. Мими Балканска е съоснователка на Кооперативния театър, с който през 1931 г. гастролира в Турция, а през 1938 г. – в Югославия. Една от основателките е на Художествения оперен театър в София. През 1947 г. работи в Народната оперета и в Държавния музикален театър в София (през 1948-1962 г.). По-важни нейни оперетни роли са: Силва, Щаси, Цецилия (\"Царицата на чардаша\" от И. Калман), Лиза и Графиня Марица (\"Графиня Марица\" от И. Калман), Ана Главари (\"Веселата вдовица\" от Ф. Лехар), Кристел (\"Птицепродавецът\" от К. Целер), Парася Никаноровна (\"Трембита\" от Г. С. Милютин), Ангелина (\"Бунтовна песен\" от Г. Златев-Черкин), Мадам Сан-Жен (\"Мадам Сан-Жен\" от П. Хаджиев) и др.1948 г. \r\nУмира д-р Любомир Николов Владикин – български юрист, белетрист. Той е роден на 3 септември 1891 г., в с. Голямо Белово. Син е на Н. Владикин и племенник на Евстатий Пелагонийски (с мирянско име Г. Д. Димитракев). Любомир Владикин завършва право в София, след което специализира държавни науки във Виена и Вюрцбург. Професор е в Софийския Университет “Св. Климент Охридски” по общо държавно и българско конституционно право (1932 г.). Почетен директор е на университетите в Атина, Букурещ, Загреб, Виена, Рим, Париж и Осло. След Деветосептемврийския преврат от 1944 г. Любомир Владикин емигрира в чужбина. Негови съчинения са: \"Регентството като държавноправен институт\" (1927 г.), \"Българското престолонаследие\" (1930 г.), \"Основите на царската власт и престолонаследието\" (1931 г.), \"Френският стопански съвет\" (1934 г.), \"Царевград Търнов\" (1928 г.), \"Между Царевец и Трапезица\" (1931 г.), \"История на Търновската конституция\" (1994 г.) и др.1911 г. \r\nУмира Александър Петров Радев – български политик, общественик и държавник. Той е роден на 24 февруари 1864 г., в Битоля. Александър Радев е един от ръководителите на Прогресивно-либералната партия. През 1889 г. завършва право в Атинския университет и служи като съдия в Ловеч, Трън, Търново, София и др. След 1892 г. е адвокат. Участва активно в македоно-одринското освободително движение. Член е на Македонския комитет (от 1900 г. ВМОК) през 1895-1896 г. Председател е на комитета през 1898-1899 г. Председател е и на Адвокатския съвет, на Юридическото дружество и др. От края на ХIХ в. е член на Централното бюро на Прогресивно-либералната партия. Александър Радев е министър на правосъдието (19 февруари 1901 г. – 03 ноември 1902 г.) и министър на народното просвещение (03 ноември 1902 г. 05 май 1903 г.).За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2018.05.22", "title": "Денят 22 май в българската история"}
{"url": "http://www.focus-news.net/news/2018/05/22/2524705/aleksandar-vuchich-makedoniya-i-albaniya-sa-v-mnogo-nezavidna-situatsiya.html", "text": "Македония и Албания са в много незавидна ситуация, заяви сръбският президент Александър Вучич пред журналисти в Баку, предава македонската телевизия А1.оn.\r\nОчаква през юни те да бъдат похвалени, за да не се окаже, „че е катастрофа,че не са получили нищо“, но няма да им се позволи да започнат преговорите, заяви Вучич\r\n„За Сърбия не се знае дали остава датата 2025 година за влизане в Европейския съюз“, продължава той\r\n„Мислите, че в ЕС не знаят, че дори да завършим всичко – върховенство на закона, свободи и така нататък, остава най-трудния въпрос – отношенията с Прищина. Така, че никой не знае дали ще стигнем до там, само може да се предполага“, каза той. Юлиян Марков", "date": "2018.05.22", "title": "Александър Вучич: Македония и Албания са в много незавидна ситуация"}
{"url": "http://www.focus-news.net/news/2018/05/22/2524702/gd-granichna-politsiya-intenziven-e-trafikat-za-tovarni-avtomobili-na-izhod-ot-stranata-na-granichnite-punktove-kulata-kapitan-andreevo-lesovo-i-dunav-most-ruse.html", "text": "Интензивен е трафикът за товарни автомобили на изход от страната на граничните пунктове \"Кулата\", \"Капитан Андреево\", \"Лесово\" и \"Дунав мост-Русе\", съобщават от пресцентъра на ГД „Гранична полиция“. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.05.22", "title": "ГД „Гранична полиция“: Интензивен е трафикът за товарни автомобили на изход от страната на граничните пунктове \"Кулата\", \"Капитан Андреево\", \"Лесово\" и \"Дунав мост-Русе\""}
{"url": "http://www.focus-news.net/news/2018/05/22/2524690/sputnik-amerikanski-kongresmen-prizovava-za-priznavane-na-golanskite-vazvisheniya-za-izraelska-teritoriya.html", "text": "Американски конгресмен призовава за признаване на Голанските възвишения за израелска територия, предава руската информационна агенция Sputnik.\r\nКонгресменът републиканец от Флорида Рон  ДеСантис е внесъл предложението си в конгресната комисия по външни работи.\r\nВ изказване пред интернет сайта  той заявява, че въпреки че това би бил символичен акт, по този начин САЩ ще даде знак на Израел, че никога няма да го принуди да се откаже от своя територия. \r\nИзраел завладява Голанските възвишения през Шестдневната война, а ги анексира през 1981 година. Нито една държава включително САЩ не признава анексирането и счита Голанските възвишения за окупирана територия. Юлиян Марков", "date": "2018.05.22", "title": "Sputnik: Американски конгресмен призовава за признаване на Голанските възвишения за израелска територия"}
{"url": "http://www.focus-news.net/news/2018/05/22/2524712/voa-donald-tramp-shte-obsadi-s-yuzhnokoreyskiya-prezident-planiranata-sreshta-na-varha-s-lidera-na-phenyan.html", "text": "На фона на нарастващия скептицизъм за успеха на планираната среща на върха с лидера на Пхенян Ким Чен-ун, държавният глава на САЩ Доналд Тръмп ще приеме южнокорейския президент Мун Дже-ин в Белия дом, за да обсъдят ситуацията, предава Voice of America.\r\nЗадачата на държавния глава на Южна Корея е да се опита да успокои американския президент, че срещата през следващия месец със севернокорейския лидер може да доведе до исторически пробив.\r\n„Подозирам, че президентът Тръмп има сериозни въпроси към президента Мун Дже-ин, че които предпочита да зададе лично, предвид липсата на яснота относно това, което съгласуваха със севернокорейците, заплашващи да отменят срещата на 12 щни\", заяви Джийн Лий, програмен директор на Центъра „Уилсън“.\r\nТръмп, според официални лица в САЩ и в чужбина, разпитва своите помощници и чуждестранни лидери дали да не отмени посещението си в Сингапур, за да се срещне с Ким Чен-ун.\r\nМнозина официални лица на Вашингтон обвиняват Сеул за решението на Пхенян да се откаже от обещаното по-рано ядрено разоръжаване на Корейския полуостров.Тереза Герова", "date": "2018.05.22", "title": "VOA: Доналд Тръмп ще обсъди с южнокорейския президент планираната среща на върха с лидера на Пхенян"}
{"url": "http://www.focus-news.net/news/2018/05/22/2524718/narodniyat-predstavitel-ot-bsp-za-balgariya-rumen-georgiev-i-obshtinskiyat-savetnik-nikolay-nikolov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ Румен Георгиев и общинският съветник Николай Николов ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на БСП - София. Желаещите може да се запишат предварително на телефон 02/987 20 86.", "date": "2018.05.22", "title": "Народният представител от „БСП за България“ Румен Георгиев и общинският съветник Николай Николов ще проведат приемна за граждани"}
{"url": "http://www.focus-news.net/news/2018/05/22/2524717/dobrich-narodno-chitalishte-yordan-yovkov-1870-godina-organizira-kontsert-po-sluchay-svoya-rozhden-den.html", "text": "Народно читалище (НЧ) „Йордан Йовков-1870 година” организира концерт по случай своя рожден ден. Това съобщи Димитър Стефанов, експерт „Връзки с обществеността” в читалището, предаде кореспондентът на Радио „Фокус” – Варна. Концертът ще се състои тази вечер от 18.00 часа в голямата зала на Общинския младежки център „Захари Стоянов”. Желанието на организаторите е да се даде възможност максимален брой зрители да се насладят на спектакъла. В празничния концерт ще участват възпитаниците от Музикалната школа по китара, цигулка и пиано към читалището, хор „Добрич”, новосформираното дуо „Валмас”, формация „Градски шлагери”, Театрална студия „Зорница” и Детска танцова школа „Хорце”. Екипът на НЧ „Йордан Йовков” обещава на публиката един истински празник и кани всички жители и гости на град Добрич да станат част от събитието. През 2018-та читалището отбелязва 148 години от своето създаване.\r\nЖулиета НИКОЛОВА", "date": "2018.05.22", "title": "Добрич: Народно читалище „Йордан Йовков-1870 година” организира концерт по случай своя рожден ден"}
{"url": "http://www.focus-news.net/news/2018/05/22/2524710/plovdiv-opasnost-ot-padashti-kamani-ima-po-napravleniyata-krichim-devin-i-asenovgrad-smolyan.html", "text": "Oпасност от падащи камъни има по направленията Кричим-Девин и Асеновград-Смолян. Това каза за Радио „Фокус“ – Пловдив дежурен от Областно пътно управление. Пътищата в областта са сухи и нормално проходими. До края на месеца са удължени ремонтните дейности на надлез по пътя Шишманци-Белозем, в района на пътния възел при АМ „Тракия. Движението в участъка се осъществява в една лента и се контролира от светофарна уредба. До 30 юни движението по АМ „Тракия“, в участъка от Пловдив до Стара Загора, ще се извършва с максимална скорост до 90 км/ч поради ремонтни дейности. Заради ремонта е ограничено движението на МПС над 12 тона и в двете посоки по магистралата, в участъка от км 133 до км 156. Водачите трябва да използват обходни маршрути. Движението по пътя Пловдив – Асеновград, от изхода на град Пловдив до град Асеновград, се извършва двупосочно в едното платно в посока Асеновград поради ремонтни дейности в участъка. Срокът на ремонта е до 10 юни.\r\nДвижението на територията на град Пловдив е натоварено към този час на деня. Задръствания се образуват по булевардите „Цар Борис III Обединител“, „Шести септември“, „Васил Априлов“, „Христо Ботев“, „Никола Вапцаров“ и „Пещерско шосе“.\r\nВесела КРЪСТЕВА", "date": "2018.05.22", "title": "Пловдив: Oпасност от падащи камъни има по направленията Кричим-Девин и Асеновград-Смолян"}
{"url": "http://www.focus-news.net/news/2018/05/22/2524709/sofiya-vavezhda-se-organizatsiya-na-dvizhenieto-za-provezhdane-na-initsiativa-v-podkrepa-na-izgrazhdaneto-na-aets-belene.html", "text": "Въвежда се организация на движението в София за провеждане на инициатива в подкрепа на изграждането на АЕЦ „Белене”. Това съобщиха от пресцентъра на Столична община. От 15.00 часа до приключване на мероприятието се забранява престоят и паркирането на пътни превозни средства, с изключение на автобусите превозващи участниците в митинга на пл. „Кн. Александър І”.", "date": "2018.05.22", "title": "София: Въвежда се организация на движението за провеждане на инициатива в подкрепа на изграждането на АЕЦ „Белене”"}
{"url": "http://www.focus-news.net/news/2018/05/22/2524714/burgas-prodalzhava-izvarshvaneto-na-remontni-deynosti-v-reditsa-patni-uchastatsi-v-oblastta.html", "text": "Продължава извършването на ремонтни дейности в редица пътни участъци в областта. Това каза за Радио „Фокус“ – Бургас дежурният в Областно пътно управление. С нормална интензивност се осъществява движението в област Бургас. Пътищата в цялата област са сухи и нормално проходими.\r\nНормално натоварено е и движението в града. По-натоварен е автомобилния трафик в района на кръговото кръстовище „Трапезица“ и пред Окръжна болница. По-интензивно е и в района между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация“.\r\nЯнислава КРЪСТЕВА", "date": "2018.05.22", "title": "Бургас: Продължава извършването на ремонтни дейности в редица пътни участъци в областта"}
{"url": "http://www.focus-news.net/news/2018/05/22/2524713/blagoevgrad-shte-se-provede-tarzhestveno-vrachvane-na-diplomite-na-absolventite-ot-fakulteta-po-pedagogika-na-yuzu-neofit-rilski.html", "text": "Ще се проведе тържествено връчване на дипломите на абсолвентите от Факултета по педагогика на ЮЗУ „Неофит Рилски“. Това съобщиха от пресцентъра на висшето учебно заведение. Събитието ще се състои от 10.00 часа в Аулата на Югозападния университет.\r\nСвоите дипломи в празничния ден ще получат 238 бакалаври и 270 магистри от 18 специалности – „Предучилищна и начална училищна педагогика“,  „Начална училищна педагогика и чужд език“, „Предучилищна педагогика и чужд език“, „Социална педагогика“, „Специална педагогика“, „Педагогика и образователен мениджмънт“, „Педагогика за надарени деца“, „Педагогика на обучението по физическо възпитани и спорт“ и др.\r\nПо традиция отличниците на випуска ще получат плакет на Югозападния университет „Неофит Рилски“ за показаните високи резултати в процеса на своето обучение.\r\nНа тържествената церемония са поканени представители на общинското и областното ръководство, преподаватели с принос за издигане авторитета на Факултета по педагогика, директори на училища-партньори, учителски синдикати и партньори по проекти.", "date": "2018.05.22", "title": "Благоевград: Ще се проведе тържествено връчване на дипломите на абсолвентите от Факултета по педагогика на ЮЗУ „Неофит Рилски“"}
{"url": "http://www.focus-news.net/news/2018/05/22/2524711/ombudsmanat-maya-manolova-obsazhda-problemite-na-podsadimi-sanarodnitsi-v-gartsiya-s-chiito-avtomobili-sa-prevozvani-migranti.html", "text": "Омбудсманът Мая Манолова организира междуинституционална работна среща с граждани, медии и представители на държавните институции, на която ще бъдат обсъдени проблемите на наши сънародници, съдени в съседна Гърция по подозрение за трафик на хора. Това съобщиха от пресофиса на омбудсмана.\r\nМанолова е сезирана от потърпевши български граждани за казуса им с продажбата на моторно превозно средство у нас, което не е пререгистрирано от новите си собственици, а с него е извършено престъпление – превоз на нелегални имигранти в южната ни съседка. Така невинни българи са изправени пред реалната опасност да бъдат лишени от свобода за деяние, което не са извършили.\r\nРаботната среща ще се състои от 12.00 часа в институцията на омбудсмана – ул. „Георг Вашингтон“ № 22.\r\nПоканени да участват са както потърпевши от каналджийството наши сънародници, така и всички отговорни държавни институции - Министерство на външните работи, Министерство на вътрешните работи, Главна дирекция „Национална полиция“, Прокуратура на Република България и Нотариалната камара.", "date": "2018.05.22", "title": "Омбудсманът Мая Манолова обсъжда проблемите на подсъдими сънародници в Гърция, с чиито автомобили са превозвани мигранти"}
{"url": "http://www.focus-news.net/news/2018/05/22/2524725/gazeta-express-kosovski-opozitsionen-lider-predlozhi-alternativen-plan-za-dialoga-s-belgrad.html", "text": "Лидерът на косовската опозиционна партия „Самоопределение“ Албин Курти представи алтернативен план за диалога със Сърбия за нормализиране на двустранните отношения, отбелязва електронното издание Gazeta Express, като припомня, че предстои Белград и Прищина да навлязат в последната фаза на разговорите, водени под егидата на Европейския съюз, които трябва да приключат с правно обвързващо споразумение.\r\nКурти, който представи платформата си за диалога, наречен „План 4 + 1\", е на мнение, че преди началото на новата фаза на диалога със Сърбия, е необходимо да се направи обща оценка на преговорите в периода 2011-2017 г. „Косово и Сърбия са постигнали 33 споразумения по време на шестгодишния диалог. Повечето от споразуменията така и не са приложени“, подчерта обвинявайки Сърбия, че възпрепятства Косово за членството й международни организации. Освен това председателят на „Самоопределение“ поиска стартиране на вътрешен диалог с институциите и гражданите. \r\n„Необходима е дискусия в парламента преди разговорите със Сърбия, свързана с принципите и дневния ред, целите и формата на бъдещия диалог\", заяви Курти, като същевременно коментира, че до този момент преговорите са диктувани главно от Белград.\r\nОпозиционният косовски лидер изрази увереност, че Прищина трябва да започне диалог и с Европейския съюз, свързан с характера, състава и целта на разговорите със Сърбия. „Диалогът вече не може да бъде продължен с творческите двусмислици\", заяви Курти. Една от темите на бъдещия диалог със Сърбия, според Курти, е приоритизирането на заетостта и съдебната система, както и започването на дискусия с косовските сърби и с представители на други малцинства. Според опозиционния лидер това е единственият начин да се постигне вътрешен консенсус по националните теми, принципи и стратегия  за диалога между Прищина и Белград.Тереза Герова", "date": "2018.05.22", "title": "Gazeta Express: Косовски опозиционен лидер предложи алтернативен план за диалога с Белград"}
{"url": "http://www.focus-news.net/news/2018/05/22/2524724/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са преобладаващо мокри. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.22", "title": "Пазарджик: Повишена е опасността от падащи камъни в Родопската част на областта"}
{"url": "http://www.focus-news.net/news/2018/05/22/2524722/veliko-tarnovo-povishena-e-opasnostta-ot-padashti-kamani-v-prohoda-na-republikata.html", "text": "Интензивен е трафикът във Велико Търново в началото на работния ден. Настилките са сухи, времето – ясно и слънчево. Движението е натоварено както в централната градска част, така и в района на улица „Магистрална“, пътен възел „Качица“ и Южен пътен възел, предаде репортер на Радио „Фокус“ – Велико Търново. Интензивен е трафикът край по-големите училища и детски градини. Колони от автомобили има в района на Беляковско шосе, Кооперативния пазар и съда. Две улици в старата градска част  – „Силвестър Панов“ и „Шейново“, са затворени поради ремонт на водопроводна мрежа. Други въведени ограничения във Велико Търново няма. Екипи на полицията следят за правилното протичане на движението. Патрули има на входовете и изходите на града. \r\nОтворен за движение е Проходът на Републиката, но там все още е в сила предупреждението за опасност от падащи камъни. От „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево - В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база в землището на село Шереметя.\r\nЛуиза ТРАНЧЕВА", "date": "2018.05.22", "title": "Велико Търново: Повишена е опасността от падащи камъни в Прохода на Републиката"}
{"url": "http://www.focus-news.net/news/2018/05/22/2524720/varna-hilyadi-varnentsi-ostavat-bez-voda-za-denonoshtie-zaradi-planov-remont.html", "text": "Хиляди домакинства във Варна ще останат без водоподаване за денонощие заради планов ремонт. Това съобщиха от пресслужбата на дружеството „Водоснабдяване и канализация“–Варна. Във връзка с ремонта на бул. „Васил Левски“ и реконструкцията на магистрален водопровод по ул. „Струга“, без вода от 9.00 часа до около 2.00 часа на 23 май ще бъде районът между: ул. „Струга“, бул. „Сливница“, ул. „Акад. Андрей Сахаров“ и бул. „Цар Освободител“. Вода няма да има и в района между: бул. „Сливница“, ул. „Отец Паисий“, ул.“Д-р Пискюлиев“, ул. „Кап. Райчо“, ул. „Девня“ и ул.“Георги Пеячевич“. Водоноски ще бъдат разположени в района на Професионалната гимназия по електротехника и в района на ДКЦ V (на ул. „Иван Рилски“).", "date": "2018.05.22", "title": "Варна: Хиляди варненци остават без вода за денонощие заради планов ремонт"}
{"url": "http://www.focus-news.net/news/2018/05/22/2524723/smolyan-pochistvane-na-reguli-i-chastichni-remonti-se-izvarshvat-po-patishtata-v-oblastta.html", "text": "Нормално се осъществява движението по пътищата в областта. Това съобщи за Радио „Фокус“ – Смолян дежурният в Областно пътно управление – Смолян. Времето е слънчево е ясно, а пътните настилки са сухи. Повишена е опасността от падащи камъни по всички направления в областта, затова водачите трябва да шофират със съобразена скорост и повишено внимание. През нощта не са получавани сигнали за инциденти по пътищата в областта. По направлението Хвойна – Чепеларе се извършва почистване на регули. По пътя Доспат – Борино се оформя пътен окоп, а в отсечката Стойките – Девин се извършват частични ремонти на асфалтовата настилка. По трите направления преминаването трябва да се осъществява с повишено внимание в свободната лента, съобразно създадената организация на движение. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян пътните настилки по улиците са сухи, автомобилният трафик е интензивен в сутрешните часове. Натоварено е движението по бул. „България“, прилежащите към него улици и кръстовища, както и входно-изходните артерии на града.\r\nНели ГЕРГЬОВСКА", "date": "2018.05.22", "title": "Смолян: Почистване на регули и частични ремонти се извършват по пътищата в областта"}
{"url": "http://www.focus-news.net/news/2018/05/22/2524726/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора в района на град Габрово. По улица „Малина“ в областния център се извършват строителни дейности, които трябва да приключат до 31 август 2018 година. На място е поставена необходимата сигнализация, а обходният маршрут за квартал \"Чехлевци\" е по път III-5004 – път II-44 – път III-4404. Това съобщиха за Радио „Фокус” – Велико Търново от Областно пътно управление - Габрово. Условията за пътуване в областта са нормални. Настилките са сухи, трафикът – интензивен. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Строително монтажни дейности текат в участък от пътя между Севлиево и село Драгановци. От Областно пътно управление уточниха, че водачите трябва да карат с повишено внимание в отсечката от  км 0+000 до км 14+600. Срокът за приключване на дейностите е 22 юни. До 31 август 2018 година включително ще се извършват ремонти в участък от пътя Чехлевци - Велчевци. Движението е в едната лента.\r\nЛуиза ТРАНЧЕВА", "date": "2018.05.22", "title": "Габрово: Ограничено е движението в участък от път Велико Търново – Стара Загора в района на град Габрово заради строителни дейности"}
{"url": "http://www.focus-news.net/news/2018/05/22/2524721/ministar-ekaterina-zaharieva-v-buenos-ayres-es-e-nay-golemiyat-donor-na-oon.html", "text": "За да отговори успешно на глобалните кризи, заплахи и предизвикателства, международната общност трябва да разполага с ефикасна многостранна система, основана на универсалните ценности. Ако международните организации не преоткрият своята роля в този процес, други ще запълнят вакуума. С тези думи вицепремиерът и министър на външните работи Екатерина Захариева се обърна към участниците в срещата на външните министри от Г-20. Захариева ръководи делегацията на Европейския съюз на форума, който се организира от аржентинското председателство на Г-20 в двореца “Сан Мартин” в Буенос Айрес. Това съобщиха от пресцентъра на Министерство на външните работи.\r\nНа срещата присъстват още първите дипломати на Германия (Хайко Маас), на Китай (Ван И), на Япония (Таро Коно), на Австралия (Джули Бишъп), на Обединеното кралство (Борис Джонсън), на Южна Африка (Линдиве Сисулу), на Саудитска Арабия (Адел ал Джубейр), на Индонезия (Ретно Марсуди), на Италия (Анджелино Алфано), на Чили (Роберто Ампуеро), на Нидерландия (Стеф Блок), на Испания (Алфонсо Дастис), на Сингапур (Вивиан Балакришнан), на Сенегал (Сидики Каба), на Руанда (Луис Мушикиуабо) и на Ямайка (Камина Джонсън Смит). \r\n“Освен политическата подкрепа, която предоставяме на ООН, ЕС и неговите страни-членки са най-големият финансов донор в системата на ООН - ние внасяме 30,38% от бюджета на организацията и 33,17% от средствата за омиротворителни мисии. Държавите-членки на ЕС предоставят и близо половината от средствата за различните програми и фондове на ООН”, припомни Захариева пред колегите си. Тя изтъкна, че ЕС приема Г-20 като положителен пример, който насърчава в пълна сила мултилатеризма в международните отношения.  Тя призова организацията на най-мощните икономики в света да отстоява търговски отношения, базирани на стриктните правила и практики в рамките на Световната търговска организация и да потвърди решителността, с която се противопоставя на протекционизма и нелоялните търговски практики. \r\nПриоритет на ЕС е запазването на системата за решаване на спорове в рамките на Световната търговска организация, подобряване на киберсигурността във финансовия сектор и насърчаване на хибридното финансиране на инфраструктурни проекти. Само по Европейския план за стратегически инвестиции (ЕПСИ) вече са осигурени 284 милиарда евро от 2015 година от различни публични и частни източници.  \r\n“Подкрепяме  ЕПСИ с неговите три аспекта - финансиране, подготвяне на проекти и структурни реформи. Тове ще подпомогне намаляване на пропастта в състоянието на инфраструктурата в различните страни”, изтъкна Захариева. Тя добави, че Г-20 трябва да интегрира в политиките си целите за устойчиво развитие на ООН. \r\nЗахариева изтъкна и колко е важно да се обърне внимание на промените в пазара на труда, като се осигурят политика за гарантиране на качествени работни места. \r\nПо време на дискусията външните министри отделиха внимание и на реформата в ООН, инициирана от генералния секретар Антонио Гутериш, фокусирана върху поддържането на мира, подкрепа за устойчивото развитие и преструктуриране на вътрешната организация.  ЕС подкрепя идеите на генералния секретар особено предложенията за децентрализиране на вземането на решения.  \r\nГрупата на двайсетте – Г-20, е учредена през 1999 г. като формат за среща на финансовите министри и управителите на централните банки. Тя включва 19-те страни с най-големите  икономики в света - Австралия, Аржентина, Бразилия, Великобритания, Германия, Индия, Индонезия, Италия, Канада, Китай, Мексико, Русия, Саудитска Арабия, САЩ, Турция, Франция, Южна Корея, Южна Африка, Япония и Европейския съюз. \r\nЧленовете на Групата заедно представляват 85% от световния брутен национален продукт, генерират 75% от международната търговия и съставляват две трети от световното население.", "date": "2018.05.22", "title": "Министър Екатерина Захариева в Буенос Айрес: ЕС е най-големият донор на ООН"}
{"url": "http://www.focus-news.net/news/2018/05/22/2524719/sport-bufon-shte-vzeme-reshenie-za-predlozhenieto-na-pszh-do-sedmitsa.html", "text": "Джанлуиджи Буфон все още не е взел окончателно решение по предложението на Пари Сен Жермен да продължи кариерата си в отбора. Легендарният 40-годишен вратар  се оттегли от Ювентус в събота след 17 години игра за клуба, но обяви, че няма да слага край на кариерата си.\r\nПари Сен Жермен предложи на италианеца двугодишен договор. Според медийни доклади за Буфон е предвидена заплата от осем милиона евро годишно, както и предложение да стане капитан на отбора. \r\nОчаква се официалната информация за трансфера на Буфон да бъде обявена в сряда, 23 май.", "date": "2018.05.22", "title": "Спорт: Буфон ще вземе решение за предложението на ПСЖ до седмица"}
{"url": "http://www.focus-news.net/news/2018/05/22/2524731/varna-obshtinskite-savetnitsi-ot-pp-gerb-organizirat-priemni-za-grazhdani-ot-22-do-25-may.html", "text": "Общинските съветници от ПП ГЕРБ – Варна Николай Малев, Славчо Славов и Пейчо Бюлбюлев ще се срещнат с граждани в дните от 22 до 25 май. Това съобщиха от пресцентъра на ПП ГЕРБ – Варна. Приемното време на общинските съветници ще бъде от 14.00 до 16.00 ч. в офиса на партията на ул. „Георги Бенковски” №1. Записвания могат да се правят на тел: 052 / 600 015. Приемният ден на Николай Малев е на 22 май, на Славчо Славов – на 23 май, на Пейчо Бюлбюлев – на 25 май.", "date": "2018.05.22", "title": "Варна: Общинските съветници от ПП ГЕРБ организират приемни за граждани от 22 до 25 май"}
{"url": "http://www.focus-news.net/news/2018/05/22/2524729/plovdiv-okrazhniyat-sad-shte-gleda-deloto-sreshtu-zam-kmet-na-kuklen-za-vzemane-na-podkup.html", "text": "Окръжният съд ще гледа делото срещу зам.-кмета на Куклен Костадин П. за вземане на подкуп и срещу Надежда М за предлагане на подкуп. Това съобщиха от пресцентъра на Окръжен съд – Пловдив. Делото ще се гледа от 9.00 часа в зала 5 на Съда. Докладчик е Св. Станева. Срещу зам.-кмета на Куклен Костадин П. са повдигнати 5 обвинения. Той е обвинен за това, че през периода месец април – 14 май 2013 г. в град Куклен, в качеството си на зам.-кмет на Община Куклен, изпълняващ длъжността „кмет на Община Куклен“, е приел подкуп в размер на 3000 лева от Надежда М., за да извърши друго престъпление във връзка със службата си. Второто обвинение е за това, че на 14 май 2013 г. в град Пловдив и град Куклен в качеството си на заместник-кмет на Община Куклен е превишил властта и правата си по чл. 36а, ал.2 от ЗОП – при осъществяване на контрола по ал.1 възложителят проверява само съдържанието на съставените от комисията протоколи за съответствие с изискванията на закона и предварително обявените условия на обществената поръчка, като е отворил пликовете, съдържащи ценовите оферти на участниците, запознава се със съдържанието им, сверил ги е с ценовата оферта на „Надежда 2000“ ЕООД, в обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“ с цел да набави за другиго – „Надежда 2000“ ЕООД – гр. Пловдив, облага – парични средства в размер на 74 327 лева, представляващи стойността на едногодишен договор по обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“ и от това са могли да настъпят немаловажни вредни последици, изразяващи се в сериозно накърняване на авторитета и доверието в местната власт – Община Куклен и Общински съвет Куклен. Третото обвинение е за това, че на 14 май 2013 г. в град Куклен е скрил чужди документи – ценови предложения на „Надежда – 2000“ ЕООД – гр. Пловдив, внесени от кандидата „Надежда 2000“ ЕООД – гр. Пловдив, в община Куклен по обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“ с цел да набави за себе си и за „Надежда – 2000“ ЕООД – гр. Пловдив. Четвъртото обвинение е за това, че на 10 юни 2014 г. в гр. Куклен е приел от Надежда М. подкуп в размер на 1200 лева, за да упражни влияние при вземане на решение (определяне на изпълнител по договор за обществена поръчка) от длъжностно лице – правоспособен юрист А. С., член на комисия за провеждане на процедура по възлагане на обществена поръчка, във връзка със службата му (по провеждане на открита процедура по ЗОП с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“, назначена със заповед №429/27.05.2014 г. на зам.-кмет, изпълняващ длъжността кмет на община Куклен – Костадин П.). Петото обвинение е за това, че на 10 юни 2014 г. в гр. Куклен е скрил ценови предложения на „Надежда 2000“ ЕООД – гр. Пловдив, внесени от кандидата „Надежда 2000“ ЕООД – гр. Пловдив в община Куклен по „открита процедура“ с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“, с цел да набави за себе си и за „Надежда 2000“ ЕООД – гр. Пловдив, облага.\r\nСрещу Надежда М. са повдигнати 2 обвинения. Първото е за това, че през периода април – 14 май 2013 г. в гр. Куклен е дала подкуп в размер на 3000 лева на Костадин П., заместник-кмет на Община Куклен, изпълняващ длъжността „кмет на Община Куклен“, за да извърши действия по служба, в качеството му на възложител по обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“, за провеждане на „открита процедура“ по ЗОП за възлагане на обществена поръчка с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“, като осигури спечелването на обществената поръчка на „Надежда 2000“ ЕООД – гр. Пловдив. Второто обвинение срещу нея е за това, че на 10 юни 2014 г. в гр. Куклен е дала подкуп в размер на 1200 лева на Костадин П., който е твърдял, че може да упражни влияние при вземане на решение (определяне на изпълнител по договор за обществена поръчка) от длъжностно лице във връзка със службата му, а именно на членовете на комисията по провежданата в община Куклен „ открита процедура“ по ЗОП с предмет „Доставка на хранителни продукти за Обединено детско заведение – гр. Куклен и за Домашен социален патронаж – гр. Куклен“.", "date": "2018.05.22", "title": "Пловдив: Окръжният съд ще гледа делото срещу зам.-кмет на Куклен за вземане на подкуп"}
{"url": "http://www.focus-news.net/news/2018/05/22/2524732/blagoevgrad-obshtestveniyat-posrednik-dots-d-r-valentin-vasilev-organizira-priemen-den.html", "text": "Общественият посредник на Благоевград доц. д-р Валентин Василев обяви приемен ден. Това съобщиха от пресцентъра на Общината. Срещите с жителите на община Благоевград ще се провеждат всеки вторник от 13.30 часа до 17.00 часа в стая 410. Всеки гражданин може да осъществи връзка с доц. д-р Валентин Василев и на e-mail адрес: ombudsman_blgd@blgmun.com.\r\nДоцент д-р Валентин Пенчев Василев е Обществен посредник на територията на Община Благоевград, избран на основание чл. 21а, ал. 1 и ал. 4 от ЗМСМА, с Решение № 61 на Общински съвет – Благоевград на 30 март 2018 г.\r\nОбщественият посредник ще съдейства за спазване правата и законните интереси на гражданите пред органите на местното самоуправление и местната администрация на територията на община Благоевград. Той ще извършва проверки по жалби на гражданите или техните организации, които приключват със становище. Общественият посредник има право да излиза с мотивирани препоръки и предложения за промяна на съществуващата в общината практика на административното обслужване на гражданите. Дейността на обществения посредник е насочена и към подобряване на качеството на административните услуги и повишаване на правната култура на гражданите. Той ще съдейства за спазване правата и законните интереси на гражданите пред органите на местното самоуправление и местната администрация и представя мотивирани предложения за промяна на съществуващата практика на административното обслужване на гражданите.\r\nЖалби и сигнали пред обществения посредник могат да подават физически лица с постоянен или настоящ адрес на територията на община Благоевград, както и организации, които осъществяват дейността си на територията на община Благоевград. Правомощията му не се отнасят до вътрешно служебни отношения на органите на местната власт. Общественият посредник няма право да се намеси във въпроси, свързани с личния живот на гражданите и в открити съдебни процедури, както и няма право да представлява лицата, които са се обърнали към него за защита пред съд или друга публична институция.", "date": "2018.05.22", "title": "Благоевград: Общественият посредник доц. д-р Валентин Василев организира приемен ден"}
{"url": "http://www.focus-news.net/news/2018/05/22/2524728/pregled-na-osnovnite-temi-v-starozagorskiya-pechat.html", "text": "„Старозагорец, \"гонел самотата\" с тел. 112, отнесе глоба“ е водещо заглавие от страниците на вестник „Старозагорски новини“. 1000 лв. глоба за подадени неверни съобщения към единния европейски телефонен номер 112 отнесе старозагорец, който в рамките на 30 минути на два пъти разигравал дежурните полицаи. Неосъжданият до сега и с чисто криминално минало Марин Д. посегнал към личния си мобилен телефон, за да извика униформените под предтекст, че неизвестни вдигат врява във входа на жилищната му кооперация на улица \"Иван Киров Вазов\" No 4 в 03:36 часа, като преди това изпил 2 литра домашна ракия и бутилка бира. Двадесетина минути след първото идване на полицаите мъжът позвънил отново, този път за да \"съобщи\" за пожар в сградата. \r\nВ хода на откритото съдебно заседание от 15 май подсъдимият призна вината си и поиска прошка, по думите му обажданията били под силното въздействие на алкохола и чувството за самота и обреченост. В онзи момент той имал силната необходимост от някой, с когото да си говори и да изплаче душевните си терзания. Поради липса на друг събеседник прибягнал до \"съдействието\" на европейския единен номер. \r\n„Търсенето на индустриални имоти в Старозагорско - в точка на замръзване“ е друго заглавие от страниците на днешното издание. Основният сегмент на пазара са жилищата. Цената тази година не е надвишила 550 евро/кв.м в Града на липите. Бизнес форум за състоянието на пазара на имоти в Стара Загора и региона се състоя вчера в хотел \"Зеленият хълм\". Срещата бе с участието на инвеститори, представители на агенции за недвижими имоти, архитекти, строителни компании и браншови организации в сектора, представители на общината, ТПП, Агенцията за устойчиво развитие и др. \"Пазарът на недвижими имоти в Стара Загора е един от най-интересните и динамични\", коментираха брокери. В точка на замръзване е търсенето в Старозагорско на индустриалните имоти, като основният \"ухажван\" сегмент е жилищният пазар. Ръстът на пазара и на цените в областта се движи между 6 и 30% в зависимост от местонахождението на имота, състоянието му и др. Средната пазарна цена на имоти в град Стара Загора през първото тримесечие на 2018 г. не е надвишила 550 евро/кв.м, коментираха специалисти. Очакванията са пазарът \"да се забави\" по причина на увеличаващото се ново строителство. \"Всички наблюдатели говорят за предстоящо по-ниско ниво на продажбите на недвижими имоти през настоящата 2018 г. и ръст максимум 10%. Това се дължи на високите цени на предлаганите нови жилища, които влияят на търсенето\", коментираха от агенция \"Явлена\". Ключовите фактори са очакваният брутен вътрешен продукт, нивото на доходите и безработицата, лихвите по ипотечните кредити и др. По време на форума беше отчетено увеличение на издадените разрешения за строеж. През първото тримесечие на 2018 г. в Старозагорска област са издадени строителни разрешения за 62 жилищни сгради, което е с около 4.6% по-малко за същия период на 2017 г. Увеличава се чувствително - с 94%, общата застроена площ на нежилищните сгради, а издадените разрешителни за строеж на такива са с около 47% по-малко от януари до март т.г. Средно статистическият старозагорец купува предимно апартаменти, като превес има новото строителство. Продължава да бъде хит покупката \"на зелено\", при която клиентите имат възможност да изберат още на ниво проект етаж, изложение, квадратура и разпределение. \"Основните строителни предприемачи на старозагорския пазар са коректни и строят качествено. При нас идват клиенти, които знаят за 5 топ строители в Стара Загора и държат на техните проекти\", коментираха от \"Явлена\". Купувачите са предимно хората между 25 и 40 години със стабилни месечни доходи, на които това е първото семейно жилище, като по-голяма част от тях използват ипотечен кредит. Друга част от купувачите искат да подобрят комфорта си на живот, като увеличат полезната площ на жилището си или отидат в по-добър квартал. Има и такива, които правят сделка, за да запазят спестяванията си, очаквайки разлика от евентуалната препродажба на имотите или чрез отдаване под наем. В момента възращаемостта от наеми е над 5%, което на срещата беше отчетено като \"стабилна сигурност\". Има и тенденции за увеличаване на покупката на основно жилище извън рамките на града. Отчетените данни сочат, че старозагорци предпочитат да купуват жилища със собствени средства, а които не могат да си го позволят - с ипотечен кредит. През 2017 г. е отчетен рекорден ръст от 38% при банковото финансиране на недвижимите имоти заради рекордно ниските лихви, които банките дават, съобщиха още от \"Явлена\". Статистиката от Агенцията по вписвания за първите три месеца на тази и миналата година показва, че се увеличават с над 30% договорните и законовите ипотеки. Ръстът при сделките е малко над 11%. Гаражите остават един от най-коментираните елементи на жилищния пазар. На срещата беше отчетен недостиг на необходимия брой гаражи при новото строителство. В някои случаи цената за гараж в пренаселените райони достига цената на жилището на кв.м. В Стара Загора няма необитаеми сгради с акт 16, категорични бяха брокери. Все още обаче остава нерешен въпросът с т.нар. брадясали сгради в центъра на града, чийто строеж е замразен от десетилетия. Инициативата бе организирана от сайта Imoti.net, а целта е да се насърчат добрите практики в сектора. \r\n„Председателят на енергийната комисия в НС Делян Добрев: В никакъв случай изграждането на АЕЦ \"Белене\" не трябва да е за сметка на въглищните ТЕЦ-ове“, пише още ежедневникът. Заради новите екологични изисквания Европа няма да фиксира конкретна дата, на която ще бъдат затворени всички въглищни централи, а ще използва икономически механизми, за да направи производството на електроенергия от тях напълно неефективно, смята настоящият депутат от ГЕРБ и бивш министър на енергетиката. Каква е перспективата за комплекс \"Марица изток\", има ли нужда държавата ни от втора атомна централа и ще се ангажира ли финансово с изграждането й? \r\nОтговорите четете в интервюто на \"Старозагорски новини\" с Делян Добрев: \r\n- Г-н Добрев, каква е Вашата позиция и тази на парламентарната група на ГЕРБ във връзка с внесения в петък в Народното събрание доклад от правителството с предложение да отпадне въведеният през 2012 г. мораториум върху строежа на АЕЦ \"Белене\" и да се реализира платеното вече оборудване чрез привличането на частен инвеститор? \r\n- Както винаги сме казвали, най-важното и първо изискване е държавата да не се ангажира повече финансово с този проект, защото нито през 1981-ва, когато е стартирано изграждането на \"Белене\", нито през 2002 г., когато проектът отново бе възобновен, нито при повторното спиране през 2012 г. държавата е имала възможностите и е можела да си позволи изграждането на ядрена централа, която струва около 20% от БВП на страната. Това, което трябва да бъде напълно ясно, е, че страната ни няма да се ангажира по никакъв начин финансово с проекта. Второто по важност е държавата да не предоставя никакви държавни гаранции или дългосрочни договори за изкупуване на енергията. Подобни ангажименти не трябва да има. Ако този проект може да се реализира на пазарен принцип, т.е. инвеститорът да поеме сам риска от подобна инвестиция, ние не виждаме нищо лошо в това. Точно в тази посока е и предложението на Министерството на енергетиката, което фигурира към доклада на МС. Точно това предстои да разгледаме и в Парламентарната комисия по енергетика през следващата седмица. Няма нищо лошо в това да дадем мандат на правителството да разговаря с китайски компании, които вече са заявили интерес или други проявяват евентуален такъв към изграждането на ядрени мощности в Белене, но още веднъж повтарям: без държавата да дава пари за това. \r\n- Според доклада на БАН и мнението на част от енергийните специалисти прогнозираното потребление у нас не вещае сериозна пазарна ниша на ел.енергия от евентуалната АЕЦ \"Белене\". Как тогава стратегически инвеститор би изхарчил милиарди, ако не са налице договори за дългосрочно изкупуване на ел.енергия? \r\n- Това е проблем на бъдещия инвеститор. Ако държавата не дава никакви гаранции, колко ще бъде енергията от \"Белене\" и дали ще има пазар за нея, не е проблем на държавата, а на потенциалния инвеститор, който на собствен риск да изгради централата, ще разберем, когато имаме официална процедура за избор на подобен изпълнител. Тогава стават нагледни заявките на сериозните намерения. На този етап имаме един принципен интерес. Това обаче нищо не означава. Относно това дали имаме, или нямаме нужда от подобни мощности, трябва да споменем, че към момента инсталираните мощности на България са с около 30% над нуждите на потреблението. Това означава, че ще имаме достатъчно мощности. Проблем за държавата би било, ако не можем да балансираме енергийната система на страната при включване на нови 2000MW, и то базова мощност. Затова е важно, че в доклада на Министерския съвет има становище на електроенергийния системен оператор, който твърди, че тези нови мощности ще бъдат гъвкави, следователно ще могат да работят не само на 1000MW, както е например АЕЦ \"Козлодуй\", и по този начин ще дадат нужната гъвкавост, което би позволило значително намаляване на произведената електроенергия. Това от своя страна би позволило системата да се управлява. \r\n- Ако се стигне дотам стратегическият инвеститор да реализира изграждането на нови ядрени мощности, това за сметка на съществуващите мощности в комплекс \"Марица изток\" ли ще бъде? Питам Ви, тъй като битува мнението, че по този начин ще бъде освободена пазарна ниша за ел.енергията на АЕЦ \"Белене\"? \r\n- Не, в никакъв случай изграждането на нови мощности не трябва да става за сметка на вече съществуващи, особено когато поставяме от другата страна въглищните топлоцентрали в Маришкия басейн, където това е основно препитание за хората. Въглищните централи имат един голям проблем и това са екологичните изисквания на ЕК и квотите за въглеродни емисии, които трябва да се плащат на всички централи в целия ЕС. Това не е задължение само за България. Ако тези квоти преди няколко години възлизаха на 2-3 евро за един мегават, то в момента са около 14 евро за мегават. Т.е. те значително поскъпват и тепърва предстои драстично да бъдат увеличени. Истината е, че Европа няма да фиксира конкретна дата, на която ще бъдат затворени всички въглищни централи, а ще използва икономически механизми, за да направи производството на електроенергия от тези централи напълно неефективно. Т.е. всички усилия оттук нататък трябва да бъдат в посока на това да се намали себестойността на произведената електроенергия от централите, за да се даде максимален живот на тези централи. В европейски мащаб централите, които ще затворят последни, ще бъдат най-ефективните. Ако до преди няколко години цената на електроенергията от ТЕЦ \"Марица изток 2\" например беше равна на цената на въглищата, плюс експлоатационни разходи за мегават, сега имаме трети компонент, който е квоти за въглеродни емисии. Точно той непрекъснато расте. Т.е. за да оцелеят въглищните централи, а с тях и мините, трябва да се намалява себестойността или разходът за останалите два компонента. Дългосрочната перспектива е тези централи да станат по-ефективни. В противен случай се опасявам, че ако се увеличават всички разходи, в това число квотите за въглеродни емисии, цената на въглищата и експлоатационните разходи, накрая нашите топлоцентрали много бързо ще станат неефективни. \r\n- Преди 2 седмици премиерът Борисов обяви в Стара Загора, че заради новите екологични норми и цената на квотите за въглеродни емисии вероятно след около 10-ина години въглищните ни ТЕЦ-ове ще бъдат затворени. Това ли е времевият потенциал за комплекс \"Марица изток\"? \r\n- Аз затова казах, че няма крайна дата. Никой не казва, че към 2028 г. например се затварят всички. Тази дата може да настъпи след 5 г., а може да настъпи и след 20. Ние трябва да положим усилия процесът по затваряне на тецовете да бъде отложен максимално много във времето. Т.е. дори квотите да станат 20 или 30 евро, ние да успяваме да произвеждаме електроенергия, която няма да е по-скъпа на пазара, за да трупаме възможно най-малко загуби. Зависи преди всичко от националната политика и от отговорното управление на мините, ако трябва да обобщим казаното до този момент. \r\n- Проектът \"Белене\" е една от малкото теми, по които ГЕРБ и БСП гледат в една и съща посока. Кое доведе до този обрат в позицията на ГЕРБ предвид факта, че през 2012 г., когато ГЕРБ също управляваше, бе наложен мораториумът върху строежа на АЕЦ \"Белене\"? \r\n- Аз не бих казал, че ние имаме едно и също мнение с БСП по проекта \"Белене\", защото те искат да се строи на всяка цена, а ГЕРБ не иска да продължава да излива пари в този проект. Т.е. позицията ни през 2012-а и позицията ни сега е една и съща. Тогава проектът бе спрян, защото липсваше стратегически инвеститор и не можехме да си позволим да го финансираме. Сега пак не можем, но пък се появява някакъв инвеститорски интерес, какъвто преди липсваше. От тази гледна точка е редно да се даде възможност да бъде проверен този интерес дали е сериозен. \r\n- Г-н Добрев, възможно ли е в България да бъде изградена атомна централа със 100% частно участие, нещо, което Вашият колега - зам.-председателят на енергийната комисия Таско Ерменков, категорично отхвърли? \r\n- Много важно е да уточним, че дори със стратегически инвеститор АЕЦ \"Белене\" няма да бъде частна електроцентрала, защото моделът, който в момента се обсъжда, е държавата да участва с апортна вноска с площадката, документацията и съответно и оборудването с дълъг цикъл на производство. По този начин тя ще запази определен дял в централата, който ще се равнява на процент от общите разходи, които ще бъдат направени. Т.е. в бъдещата атомна централа \"Белене\" държавата ще има някакво миноритарно участие. Колко точно ще бъде, зависи от преговорите с потенциалните инвеститори.", "date": "2018.05.22", "title": "Преглед на основните теми в старозагорския печат"}
{"url": "http://www.focus-news.net/news/2018/05/22/2524734/kyustendil-kosene-na-trevni-ploshti-i-izsichane-na-hrasti-se-izvarshva-po-patya-za-gkpp-gyueshevo.html", "text": "Косене на тревни площи и изсичане на храсти се извършва по пътя за ГКПП „Гюешево”. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание. Дейностите ще продължат до края на деня. По пътя за Рилски манастир има свличане на скална маса върху пътното платно. До 25 май движението се осъществява само в една лента. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.22", "title": "Кюстендил: Косене на тревни площи и изсичане на храсти се извършва по пътя за ГКПП „Гюешево”"}
{"url": "http://www.focus-news.net/news/2018/05/22/2524733/pregled-na-osnovnite-temi-v-burgaskiya-pechat.html", "text": "„Учители се скатават от матурите“ е водещото заглавие на всекидневника „Черноморски фар“. „Взимат си болнични, не искат да са квестори“, „Будят заспали зрелостници на изпита“ са двете подзаглавия на статията. „Георги Чинев встъпи в длъжност като шеф на Окръжна прокуратура“ е другото заглавие на ежедневника. Той бе избран от след гласуване на Прокурорската колегия на ВСС, се пише още в темата. „Бургас се включва в инициативата за забрана добива на ценни кожи“ е друго заглавие. След София още седем града, сред, които е и Бургас се включват в националната гражданска инициатива за забрана добива на ценни кожи в България. “Община Поморие стартира процедурите за изграждане на къмпинг“ е другото заглавие на вестника „Черноморски фар“. Първият по рода си общински къмпинг за кемпери и каравани ще бъде изграден в Поморие по идея на кмета Иван Алексиев. Интервюто в днешния брой е с събеседника Йордан Цонев, депутат от ДПС. Темата е: „Ако Прокопиев се беше сетил пръв за закона за медиите, щях да му го внеса“.", "date": "2018.05.22", "title": "Преглед на основните теми в бургаския печат"}
{"url": "http://www.focus-news.net/news/2018/05/22/2524730/afp-smartonosen-virus-prenasyan-ot-plodovi-prilepi-otne-zhivota-na-petima-dushi-v-indiya-nad-90-drugi-sa-pod-karantina.html", "text": "Смъртоносният вирус на болестта Нипа, пренасян от плодови прилепи, е отнел живота на най-малко петима души в Южна Индия, предава AFP, като се позовава на информация от местните власти, които представят данни за 94 заразени, поставени под карантина.\r\n„Можем да потвърдим, че петима души са починали от вируса на болестта Нипа\", заяви за агенцията представител на здравните власти, като уточни, че само за една нощ са регистрирани нови два смъртни случая. \r\nСветовната здравна организация (СЗО) предупреждава, че 70% от случаите на заразяване с вируса завършват фатално. Срещу него няма ваксина.Тереза Герова", "date": "2018.05.22", "title": "AFP: Смъртоносен вирус, пренасян от плодови прилепи, отне живота на петима души в Индия, над 90 други са под карантина"}
{"url": "http://www.focus-news.net/news/2018/05/22/2524735/eso-i-chez-razpredelenie-predpriemat-nezabavni-merki-za-obezpechavane-na-sigurnostta-na-elektrozahranvaneto-v-ihtiman.html", "text": "Електроенергийният системен оператор (ЕСО) и „ЧЕЗ Разпределение България“ АД стартират съвместни действия за обезпечаване на сигурността на електрозахранването в населените места от община Ихтиман. Това съобщиха от пресцентъра на Електроенергийния системен оператор. До момента електрозахранването на общината се осъществяваше от подстанция „Ихтиман“, стопанисвана от „ВМВ-Метал“ ООД. Частната фирма уведоми ЕСО, че подстанция „Ихтиман“ спира да функционира. ЕСО и ЧЕЗ Разпределение предприеха незабавни мерки, за да гарантират сигурността и непрекъснатостта на електрозахранването в общината.\r\nЗа обезпечаване на електрозахранването ЕСО ще изгради нова подстанция. Докато трае изпълнението на проекта, ЕСО ще монтира временна мобилна подстанция. ЧЕЗ Разпределение ще съдейства за алтернативно захранване на крайните потребители до приключване на монтажа на мобилната подстанция. Възможни са кратковременни оперативни превключвания с цел осигуряване на възможността потребителите да започнат да получават електроенергия чрез други съоръжения. \r\nИзключването на подстанция „Ихтиман“ предстои на 30 май. ЕСО и ЧЕЗ Разпределение се ангажират до тази дата да осигурят алтернативно електрозахранване на всички клиенти в общината. \r\nЕлектроенергийният системен оператор и ЧЕЗ Разпределение ще положат всички усилия да се сведат до минимум неудобствата за клиентите на ЧЕЗ Разпределение в Ихтиман до окончателното изграждане на новата подстанция.", "date": "2018.05.22", "title": "ЕСО и ЧЕЗ Разпределение предприемат незабавни мерки за обезпечаване на сигурността на електрозахранването в Ихтиман"}
{"url": "http://www.focus-news.net/news/2018/05/22/2524738/pregled-na-osnovnite-temi-vav-velikotarnovskiya-pechat.html", "text": "„Камари с боклуци от старото сметище на Шереметя засипват новото депо“ е заглавие от първа страница на областния всекидневник „Янтра Днес”. Има опасност старото сметище на Шереметя да затрупа с боклуци новото депо, докато бъде одобрен проектът на Община Велико Търново за рекултивация на натрупаната с десетилетия битова смет. Камари с боклуци от сметището вече започнаха да падат наоколо. „Нов хипермаркет отваря врати във В. Търново през лятото“ е друго заглавие от днешното издание. Водеща верига за хранителни стоки отваря врати през лятото във В.Търново, научи „Янтра ДНЕС“. Супермаркетът ще се намира в кв. „Бузлуджа“ в края на парка и ще е с площ от около 700 кв. м. „Свищов купи за почти 200 000 лв. нов камион за сметосъбиране“, пише още вестникът. Общинско предприятие „Чистота – Свищов“ купи нов автомобил за сметосъбиране и сметоизвоизване. Новият дизелов камион е с дата на производство 16 април тази година. „Почерпена майка потроши входна врата в ЦНСП“ е новина от криминалната хроника. В изданието ще откриете и материал, разказващ за тържествата по случай празника на възрожденския град Елена.  \r\n„След 7-годишна люта съдебна битка бившият ректор на ВТУ осъди Камелия Джанабетска за над 25 000 лв.“ е заглавие от другия областен ежедневник „Борба“. След люта съдебна битка, продължила седем години, бившият ректор на ВТУ Пламен Легкоступ е осъдил бившата преподавателка във вуза Камелия Джанабетска да му плаща над 25 000 лева. „Събирачът на история подполковник Евгени Пенчев“ е друга тема от вестника. Историята е голямата страст на подполковник Евгени Пенчев – почетен командир на представителния блок на Националния военен университет „Васил Левски“ във Велико Търново. „812 великотърновски абитуриенти ще дефилират по червения килим“ е друга тема от всекидневника. 812 великотърновски абитуриенти ще дефилират по червения килим на 24 и 25 май. Зрелостниците, които завършват в 13 училища в старата столица ще преминат като филмови звезди. На първа страница на областния ежедневник е поместен и материал, разказващ за  Възрожденска Елена, „която празнува с гости от близо и далеч“.", "date": "2018.05.22", "title": "Преглед на основните теми във великотърновския печат"}
{"url": "http://www.focus-news.net/news/2018/05/22/2524741/radio-svobodna-evropa-makedoniya-vav-vashington-se-e-sastoyala-sreshta-mezhdu-mayk-pompeo-i-gratskiya-vanshen-ministar.html", "text": "Държавният секретар на САЩ Майк Помпео е приел за среща във Вашингтон гръцкия външен министър Никос Кодзиас, предава Радио „Свободна Европа“ в македонската си редакция.\r\nСпоред съобщението от Държавния департамент на САЩ двамата дипломати са обсъдили двустранните отношения и са се споразумяли да установят стратегически диалог между САЩ и Гърция по ключови области на сътрудничество. Помпео е похвалил Гърция за водещата й роля в региона, включително за усилията на Атина за справяне с предизвикателствата на Балканите и Източното Средиземноморие. Той също така е предложил подкрепата на САЩ за икономическото възстановяване на Гърция. Двамата събеседници са се споразумяли да поддръжат диалог по тези и други двустранни, регионални и глобални въпроси от общ интерес и да работят в тясно сътрудничество, за да осигурят стабилност в Източното Средиземноморие.\r\nНе се съобщава дали двамата дипломати са обсъдили преговорите за спора на името на Македония. Тереза Герова", "date": "2018.05.22", "title": "Радио „Свободна Европа“ (Македония): Във Вашингтон се е състояла среща между Майк Помпео и гръцкия външен министър"}
{"url": "http://www.focus-news.net/news/2018/05/22/2524736/ministar-nikolina-angelkova-svobodno-kampinguvashtite-ne-sa-nad-zakona.html", "text": "Не знам защо тези, които къмпингуват, смятат, че са извън закона и не трябва да бъдат проверявани. Това каза в предаването „Тази сутрин” по бТВ министърът на туризма Николина Ангелкова. „И това лято ще има проверки, не смятам, че едни хора трябва да имат права над други хора. Тези хора, които къмпингуват „свободно” по плажовете, не искат да има регулация”, заяви тя.\r\nСпоред нея именно заради „група хора на прекалено крайни позиции” работна група не е успяла да разработи облекчени регулации за създаването на къмпинги у нас.\r\nПо темата с „Корал”, където природозащитници се опасяват, че частен инвеститор ще заграби плажа и прилежащата му територия, тя посочи, че е нужно изготвянето на общ устройствен план, но „когато се стартира такава процедура, се слага каруцата пред коня, започват едни спорове, на които не им е мястото на този етап”.\r\nСнимката на хотел, стърчащ насред пясъка на Южното Черноморие, обиколи социалните мрежи преди дни. Обектът обаче съществува от години. И властите не могат да направят нищо, за да го премахнат. \"Държавата е реагирала, това се е случило през 2001 г. Има много безумия от приватизацията”, посочи Ангелкова. По думите ѝ хотелът е „саниран” от съдебно решение. „Той е частна собственост. По Конституция частната собственост е неприкосновена”, уточни още министърът.", "date": "2018.05.22", "title": "Министър Николина Ангелкова: Свободно къмпингуващите не са над закона"}
{"url": "http://www.focus-news.net/news/2018/05/22/2524740/veliko-tarnovo-zaradi-remont-na-vodoprovod-kvartal-varusha-shte-bade-s-narusheno-vodopodavane.html", "text": "Без вода до 13.00 часа днес остава великотърновският квартал „Варуша“. Това съобщиха за Радио „Фокус“ – Велико Търново от водоснабдителното дружество в града. Причината е изпълнението на дейности по проекта на Община Велико Търново за подмяна на водопроводната мрежа в старата част на града. Ремонтите вече започнаха и се очаква да приключат в ранния следобед. От дружеството се извиняват за причинените неудобства и уверяват, че при възможност водата ще бъде пусната по-рано.\r\nЛуиза ТРАНЧЕВА", "date": "2018.05.22", "title": "Велико Търново: Заради ремонт на водопровод квартал „Варуша“ ще бъде с нарушено водоподаване"}
{"url": "http://www.focus-news.net/news/2018/05/22/2524739/stara-zagora-zapochva-priemat-na-dokumenti-za-parvoklasnitsi-v-obshtinata.html", "text": "График на дейностите за прием в първи клас през учебната 2018/2019 година вече е публикуван на сайта на Община Стара Загора. Това съобщиха от пресцентъра на Общината. От 10.00 часа може да се регистрират/редактират/отказват заявления за прием. Системата ще бъде затворена на 31 май 2018 г. До 23:59 ч. на тази дата могат да се регистрират/редактират/отказват заявления за прием. На 5 юни 2018 г. ще бъдат обявени резултатите от класирането на подадените заявления.\r\nНачалната дата на записване за приетите в училищата на Община Стара Загора първокласници е 6 юни 2018 г. От 9 часа на тази дата класираните деца се записват в училището, в което са приети. До 17.00 часа на 8 юни продължава записването или отказването.\r\nСистемата ще бъде отворена отново от 11 до 13 юни за подаване на документи за второ класиране. Резултатите от него ще бъдат обявени на 15 юни.\r\nРегистрацията за третото класиране ще се проведе от 21 до 24 юни, а резултатите обявени на 26 юни.", "date": "2018.05.22", "title": "Стара Загора: Започва приемът на документи за първокласници в Общината"}
{"url": "http://www.focus-news.net/news/2018/05/22/2524742/nimh-v-sledobednite-chasove-rechnite-niva-v-zapadnobelomorskiya-baseyn-shte-se-povishavat-kratkotrayno-zaradi-ochakvani-valezhi.html", "text": "В следобедните часове речните нива в Западнобеломорския басейн ще се повишават краткотрайно заради очаквани валежи, сочи справка на сайта на Националния институт по метеорология и хидрология. На 23 и 24 май повишенията в речните нива ще продължат да се повишават, като по-значителни те ще бъдат в сутрешните часове на 24 май в средните и долни части от водосборите на реките Места и Струма. Водните количества ще бъдат под праговете за внимание.", "date": "2018.05.22", "title": "НИМХ: В следобедните часове речните нива в Западнобеломорския басейн ще се повишават краткотрайно заради очаквани валежи"}
{"url": "http://www.focus-news.net/news/2018/05/22/2524743/plovdiv-shte-badat-premahnati-nezakonni-postroyki-v-kvartal-stolipinovo.html", "text": "Отново бутат незаконни постройки в квартал „Столипиново“ в Пловдив. Това съобщи за Радио „Фокус“ - Пловдив кметът на район „Източен\" Николай Чунчуков. Ще бъдат премахнати две жилищни сгради и около 25 търговски обекта на улица „Крайна“. Бутането вече е започнало. Около 90% от сградите в квартала нямат разрешително за строеж.\r\nВ края на януари се проведе тридневна акция за събарянето на 25 незаконни търговски обекта на улица „Възход“. „Само миналата година в квартал „Столипиново“ са били премахнати около 150 незаконни обекта\", съобщи кметът.\r\nЦветана ТОНЧЕВА", "date": "2018.05.22", "title": "Пловдив: Ще бъдат премахнати незаконни постройки в квартал „Столипиново“"}
{"url": "http://www.focus-news.net/news/2018/05/22/2524745/varna-dvizhenieto-po-patya-varna-burgas-se-osashtestvyava-v-edna-lenta-v-uchastaka-ot-231-km-do-750-km-zaradi-remont.html", "text": "Движението по пътя Варна – Бургас се осъществява в една лента в участъка от 231 км до 750 км поради частични ремонтни дейности. Пътната обстановка в областта е нормална, предаде репортер на Радио „Фокус“ - Варна. \r\nПо данни на Агенция „Пътна инфраструктура“ движението по автомагистрала „Черно море“ от км 2+329 до км 3+238 се осъществява двупосочно в платното посока към Варна поради ремонт на виадукт „Звездица”. В областта ограничено е движението на автомобили над 10 тона по направлението Кичево – Оброчище, а обходният маршрут е през пътя Кранево при км 83+100. По третокласната пътна мрежа по пътя между селата Ветрино и Аспарухово движението трябва да се осъществява с повишено внимание от км 6+600 до км 51+000 поради косене на тревни площи. По направлението Старо Оряхово – Гроздьово, от км 23+403 до км 41+705 и от км 0+000 до км 17+377, движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци. Пътните настилки в областта към момента са мокри на места, времето е ясно, видимостта е добра. Над Черноморието ще преобладава слънчево време с максимални температури до 22 градуса.\r\nДиана СТОЕВА", "date": "2018.05.22", "title": "Варна: Движението по пътя Варна - Бургас се осъществява в една лента в участъка от 231 км до 750 км заради ремонт"}
{"url": "http://www.focus-news.net/news/2018/05/22/2524744/sport-tri-balgarki-shte-vzemat-uchastie-v-kvalifikatsiite-na-otkritoto-parvenstvo-na-frantsiya.html", "text": "Три българки ще участват в квалификациите на Откритото първенство на Франция по тенис при жените. Виктория Томова ще играе срещу 164-та в света Даниела Сегел от Чили. При успех на първата ракета на България ще й предстои двубой с поставената под номер едно в схемата Вера Лапко от Беларус.\r\nСесил Каратанчева  започва срещу Онс Жабер от Тунис, която се намира на 140-та позиция в световната ранглиста. \r\nТретата българка Елица Костова ще играе срещу германката Тамара Корпач, която е 145-та света в света.\r\nПърва ще започне Каратанчева. Тя ще играе днес от около 15:30 часа.", "date": "2018.05.22", "title": "Спорт: Три българки ще вземат участие в квалификациите на Откритото първенство на Франция"}
{"url": "http://www.focus-news.net/news/2018/05/22/2524748/kyustendil-v-grada-shte-se-provede-zonalno-sastezanie-po-pozharoprilozhen-sport.html", "text": "Градът е домакин на зоналното състезание по пожароприложен спорт. Това каза пред Радио „Фокус” – Кюстендил Катя Табачка, говорител на Областна дирекция на МВР – Кюстендил. По думите ѝ състезанието ще започне от 9.30 часа на учебния полигон на Регионална дирекция „Пожарна безопасност и защита на населението” – Кюстендил. В него ще се включат отбори от Кюстендил, Благоевград и Перник. Състезанието включва няколко дисциплини. Първата е „Изкачване с щурмова стълба“. Другите състезателни дисциплини са „100-метрова пътека с препятствия“, „Пожарна щафета 4х100 м с препятствия“ и „Бойно разгръщане от мотопомпа“. Те ще се проведат на стадион „Странджата“ в Кюстендил. Миналата година на първо място в комплексното класиране беше отборът на Регионална дирекция „Пожарна безопасност и защита на населението“ – Благоевград, следван от отборите на пожарните служби в Кюстендил и Перник. Победителят в Зоналното състезание продължава участието си в републиканското състезание.\r\nВенцеслав ИЛЧЕВ", "date": "2018.05.22", "title": "Кюстендил: В града ще се проведе зонално състезание по пожароприложен спорт"}
{"url": "http://www.focus-news.net/news/2018/05/22/2524747/pss-dobri-sa-usloviyata-za-turizam-v-planinite-do-obyad.html", "text": "Добри са условията за туризъм в планините до обяд. Това съобщиха за Агенция \"Фокус\" от Планинската спасителна служба (ПСС) при БЧК. Следобед се очакват в планините от Западна България дъждове, както и гръмотевици. Тогава времето ще бъде неблагоприятно, даже по някои високи места и опасно. Лифтовите съоръжение никъде не работят. \r\nОт ПСС препоръчват на туристите да следят с голямо внимание динамиката на метеорологичните  процеси и да се съобразяват с нея. По най-високите части на Рила и Пирин има множество преспи. По стръмните части се крият големи опасности за живота и трябва да се избягват. През изминалото денонощие не е имало инциденти с туристи. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.05.22", "title": "ПСС: Добри са условията за туризъм в планините до обяд"}
{"url": "http://www.focus-news.net/news/2018/05/22/2524749/sliven-patishtata-v-oblastta-sa-suhi-i-prohodimi-opasnost-ot-padashti-kamani-ima-po-patya-sliven-ichera-gradets.html", "text": "Пътищата в областта са сухи и нормално проходими, съобщиха от Областно пътно управление. Няма въведени ограничения за пътуващите. Натоварено е движението в областта. Трафикът в сливенската отсечка на автомагистрала „Тракия“ е интензивен. Натоварено е движението по пътя Сливен – Ямбол.\r\nЗатворени за тежки автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец.", "date": "2018.05.22", "title": "Сливен: Пътищата в областта са сухи и проходими, опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/05/22/2524727/ministar-neno-dimov-ot-ekologichna-gledna-tochka-stroitelstvoto-na-aets-belene-ne-e-opasno.html", "text": "От екологична гледна точка строителството на АЕЦ \"Белене\" не е опасно. Това каза министърът на околната среда и водите Нено Димов в предаването \"Здравей, България\" по Нова телевизия. „Има оценка за въздействието върху околната среда относно проекта за АЕЦ „Белене”. Тя е спазила изцяло международното законодателство, включително българското. От тази гледна точка сме спазили напълно процедурата. Имаме всички документи от екологична гледна точка”, заяви министърът на околната среда и водите Нено Димов. Относно мястото, където ще бъдат съхранявани отпадъците, по думите му, това е въпрос, който е от компетенциите на Министерството на енергетиката. „Щом има действаща оценка за въздействието, това означава, че от екологична гледна точка не е опасно да се построи АЕЦ „Белене”, заяви Димов.\r\nТой коментира и увеличението на екотаксите за дизелови автомобили над 10 години. „Промяната, която се прави, е новите автомобили да бъдат с намалена екотакса. Електромобилитие няма да плащат. За по-старите ще има увеличение, като то е в рамките на около 15%. Това е една от множеството мерки, които трябва да се предприемат в тази посока”, уточни екоминистърът.", "date": "2018.05.22", "title": "Министър Нено Димов: От екологична гледна точка строителството на АЕЦ \"Белене\" не е опасно"}
{"url": "http://www.focus-news.net/news/2018/05/22/2524753/komisar-vladimir-demirev-rdpbzn-sliven-osnovni-prichini-za-pozharite-sa-kaso-saedinenie-nebrezhno-otnoshenie-s-otkrit-ogan-i-tehnicheska-neizpravnost.html", "text": "С 8% или с 116 са намалели пожарите в областта спрямо 2016 година. Това съобщи пред Радио „Фокус“ – Сливен комисар Владимир Демирев, директор на РДПБЗН. 1 386 сигнала за пожари са подадени в Сливенска област през 2017 година. Възникналите пожари са 1 133, 201 с нанесени материални щети, а делът на пожарите без материални загуби е 67.24%.\r\nПри пожар са загинали трима души, пострадали са пет, през миналата година броят на загиналите е пет, а пострадалите шест. Спасени са 23 души и са евакуирани 35. 39% от пожарите са възникнали в жилища, следват пожари в транспортните средства – 27% и селското стопанство – 15.08%. „Извършени са 253 спасителни дейности, от тях най-голям е делът на катастрофите – 88. Излизанията на противопожарните автомобили са 1 449, средно излизанията на денонощие са 3.97, регистрирани са 23 лъжливи повиквания\", добави комисар Демирев. Основни причини за пожарите са късо съединение, небрежно отношение с открит огън и техническа неизправност.", "date": "2018.05.22", "title": "Комисар Владимир Демирев, РДПБЗН - Сливен: Основни причини за пожарите са късо съединение, небрежно отношение с открит огън и техническа неизправност"}
{"url": "http://www.focus-news.net/news/2018/05/22/2524752/inzh-stoyan-bratoev-imame-pochti-60-izpalnenie-na-tretata-liniya-na-metroto.html", "text": "Вече имаме почти 60% - 58% изпълнение на третата линия на метрото. Това каза в предаването \"Денят започва\" по БНТ директорът на \"Метрополитен\" ЕАД инж. Стоян Братоев. \"И преди имаше карти, просто сменихме визията. Подложката, основата, върху която бяха предишните карти, беше остаряла. Купихме специална картова основа от Института по картография, върху която се нанесоха схемата на метрото, схемата на градския транспорт\", разказа инж. Братоев.\r\n\"Основните туристически обекти изведохме, които има София. Като готвихме изданието за тази новата, актуалната карта, ние имахме предвид, че вече София стана наистина сериозна туристическа дестинация\", продължи той. По думите му след няколко години, след като се пусне третата линия, ще трябва отново картите да бъдат обновени.", "date": "2018.05.22", "title": "Инж. Стоян Братоев: Имаме почти 60% изпълнение на третата линия на метрото"}
{"url": "http://www.focus-news.net/news/2018/05/22/2524754/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00. \r\nНикола ПЕТКОВ", "date": "2018.05.22", "title": "София: Акатист на св. крал Стефан Милутин ще бъде отслужен в митрополитската катедрала „Св. вмца Неделя”"}
{"url": "http://www.focus-news.net/news/2018/05/22/2524755/kristian-vigenin-ot-bsp-za-evropredsedatelstvoto-v-sofiya-ne-se-e-sluchilo-neshto-grandiozno-i-neobichayno.html", "text": "В София не се e случило нещо грандиозно и необичайно. Това заяви международният секретар на ПГ на „БСП за България” Кристиан Вигенин пред БНТ по повод европредседателството ни, съобщиха от пресцентъра на НС на БСП. Той обясни, че по време на нашето председателство са поети ангажименти за инвестиции в региона и предстои да се види доколко това ще се случи. По думите му не е имало и дългосрочен политически ангажимент на срещата на върха ЕС - Западни Балкани. „Свързаността с останалите страни е много важна. Виждаме обаче политическите пречки. Много трудно е да се говори за бъдещо разширяване на ЕС. Страните членки също има какво да направят, докато дойде време за самото присъединяване”, обясни Вигенин. Според него преди политическата интеграция да се реализира, важен е подходът на свързване на региона, защото страните могат да се превърнат де факто в част от ЕС и след това политическата крачка ще бъде бърза.\r\nПо повод името на Македония Вигенин попита дали Борисов е бил наясно за постигнатия компромис, дали го е подкрепил, ако го е направил, то с какви аргументи, а ако не – в София се водят договорки и излиза едно потенциално име, което най-малкото е спорно.", "date": "2018.05.22", "title": "Кристиан Вигенин от БСП за европредседателството: В София не се e случило нещо грандиозно и необичайно"}
{"url": "http://www.focus-news.net/news/2018/05/22/2524756/der-spiegel-za-parvi-pat-ot-poveche-ot-polovin-vek-nasam-shvetsiya-podgotvya-grazhdanite-si-za-sbadvaneto-na-nay-loshiya-stsenariy.html", "text": "Правителството на Швеция иска гражданите да бъдат подготвени за реакция при възможно „най-лошия сценарий“: през следващата седмица всички 4,8 млн. домакинства в скандинавската страна ще получат информационна брошура, озаглавена „Кризи или войни“, съобщава водещото германско издание Der Spiegel. \r\nГражданите на скандинавското кралство ще бъдат инструктирани какво означават отделните предупредителни сигнали, къде могат да бъдат намерени убежища в случай на въздушна атака и как самите те биха могли да допринесат за защитата на Швеция. В брошурата се съдържат и съвети за това как да се сдобият с чиста вода и кои храни, богати на калории, могат лесно да се приготвят. Брошурата има за цел също така да подготви читателите за кибернетични и терористични атаки. Поместени са раздели с инструкции за реакция при изменение на климата и съвети за откриване на фалшиви новини.\r\nОт редакцията подчертават, че шведското правителство провежда подобна кампания за първи път от повече от 50 години насам. „Въпреки че Швеция е по-сигурна от другите страни, все още има заплахи за нашата сигурност и независимост\", се казва в брошурата.  Гражданите, които са добре подготвени, допринасят значително за това страната да може да се справи със сериозна заплаха, става ясно още от текста. \r\nПодобни брошури в Швеция са раздадени за първи път през 1943 г., по време на Втората световна война. До 1961 г. има няколко актуализирани препечатвания. Държавните агенции са разпространявали подобни информационни книжки до края на Студената война.\r\nНастоящото издание е създадено от Агенцията за извънредни ситуации в Швеция, която е част от Министерството на отбраната. Уточнява се, че поръчката идва от правителството в Стокхолм. Брошурата ще се разпространява в момент, в който Швеция обсъжда задълбочено проблемите на сигурността. Дискусията бе провокирана от руските действия в Украйна и и неотдавнашните инциденти, в които руски самолети и подводници проникнаха на шведска територия.\r\nПрез 2016 г. управляващите в Швеция взеха решение за увеличение на разходите за отбрана. Миналата година бе проведено и мащабно военно учение. Швеция не е била във въоръжен конфликт повече от 200 години, а в годините на Втората световна война страната е официално неутрална. В брошурата обаче се уверява, че в случай на атака „никога няма да се предадем\".  Тереза Герова", "date": "2018.05.22", "title": "Der Spiegel: За първи път от повече от половин век насам: Швеция подготвя гражданите си за сбъдването на „най-лошия сценарий“"}
{"url": "http://www.focus-news.net/news/2018/05/22/2524757/vidin-nivoto-na-reka-dunav-se-e-povishilo-s-19-sm-v-rayona-na-grada-prez-izminaloto-denonoshtie.html", "text": "Нивото на Дунав се е повишило в началото на българския участък на реката при Ново село за последното денонощие със 17 см и водният стоеж там е 327 см, съобщиха от  местната Хидрометеорологична станция. Нивото на реката при Видин е 369 см, регистрирано е повишение за последното денонощие от 19 см. Край Лом нивото е 381 см, повишението за последното денонощие е от 14 см. Нивото на Дунав край Оряхово е 265 см, повишението е от 4 см. Температурата на водата край Ново село е 20.2 градуса, край Оряхово е 21.1 градуса.", "date": "2018.05.22", "title": "Видин: Нивото на река Дунав се е повишило с 19 см в района на града през изминалото денонощие"}
{"url": "http://www.focus-news.net/news/2018/05/22/2524758/blagoevgrad-v-gradskata-hudozhestvena-galeriya-shte-bade-predstavena-traditsionna-izlozhba-posvetena-na-24-may.html", "text": "Над 90 произведения на изкуството ще бъдат показани в рамките на традиционна обща изложба по повод 24 май - Ден на българската просвета, култура и на славянската писменост и празника на Благоевград. Това съобщиха от пресцентъра на Общината. Експозицията ще бъде открита на 23 май от 18.00 часа в Градска художествена галерия. Ще бъдат представени и непознати досега художници, които ще дебютират в ГХГ - Благоевград. Експозицията е жанрово богата и включва графика, керамика, дърворезба живопис, скулптура, приложно изкуство и фотографии. Тричленно жури ще селектира произведенията и ще отсъди три равностойни награди. Осигурените награди са от Община Благоевград.", "date": "2018.05.22", "title": "Благоевград: В Градската художествена галерия ще бъде представена традиционна изложба, посветена на 24 май"}
{"url": "http://www.focus-news.net/news/2018/05/22/2524761/kyustendil-v-grada-shte-se-provede-obshto-sabranie-na-aktsionerite-v-bolnitsata.html", "text": "В града ще се проведе общо събрание на акционерите в болницата. Това съобщиха за Радио „Фокус” – Кюстендил от здравното заведение. Редовното общо събрание а насрочено за 10.00 часа в кабинета на изпълнителния директор на дружеството. В дневния ред на общото събрание са включени девет точки. Сред тях са доклад за дейността на дружеството през 2017 година, одобряване на годишния финансов отчет, както и избор на регистриран одитор за 2018 година. Включена е и точка за промяна в състава на съвета на директорите, както и определяне на мандата на новия съвет. На общото събрание ще бъдат определени възнагражденията на членовете на съвета на директорите. Предвиждат се промени в капитала и в устава на дружеството.\r\nВенцеслав ИЛЧЕВ", "date": "2018.05.22", "title": "Кюстендил: В града ще се проведе общо събрание на акционерите в болницата"}
{"url": "http://www.focus-news.net/news/2018/05/22/2524759/nyama-postradali-balgarski-voennosluzheshti-pri-raketen-obstrel-v-kandahar.html", "text": "Базата на международната коалиция на летище Кандахар, Афганистан, беше подложена на ракетен обстрел на 21 май 2018 г. в 23.36 часа местно време (22.06 часа българско време). Това съобщиха от пресцентъра на Министерство на отбраната. Няма пострадали български военнослужещи.", "date": "2018.05.22", "title": "Няма пострадали български военнослужещи при ракетен обстрел в Кандахар"}
{"url": "http://www.focus-news.net/news/2018/05/22/2524750/v-moskva-prezidentat-rumen-radev-se-sreshtna-s-balgarski-i-ruski-deytsi-na-kulturata-po-povod-predstoyashtiya-den-na-slavyanskata-pismenost.html", "text": "Президентът Румен Радев поздрави български и руски дейци на културата и представители на българската общност в Москва по повод 24 май - Деня на българската просвета и култура и на славянската писменост. Срещата се състоя в българското посолство в руската столица в рамките на работното посещение на държавния глава в Руската федерация. Това съобщиха от прессекретариата на държавния глава.\r\nСамият факт, че в българския календар има такъв празник е показател за високото цивилизационно равнище и за ценностите, които нашият народ е развил и пренесъл през вековете, подчерта президентът. Румен Радев напомни за призванието на интелигенцията да бъде обществен двигател и призова политиците да работят така, че да създават най-добри условия за разгръщане на творческия потенциал на хората на науката, изкуството и културата. \r\n„Няма българин, който да не носи дълбоко в сърцето си спомена и признателността към учителите, създали в него жаждата към знание. На писателите, поетите, художниците, артистите, създаващи духовни ценности, на всички дейци на изкуството, културата, просветата и образованието, днес отдаваме нашата висока почит“, каза държавният глава. \r\nБългарският президент се обърна към гостите и ги приветства с предстоящия Ден на българската просвета и култура и на славянската писменост - 24 май. „Винаги, където и да съм бил, за мен са били особено вълнуващи и очаквани срещите с нашите сънародници, с представителите на културата и на интелигенцията“, посочи Румен Радев. \r\nПрезидентът Румен Радев и неговата съпруга Десислава Радева присъстваха в Болшой театър на оперната постановка „Зигфрид“ от Рихард Вагнер – част от успешните гастроли на Софийската опера и балет на престижната сцена.", "date": "2018.05.22", "title": "В Москва президентът Румен Радев се срещна с български и руски дейци на културата по повод предстоящия Ден на славянската писменост"}
{"url": "http://www.focus-news.net/news/2018/05/22/2524762/blagoevgrad-55-godishen-mazh-e-postradal-sled-kato-tovarniyat-mu-avtomobil-se-e-obarnal-v-mestnostta-chukata.html", "text": "55-годишен мъж е пострадал, след като товарният му автомобил се е обърнал в местността Чуката. Това съобщиха от ОДМВР - Благоевград. Сигналът за инцидента е получен в 08.50 часа днес. Съобщено е за това, че в местността Чуката, землище на село Айдарово, при изсипване на земна маса, товарен автомобил „Волво“ се е обърнал на една страна. В резултат на инцидента е пострадал 55-годишният водач на автомобила, който е транспортиран в ЦСМП - Благоевград.", "date": "2018.05.22", "title": "Благоевград: 55-годишен мъж е пострадал, след като товарният му автомобил се е обърнал в местността Чуката"}
{"url": "http://www.focus-news.net/news/2018/05/22/2524764/kyustendil-vtoroklasnitsi-shte-se-sarevnovavat-v-obshtinskoto-sastezanie-barzi-smeli-srachni-na-stadion-osogovo.html", "text": "Второкласници ще се съревновават в общинското състезание „Бързи, смели, сръчни”. Това съобщи за Радио „Фокус” – Кюстендил Бойко Малинов, директор на Обединен детски комплекс – Кюстендил. Състезанието ще започне от 11.00 часа на стадион „Осогово” в града. „Това е едно традиционно състезание, чиято основна цел е да се популяризира спорта и се даде възможност за изява на учениците от вторите класове. Освен това целим да се направи оценка на постиженията”, каза Бойко Малинов. Ученическите отбори ще се състезават в няколко дисциплини за време и точност.\r\nВенцеслав ИЛЧЕВ", "date": "2018.05.22", "title": "Кюстендил: Второкласници ще се съревновават в общинското състезание „Бързи, смели, сръчни” на стадион „Осогово”"}
{"url": "http://www.focus-news.net/news/2018/05/22/2524766/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "Започнаха ремонтните дейности на улиците в Свищов. Предстои да бъдат инвестирани близо 6 млн. лв. в подмяна на водопроводи и полагане на асфалтова настилка. Повече за дейностите ще чуете от кмета на Община Свищов Генчо Генчев в днешното издание на предаването „Добре дошли в Свищов“ на Радио „Фокус“ – Велико Търново. Преди броени дни стана ясно кои са одобрените проекти, които ще получат финансиране по общинската програма „Местни инициативи“. През настоящата година те са 8, а повече за размера на средствата и дейностите, които предстоят ще ни разкаже Стоян Парашкевов, директор Дирекция „Административно – правно, информационно обслужване, управление на проекти и европейски въпроси“. В края на предаването отново ще се потопим в културния живот на Свищовска община. През уикенда читалището в село Деляновци отбеляза 90 години от създаването си. По този повод в селото се проведе голямо тържество, на което бяха поканени и гости от други населени места. В атмосферата на празника ще ни потопи кметският наместник на Деляновци Валентина Тодорова.\r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.05.22", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/05/22/2524765/ministar-lilyana-pavlova-nay-vazhno-e-da-dostignem-do-vseki-edin-grazhdanin.html", "text": "Най-важно е да достигнем до всеки един гражданин. Това каза министърът за българското председателство на Съвета на ЕС Лиляна Павлова в предаването \"Денят започва\" по БНТ. По повод Деня на отворените врати в НДК министър Павлова отбеляза, че за нея това е бил много приятен и емоционален ден. По думите й почти 2000 души са дошли на посещение и е имало много сериозни въпроси относно темите, които са били обсъждани от европейските лидери, как протичат дебатите, как се взимат решенията. Павлова отбеляза, че лидерите са обсъждали проблеми, които интересуват и гражданите - по-добър стандарт на живот, по-добро заплащане, повече работни места, индустриалната стратегия, социална политика.\r\nПо думите на министър Павлова за Западните Балкани единственият път е да са част от Европа и няма план Б.\r\nТя отбеляза, че следващият голям дебат, който предстои, е този за програмния период. \"Сега идва момента на горещите дебати. Те вече започнаха. Целта на българското председателство е именно тази - да започнем дебатите\", допълни още министър Павлова.", "date": "2018.05.22", "title": "Министър Лиляна Павлова: Най-важно е да достигнем до всеки един гражданин"}
{"url": "http://www.focus-news.net/news/2018/05/22/2524767/the-copenhagen-post-datskiyat-ministar-na-imigratsiyata-i-integratsiyata-prizova-myusyulmanite-da-si-vzemat-otpusk-za-ramadan-za-da-predotvratyat-negativnite-posleditsi-za-ostanalata-chast-ot-obshtestvoto.html", "text": "Името на датския министър на имиграцията и интеграцията - Ингер Сойберг, обиколи света, след като членът на кабинета в Копенхаген отправи противоречив призив към мюсюлманите, коментира столичният вестник The Copenhagen Post. \r\nМинистърът изрази мнение, че ислямската практика на пост по време на свещения месец рамадан е рискована и дори „опасна“. В пост, публикуван на страницата на блога й, Стойберг постави публично въпроса дали практиката на гладуване трябва да бъде упражнявана на работното място и постави под съмнение работоспособността на практикуващите я. В тази връзка тя призова мюсюлманите да си взимат отпуск по време на рамадан, „за да предотвратят негативните последици за останалата част от датското общество“.\r\nКоментарите на Стойберг й навлякоха гнева на мнозина. Според бившия депутат Озлем Секич, тя „демонизира редовно мюсюлманите. Което е наистина лошо, защото е министър на интеграцията\".Тереза Герова", "date": "2018.05.22", "title": "The Copenhagen Post: Датският министър на имиграцията и интеграцията призова мюсюлманите да си вземат отпуск за рамадан, за да предотвратят „негативните последици за останалата част от обществото“"}
{"url": "http://www.focus-news.net/news/2018/05/22/2524746/prezidentat-rumen-radev-i-saprugata-mu-prisastvaha-na-postanovkata-zigfrid-na-sofiyskata-opera-i-balet-v-bolshoy-teatar.html", "text": "В Болшой театър президентът Румен Радев и съпругата му присъстваха на оперната постановка „Зигфрид“ от Рихард Вагнер на Софийската опера и балет, съобщиха от прессекретариата на държавния глава.", "date": "2018.05.22", "title": "Президентът Румен Радев и съпругата му присъстваха на постановката „Зигфрид“ на Софийската опера и балет в Болшой театър"}
{"url": "http://www.focus-news.net/news/2018/05/22/2524768/vidin-22-godishen-mazh-e-zadarzhan-za-nanesen-poboy-na-zhena.html", "text": "22-годишен мъж е задържан за нанесен побой на жена. Това съобщиха от ОДМВР - Видин. Сигналът за побоя е получен в 13.30 часа вчера. 30-годишна жена сигнализирала на тел.112, че била ударена при скандал и сбиване в Арчар. На мястото незабавно пристигнали полицейски служители. Разследващите установили, че между мъж с инициали М.В. (на 22 г.) - жител на селото и 30-годишната видинчанка възникнал скандал. При последвалото сбиване мъжът нанесъл с метална тръба няколоко удара по главата и тялото на на жената, както и удари по предното панорамно стъкло на лек автомобил „БМВ”. Пострадалата била транспортирана в ЦСМП в областния град. Медици обработили раната на главата й, след което била освободена за домашно лечение – без опасност за живота. Металната тръба е иззета, а извършителят на деянието – задържан с полицейска мярка за срок до 24 часа. Работата по случая продължава, в РУ-Видин е образувано досъдебно производство.", "date": "2018.05.22", "title": "Видин: 22-годишен мъж е задържан за нанесен побой на жена"}
{"url": "http://www.focus-news.net/news/2018/05/22/2524770/rumen-hristov-sds-rakovodstvoto-na-partiyata-predlaga-politicheska-gavkavost-na-mestnite-strukturi-za-koalirane-s-razlichni-partii.html", "text": "Ръководството на СДС предлага политическа гъвкавост на местните структури. Това каза за сутрешният блок „Добро утро, България“ на Радио „Фокус“ зам.-председателят на СДС Румен Христов по повод предстоящата Отчетно-изборна конференция на партията. Той съобщи, че над 93% от активистите на СДС са заявили желание за самостоятелно решение как да се явяват на местни избори. Това означава, че по региони местните структури на СДС биха могли да се коалират с различни партии, по преценка на местното ръководство, обясни Христов. „Истината е, че Съюзът на демократичните сили от старите автентични десни формации, е с най-много структури. Въпросът е тези структури да бъдат посетени, да бъдат уважени, да бъдат инструктирани, да бъдат насочени, защото това са нашите ядра, на които стъпваме. Те са много важни, те са облика на СДС в малките населени места, в областните градове и в страната като цяло“, коментира Христов. Той допълни, че основен противник на СДС, като една типична дясна формация, е типичната лява формация  - БСП. Десницата ще се опита да влезе в парламента, но категорично няма да влиза в коалиция с левицата или с ДПС, потвърди Христов. Една от политиките на СДС ще бъде насочена към подкрепа на членството на България в еврозоната, каза още зам.-председателят на партията.", "date": "2018.05.22", "title": "Румен Христов, СДС: Ръководството на партията предлага политическа гъвкавост на местните структури за коалиране с различни партии"}
{"url": "http://www.focus-news.net/news/2018/05/22/2524769/sliven-oblastnite-administratsii-shte-mogat-da-pravyat-zaverki-apostil.html", "text": "Областните администрации ще могат да правят заверки-апостил. Това съобщиха от Областна администрация - Сливен. Това ще спести необходимостта на гражданите да пътуват до Министерството на външните работи в София, за да получат удостоверения с печат за специална заверка на документи, издадени от държавата и общините. Заверките ще се извършват от технически лица в администрациите. Очакванията са, че услугата ще може да се предоставя от следващата година. Това съобщиха представители на правителството на работна среща с областните управители на 18 и 19 май, чийто домакин бе областният управител на Габрово Невена Петкова. В срещата участва зам. областният управител на Сливен Камен Костов.\r\nГости на срещата бяха вицепремиерът Томислав Дончев, ръководителят на представителството на ЕК Огнян Златев, началникът на политическия кабинет на премиера Румяна Бъчварова, зам.министърът на регионалното развитие и благоустройството Малина Крумова, народни представители. По време на дискусиите стана ясно, че предстоят промени в жилищната политика на държавата. Вицепремиерът информира, че целта през следващия програмен период ще е с по-малко средства да се постига повече. Ще се набляга на проектите с регионален обхват, в изграждането на индустриални зони, обекти от инфраструктурата. Томислав Дончев съобщи още, че предстоят проверки дали администрациите използват въведените електронни услуги за гражданите.", "date": "2018.05.22", "title": "Сливен: Областните администрации ще могат да правят заверки-апостил"}
{"url": "http://www.focus-news.net/news/2018/05/22/2524760/es-italiya-tryabva-da-sledva-otgovorna-byudzhetna-politika.html", "text": "Италия трябва да се стреми да следва „отговорна\" бюджетна политика. Това заяви вицепрезидентът на Европейската комисия, отговарящ за еврото - Валдис Домбровски, в интервю, публикувано в момент, в който в Рим се оформя крайнодясна коалиция, предава AFP.\r\n„Ние считаме, че е важно италианското правителство да остане в курса на провеждането на отговорна бюджетна политика\", заяви Домбровски пред германското икономическо издание Handelsblatt, припомняйки, че Италия има втория най-голям държавен дълг в еврозоната след Гърция. Тереза Герова", "date": "2018.05.22", "title": "ЕС: Италия трябва да следва отговорна бюджетна политика"}
{"url": "http://www.focus-news.net/news/2018/05/22/2524771/kyustendil-izticha-srokat-za-podavane-na-dokumenti-za-finansirane-na-protseduri-po-asistirana-reproduktsiya-v-dupnitsa.html", "text": "Изтича срокът за подаване  на документи за финансиране на процедури по асистирана репродукция в Дупница. Това съобщи за Радио „Фокус” – Кюстендил Нина Александрова, експерт в отдел „Социално подпомагане” към Община Дупница. По думите ѝ документите се приемат до 30 май. Двойките с репродуктивни проблеми от общината могат да кандидатстват за финансиране. Парите са осигурени след съвместната благотворителна кампания преминала под надслов „За повече деца в Дупница“. Осигурените средства в кампанията са 11 500 лева. Тази сума ще бъде разпределена между три двойки от община Дупница за извършване на ин витро процедури. Двойките ще бъдат избрани чрез жребий в Денят на детето – 1 юни, в присъствието на нотариус. Имената на изтеглените двойки ще бъдат веднага обявени и осъществен контакт с тях.\r\nВенцеслав ИЛЧЕВ", "date": "2018.05.22", "title": "Кюстендил: Изтича срокът за подаване на документи за финансиране на процедури по асистирана репродукция в Дупница"}
{"url": "http://www.focus-news.net/news/2018/05/22/2524772/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-23-may.html", "text": "„Софийска вода” временно ще прекъсне водоснабдяването в някои части на столицата на 23 май. Това съобщиха от пресцентъра на дружеството.\r\nВъв връзка с извършване на строително-монтажни работи на ул. „Петър Протич“ кв. „Полигона“, община „Младост“се налага спиране на водоподаването от 09:00 до 18:00 часа на клиентите на „Софийска вода”, живеещи в района на: ул. „Петър Протич“, ул. „Проф. Петър Мутафчиев“, бензиностанция ШЕЛ на ул.“Петър Протич“ ъгъла с бул. „Цариградско шосе“, бул. „Цариградско шосе“ №115 \"Г\", бл.1, бл.2, бл.3, бл.4, бл.5, бл.6, бл.7, бл.8, бл.9, бл.10, бл.11, бл.12, бл.13, бл.31, бл.55, бл.55, бл.56, бл.57, бл.40, бл.43, бл.44, бл.45. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Протич“ до бл. 6.\r\nВъв връзка с реконструкция на уличен водопровод на ул. „Гюешево“ жк. „Сердика“, се налага спиране на водоподаването от 09:30 до 18:00 часа на клиентите на „Софийска вода”, живеещи в района на: ул. “Камен Андреев“ от ул. „Гюешево“ до ул. „Охридско езеро“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Гюешево“ ъгъла с ул. „Камен Андреев“.\r\nВъв връзка с реконструкция на уличен водопровод на ул. „Димитър Иванов“ кв. „Кумарица“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. “Светлина“, ул. „Дъбиците“, ул. „Леярска“, ул. „Дядо Стоил“, ул. „Хаджи Димитър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кумарица“ ъгъла с ул. „Поп Боне Найденов“.\r\nВъв връзка с подмяна на пожарен хидрант на ул. „Ильо войвода“ жк. „Хаджи Димитър“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. “Ильо войвода“ от ул. „Васил Петлешков“ до бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Скайлер“ ъгъла с ул. „Ильо войвода“.\r\nВъв връзка с диагностика на уличен водопровод на ул. „Козяк“ кв. „Хладилника“, се налага спиране на водоподаването от 09:30 до 21:30 часа на клиентите на „Софийска вода”, живеещи в района на: бул. “Никола Й. Вапцаров“ от бул. „Черни връх“ до ул. „Козяк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Банат“ ъгъла с бул. „Никола Й. Вапцаров“. След възстановяване на водоснабдяването е възможно временно повишаване  мътността на водата в района между: бул. „Черни връх“, бул. „Арсеналски“, ул. „Славище“, ул. „Козяк“, ул. „Елин връх“, жилищна група „Южен парк“\r\nВъв връзка с реконструкция на уличен водопровод на ул. „Каменица“ вилна зона „Горна баня“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на: ул. “Каменица“ от ул. „Еделвайс“ до ул. 748; ул. „Роза“, ул. 646, ул. „Димитър Шишманов“, ул. „Диамант“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Роза“ ъгъла с ул. „Каменица“.\r\nВъв връзка с прекъсване на сградно водопроводно отклонение на ул. „Любляна“ кв. „Овча купел“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. “Любляна“ от ул. „Народен герой“ до бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Любляна“ ъгъла с ул. „Витошка поляна“.\r\nВъв връзка с подмяна на сградно водопроводно отклонение на ул. „Капитан Петко войвода“ с. Долни Пасарел, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. “Върба“, ул. „Искър“, ул. „Чайка“, ул. „Капитан Петко войвода“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Капитан Петко войвода “ ъгъла с ул. „Иглика“.\r\nВъв връзка с прекъсване на сградно водопроводно отклонение на ул. „Панагюрище“ Център, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: ул. “Константин Стоилов“ от ул. „Тимок“ до бул. „Сливница“, бул. „Сливница“ №309 връзката от ул. „Константин Стоилов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Константин Стоилов“ ъгъла с ул. „Панагюрище“ от страната на бул. „Сливница“ №309.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.22", "title": "„Софийска вода” временно ще прекъсне водоснабдяването в някои части на столицата на 23 май"}
{"url": "http://www.focus-news.net/news/2018/05/22/2524773/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Името на датския министър на имиграцията и интеграцията - Ингер Сойберг, обиколи света, след като членът на кабинета в Копенхаген отправи противоречив призив към мюсюлманите, коментира столичният вестник The Copenhagen Post. \r\nМинистърът изрази мнение, че ислямската практика на пост по време на свещения месец рамадан е рискована и дори „опасна“. В пост, публикуван на страницата на блога й, Стойберг постави публично въпроса дали практиката на гладуване трябва да бъде упражнявана на работното място и постави под съмнение работоспособността на практикуващите я. В тази връзка тя призова мюсюлманите да си взимат отпуск по време на рамадан, „за да предотвратят негативните последици за останалата част от датското общество“.\r\nКоментарите на Стойберг й навлякоха гнева на мнозина. Според бившия депутат Озлем Секич, тя „демонизира редовно мюсюлманите. Което е наистина лошо, защото е министър на интеграцията\".\r\n*** Правителството на Швеция иска гражданите да бъдат подготвени за реакция при възможно „най-лошия сценарий“: през следващата седмица всички 4,8 млн. домакинства в скандинавската страна ще получат информационна брошура, озаглавена „Кризи или войни“, съобщава водещото германско издание Der Spiegel. \r\nГражданите на скандинавското кралство ще бъдат инструктирани какво означават отделните предупредителни сигнали, къде могат да бъдат намерени убежища в случай на въздушна атака и как самите те биха могли да допринесат за защитата на Швеция. В брошурата се съдържат и съвети за това как да се сдобият с чиста вода и кои храни, богати на калории, могат лесно да се приготвят. Брошурата има за цел също така да подготви читателите за кибернетични и терористични атаки. Поместени са раздели с инструкции за реакция при изменение на климата и съвети за откриване на фалшиви новини.\r\nОт редакцията подчертават, че шведското правителство провежда подобна кампания за първи път от повече от 50 години насам. „Въпреки че Швеция е по-сигурна от другите страни, все още има заплахи за нашата сигурност и независимост\", се казва в брошурата.  Гражданите, които са добре подготвени, допринасят значително за това страната да може да се справи със сериозна заплаха, става ясно още от текста. \r\nПодобни брошури в Швеция са раздадени за първи път през 1943 г., по време на Втората световна война. До 1961 г. има няколко актуализирани препечатвания. Държавните агенции са разпространявали подобни информационни книжки до края на Студената война.\r\nНастоящото издание е създадено от Агенцията за извънредни ситуации в Швеция, която е част от Министерството на отбраната. Уточнява се, че поръчката идва от правителството в Стокхолм. Брошурата ще се разпространява в момент, в който Швеция обсъжда задълбочено проблемите на сигурността. Дискусията бе провокирана от руските действия в Украйна и и неотдавнашните инциденти, в които руски самолети и подводници проникнаха на шведска територия.\r\nПрез 2016 г. управляващите в Швеция взеха решение за увеличение на разходите за отбрана. Миналата година бе проведено и мащабно военно учение. Швеция не е била във въоръжен конфликт повече от 200 години, а в годините на Втората световна война страната е официално неутрална. В брошурата обаче се уверява, че в случай на атака „никога няма да се предадем\".  \r\n***Дали Роман Абрамович плаща цената за това, че е твърде близък до Владимир Путин, пита британският вестник The Guardian.\r\nСпоред изданието на въпроса защо Роман Абрамович  изпитва трудности при подновяването на британската си виза има един отговор с две думи: Владимир Путин. \r\nСпоред  запознати неговата бизнес-виза е изтекла миналия месец, а частният му Боинг не е кацал на британска територия от 1 април.\r\nВсе още не е ясно дали проблемите с визата му са временни или се готви нещо постоянно, което де факто би било забрана за пребиваване. Неговите официални представители казват, че процесът на издаване отнема по-дълго време.\r\nИ в двата случая това показва нова по-твърда позиция на властите на Острова по отношение н руските граждани след инцидента с бившия руски шпионин Сергей Скрипал.\r\nПо думите на покойния руски олигарх Борис Березовски Абрамович  се радва значително политическо влияние в Москва от втората половина на 1990-те години и когато Владимир Путин е станал президент Абрамович е изиграл ключова роля във формирането на тогавашното руско правителство\r\nСпоред изданието британските власти вземат предвид двойната роля на руските олигарси. От една страна те са предприемачи, но от друга страна те са държавни емисари. От Олимпиадата в Сочи до Световното първенство по футбол това лято те изпълняват заявки на правителството – строят стадиони, спортни съоръжения, включително Кримския мост.\r\n***", "date": "2018.05.22", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/05/22/2524763/vesela-stefanova-sofiyska-voda-kachestvata-na-piteynata-voda-v-sofiya-sa-otlichni.html", "text": "Качествата на питейната вода в София са отлични. Това каза за сутрешния блок „Добро утро, България“ на Радио „Фокус“ Весела Стефанова, ръководител на Лабораторен изпитвателен комплекс към „Софийска вода“. Тя съобщи, че лабораторията провежда ежедневно анализи на питейната вода в столицата по над 50 показателя. „В това число са включени анализи на 18 метала, нитрати и органични замърсители\", обясни Стефанова. „На 78 точки от водопроводната мрежа също се провеждат анализи, както и на вход и изход на пречиствателните станции\", отбеляза ръководителят на лабораторията. „Всеки, който се съмнява в качеството на водата, може да позвъни на безплатния телефон. Има утвърдена вътрешна процедура – извършва се незабавна проверка от териториалния инспектор, взимат се проби, анализират се, установява се състоянието на водата и се връща отговор на клиента. Също така компанията има платформа на сайта на Софийска вода, която се „Качество на водата“, от където клиентите могат да получат информация за последните направени анализи за мониторинг на водопроводната мрежа“, каза още Стефанова. Тя допълни, че в платформата на сайта на „Софийска вода“ могат да се открият актуални данни за радиологичните изследвания за всеки квартал. „На двата основни столични водоизточника в столицата – яз. „Искър\" и яз. „Бели Искър\", има постоянна жива охрана, ограничаваща свободният вход в пределите на съоръженията\", съобщи Стефанова.", "date": "2018.05.22", "title": "Весела Стефанова, „Софийска вода“: Качествата на питейната вода в София са отлични"}
{"url": "http://www.focus-news.net/news/2018/05/22/2524775/veliko-tarnovo-kashta-gorya-v-debelets-tazi-sutrin-nyama-postradali.html", "text": "Късо съединение предизвика пожар в къща в Дебелец рано тази сутрин. Сигналът за инцидента е подаден малко преди 05.00 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ в старата столица. Имотът се намира на улица „Бачо Киро“. Огънят е унищожил част от мебелите и техниката в дома. Има и опушени стени, но сградата е спасена. Данни за пострадали граждани няма. Произшествието е ликвидирано от екип на великотърновската пожарна.\r\nЛуиза ТРАНЧЕВА", "date": "2018.05.22", "title": "Велико Търново: Къща горя в Дебелец тази сутрин, няма пострадали"}
{"url": "http://www.focus-news.net/news/2018/05/22/2524774/adelina-stefanova-hram-vavedenie-bogorodichno-blagoevgrad-sveti-velikomachenik-knyaz-yoan-vladimir-e-bil-mnogo-mirolyubiv-blagochestiv-i-dobrodetelen.html", "text": "Свети великомъченик княз Йоан Владимир е бил много миролюбив, благочестив и добродетелен. Това каза за Радио „Фокус“ - Пирин Аделина Стефанова, уредник в храм „Въведение Богородично“ - Благоевград. Тя посочи, че той е управлявал областите Зета и Далмация. „Във война с българския цар Самуил, който управлявал западната българска държава, той бил взет в плен, но Самуил го оженил за своята дъщеря Теодора Косара и го върнал на неговия престол. След трагичната смърт на цар Самуил, който умрял на 6 октомври 1014 година от сърдечен удар, след като видял пленените ослепени български войници, възцарил се синът му Гавраил Радомир. Но византийското коварство подстрекавало братовчеда му Иван Владислав, който го убил и заел престола. Боейки се от отмъщение или от законните права на Йоан Владимир Българин, Иван Владислав го поканил при себе си чрез посредничеството на Охридската архиепископия и Архиепископ Давид уж за мирни разговори“, допълни църковният уредник. Аделина Стефанова отбеляза, че кроткият и незлоблив Йоан Владимир повярвал на църковното посредничество и приел поканата, но Иван Владислав още при самото пристигане в столицата изпратил убийци да му отсекат главата. „И понеже мечът по някаква причина не могъл да уязви Йоан Владимир, той кротко подал на убиеца своя меч с думите „Искаш да ме убиеш, брате, но не можеш. Ето моя меч. Готов съм да бъда убит, както Исаак и Авел“. Злодеят го посякъл и тогава станало чудо – светият мъченик се втурнал с посечената си глава в ръце и влязъл в близката църква, в която вече паднал и предал на Бог светата си душа на днешния 22 май, само че 1016 година“, каза още тя. Стефанова добави, че жена му отнесла тялото в неговите владения и тържествено го погребала в църквата, в която сама завършила живота си в пост и молитва. По думите ѝ след 2 години убиецът Иван Владислав умрял от внезапна страшна смърт чрез невидима ръка и България паднала под византийско робство за 168 години.\r\nНатали СТЕФАНОВА", "date": "2018.05.22", "title": "Аделина Стефанова, храм „Въведение Богородично“ - Благоевград: Свети великомъченик княз Йоан Владимир е бил много миролюбив, благочестив и добродетелен"}
{"url": "http://www.focus-news.net/news/2018/05/22/2524776/dobrich-s-blagodarstven-moleben-za-deloto-na-solunskite-bratya-kiril-i-metodiy-v-grada-shte-zapochnat-praznichnite-proyavi-za-24-may.html", "text": "Празничните прояви за Деня на българската просвета и култура и на славянската писменост – 24 май в Добрич започват с тържества във всички учебни заведения от 08.00 часа – 09.30 часа. Това съобщиха от пресцентъра на Община Добрич. В 9.00 часа в храм „Свети Георги“ добрички духовници ще отслужат благодарствен молебен за делото на солунските братя Кирил и Методий. В 9.45 часа пред паметника на равноапостолите на пл. „Свобода” ще бъдат положени цветя и венци от представители на община Добрич, Областна управа, училища и културни институти. В 10.00 часа на площад „Свобода“ започва празничното шествие на ученици, студенти, дейци на културата, образованието и науката. Първи по Пешеходната зона ще се представят ученици от Средното училище „Св. св. Кирил и Методий”, които ще носят над 100-годишна икона на Солунските братя. На площада ще се проведе тържествен ритуал за предаване на училищните знамена от випуск „2018” на випуск „2019”. За тази година с лента „Отличник“ ще бъдат 3 786 ученици (с 354 повече от миналата учебна година). Броят на абитуриентите е 766. За първи път тази година Община Добрич е предвидила в бюджета допълнително материално стимулиране за работещите в детските градини като средствата са осигурени както за педагогическия, така и за непедагогическия персонал. Празникът продължава в 11.30 часа на площад „Свобода“ с фолклорен концерт с участието на Представителна фолклорна танцова студия „Добруджа“ с гл. худ. ръководител Стоян Господинов, пом.-ръководител Антония Тончева и музикален ръководител Николай Иванов, Фолклорен танцов ансамбъл „Добротица“ и Детска танцова студия „Добрич“ при Младежки център – Добрич и Танцова формация при ОУ „Димитър Талев“ с гл. худ. ръководител Александър Александров и пом.-ръководител Юрий Митев. Вечерта от 18.00 часа ще звучат изпълнения на  Студио за поп-рок певци „Сарандев“ при Младежки център - Добрич с вокален педагог Елена Карабельова. В 19.00 часа в Клуб Клуб „The Maze“ ще се отбележи Рожден ден на Читателско студио „Добруджански истории“.", "date": "2018.05.22", "title": "Добрич: С благодарствен молебен за делото на солунските братя Кирил и Методий в града ще започнат празничните прояви за 24 май"}
{"url": "http://www.focus-news.net/news/2018/05/22/2524778/sofiya-riosv-proveri-signal-za-zamarsyavane-na-reka-slatinska-nyama-otkloneniya-v-iziskvaniyata-za-povarhnostnite-vodi.html", "text": "Eкспертите на РИОСВ – София извършиха незабавна проверка след сигнал за оцветени в синьо води на река Слатинска. Направен е обход по поречието на реката след посочения в сигнала замърсен участък. Това съобщиха от пресцентъра на РИОСВ - София.\r\nКъм момента на проверката не е установено оцветяване и отлагания, както и нерегламентирано изпускане на води от промишлени източници. Взети са проби и е извършен експресен анализ. Резултатите показват, че състоянието на реката отговаря на изискванията за характеризиране на повърхностните води. Предстоят последващи проверки за установяване на източника на замърсяване.\r\nРИОСВ – София напомня на гражданите, че сигнали се подават на публикуваните на официалната интернет страница зелени телефони – 02/860 51 52 и 0887 787 484.", "date": "2018.05.22", "title": "София: РИОСВ провери сигнал за замърсяване на река Слатинска, няма отклонения в изискванията за повърхностните води"}
{"url": "http://www.focus-news.net/news/2018/05/22/2524779/pregled-na-osnovnite-temi-vav-varnenskiya-pechat.html", "text": "„Вяра“ изтормози абитуриентите. Върху стихотворението на Никола Вапцаров размишляваха 3541 варненски зрелостници“ е водещото заглавие в днешния брой на вестник „Черно море“. Изданието посочва, че темата, по която трябваше да пишат зрелостниците на матурата по български език и литература (БЕЛ), бе върху произведението на Никола Вапцаров „Вяра“. „С 59 са се увеличили местата в детските ясли за година“ е друга новина, публикувана в днешния брой вестника. Изданието цитира данни на Териториалното статистическо бюро  Североизток, според които към 31 декември 2017 г. в област Варна са функционирали 42 самостоятелни детски ясли и яслени групи в състава на детски градини (ДГ) с общо 2092 места в тях. В сравнение с предходната година броят на местата в детските ясли нараства с 59, или с 2,9%. „69 блока се включват в шествието за 24 май“, се съобщава в друга публикация на вестник „Черно море“. Според информацията празничната програма започва в 9,20 ч. с благодарствен молебен в Катедралния храм „Св. Успение Богородично“. Точно в 10 ч. на пл. „Св. св. Кирил и Методий“ ще бъде издигнат българският флаг, след което ще бъде изпълнена фолклорна композиция, а във въздуха ще полетят големи балони с буквите от кирилицата. „В рамките на фестивал правят клипове „Защо обичам Варна“ е поредното заглавие в днешния брой на вестника. Редакцията припомня, че работилници – по заснемане и монтиране на клипове на тема „Защо обичам Варна“, по драматургия, анимация, актьорско майсторство и музика, са предвидени в рамките на фестивала за детско и младежко медийно изкуство „Арлекин“, който ще се проведе за седма поредна година във Варна от 9 до 12 юни. „86 социални услуги включва план 2019 г.“, гласи друга публикация в петъчния брой на вестника. Според изданието годишният план за развитие на социалните услуги на Варна през 2019 г. бе приет единодушно от постоянната комисия по социални дейности и жилищна политика към Общинския съвет. Той бе предложен от кмета Иван Портних. В него са добавени 29 нови услуги, от които 3 са местни дейности, а 26 делегирани от държавата дейности или проекти. Общият брой на услугите е 86. „Най-много туристи са дошли от Израел, Германия и Румъния“ е друго заглавие по страниците на днешния брой. Вестникът цитира данни на Териториалното статистическо бюро – Североизток, според които през март 2018 г. най-много нощувки във Варненска област са реализирали гостите от Израел, Германия, Румъния и от Обединеното кралство.", "date": "2018.05.22", "title": "Преглед на основните теми във варненския печат"}
{"url": "http://www.focus-news.net/news/2018/05/22/2524781/veliko-tarnovo-kmetat-zabranyava-razpolagane-na-premestvaemi-obekti-za-targovska-deynost-na-ploshtad-mayka-balgariya-i-nyakolko-ulitsi-v-grada-na-24-may.html", "text": "На 24 май в централна градска част ще може да се продават само български национални знамена и балони. Това съобщиха от пресцентъра на Община Велико Търново. Със своя заповед Кметът на Община Велико Търново Даниел Панов забранява разполагане на преместваеми обекти за търговска и обслужващи дейности за продажба на промишлени и хранителни стоки, извършване на промоции и събития от рекламен характер по цялото протежение на улиците: \"Васил Левски\", \"Независимост\", \"Христо Ботев\", както и площад \"Майка България\".\r\nДопуска се единствено извършването на времемна търговия - продажба на български национални знамена и балони.", "date": "2018.05.22", "title": "Велико Търново: Кметът забранява разполагане на преместваеми обекти за търговска дейност на площад \"Майка България\" и няколко улици в града на 24 май"}
{"url": "http://www.focus-news.net/news/2018/05/22/2524777/elena-yoncheva-bsp-prisadata-za-borisov-pokazva-che-polititsite-v-balgariya-ne-mogat-da-si-pozvolyavat-da-lazhat.html", "text": "Присъдата за Борисов показва, че политиците в България нямат право и не могат да си позволяват да лъжат, независимо дали става дума за предизборна кампания или извън нея. Това заяви пред bTV говорителят на ПГ на \"БСП за България\" Елена Йончева, съобщиха от пресцентъра на партията. Тя обясни, че присъдата е за казаните от него реплики пред камерите на националните телевизии многократно в Бургас, във Варна и след това повторени в националните медии, както от него, така и от членове на ГЕРБ. Йончева даде за пример казаното от Борисов на 13.03.2017г.: „Та това ново лице, което си позволи да каже за ГЕРБ, че краде и ако продължи да изрече още една дума, ще наруша закона и ще изляза да кажа как бяхме принудени милиони да платим за нея. Много добре си спомням в предишния мандат как платихме едни големи пари, милиони. Казах просто да си мери приказките\". Тя обясни, че съдът е постановил, че това е клевета и не е вярно. „Не става въпрос за държавна тайна, а за това, че държавата не е плащала никакви милиони. Става дума за манипулация\", поясни депутатът. \r\nЕлена Йончева обясни, че адвокатът на Бойко Борисов твърди, че той не е казал тези думи и ако ги е казал, те не се отнасят за нея и тя сама се е припознала в тези реплики. Тя изрази изненадата си, че никой, включително и нейни колеги журналисти, досега не са го попитали дали ги е казвал и ако ги е казал за кого са се отнасяли думите. „Неговият адвокат тогава неговото мнение ли изразява или прави своя интерпретация?“, попита народният представител. Тя изтъкна, че един от аргументите на адвокатите е бил и че казаното е било по време на кампания, като така се допуска, че по време на кампания може да се лъже и по този начин се прави политика у нас. „Всички ние, независимо дали сме журналисти, граждани, политици, трябва да търсим своите права в съда, за да не продължава държавата ни да бъде управлявана по този начин“, коментира говорителят на ПГ на левицата. \r\n„Съдът постанови г-н Борисов да плати 5000 лева. Тази сума ще дарим на кампанията \"Повече българчета за България 2018“, заключи Елена Йончева.", "date": "2018.05.22", "title": "Елена Йончева, БСП: Присъдата за Борисов показва, че политиците в България не могат да си позволяват да лъжат"}
{"url": "http://www.focus-news.net/news/2018/05/22/2524783/blagoevgrad-vtoriyat-turnir-po-shahmat-za-hora-sas-zritelni-uvrezhdaniya-shte-se-provede-v-bazata-na-universitetski-tsentar-bachinovo.html", "text": "СК \"Достоен живот\" и Община Благоевград ще бъдат домакини на Втори турнир по шахмат за хора със зрителни увреждания. Това съобщиха от пресцентъра на Община Благоевград. Събитието ще се проведе от 25 до 27 май в базата на Университетски център - Бачиново. Откриването е от 09.00 часа на 26 май 2018 г. Участие в инициативата ще вземат над 20 състезатели от пет клуба. В турнира ще се включат СК \"Пираните\" - София, СК \"Успех\" - София, СК \"Витоша - София, СКХЗУ \"Пауталия - спорт 2015\" - Кюстендил и домакините от СК \"Достоен живот\". \r\nВтори турнир по шахмат за хора със зрителни увреждания се провежда с финансовата подкрепа на Агенция за хора с увреждания.", "date": "2018.05.22", "title": "Благоевград: Вторият турнир по шахмат за хора със зрителни увреждания ще се проведе в базата на Университетски център - Бачиново"}
{"url": "http://www.focus-news.net/news/2018/05/22/2524784/dobrich-kavarna-shte-bade-domakin-na-darzhavnoto-parvenstvo-po-tenis-na-masa.html", "text": "Община Каварна ще бъде домакин на държавното отборно и индивидуално първенство по тенис на маса за момчета и момичета до 12 г., което ще се проведе от 25 до 27 май в спортна зала „Олимпиада”. Това съобщиха от пресцентъра на Общината. Участие ще вземат над 100 деца от цялата страна. Общината кани всички граждани и любители на този спорт да наблюдават първенството.", "date": "2018.05.22", "title": "Добрич: Каварна ще бъде домакин на държавното първенство по тенис на маса"}
{"url": "http://www.focus-news.net/news/2018/05/22/2524785/sport-serina-uilyams-nyama-da-bade-sred-postavenite-na-rolan-garos.html", "text": "Бившата номер едно в света Серина Уилямс няма да бъде сред 32-те тениситки, които ще бъдат поставени на престижния турнир „Ролан Гарос“, който започва в неделя във френската столица, обявиха организаторите на надпреварата.\r\nКъм момента американката е под №453 в световната ранглистата. Тя участва в два турнира след завръщането си на корта след повече от година отсъствие – в Маями и в „Индиън Уелс“, след което се отказа от участие в надпреварите в Рим и Мадрид.", "date": "2018.05.22", "title": "Спорт: Серина Уилямс няма да бъде сред поставените на „Ролан Гарос“"}
{"url": "http://www.focus-news.net/news/2018/05/22/2524786/sliven-balgarin-zhiveesht-v-sasht-e-tazgodishniyat-nositel-na-nagradata-damyan-damyanov.html", "text": "В града бяха връчени наградите на името на Дамян Дамянов, съобщиха от Община Сливен. Носител на наградата тази година е Васил Славов. Наградата за дебют получи Виолета Кръстева. На церемонията присъства кметът на Община Сливен Стефан Радев.\r\n„Дамян Дамянов е едно от най-ярките дарования на град Сливен. Нашият град винаги е имал могъщи творци на словото. Дамян Дамянов е може би един от най-лиричните, най-нежните певци на Сливен. Радвам се, че отново имаме повод да си припомним това, което е писал и правил и това, че винаги е живял с мисълта за нашия роден град“, каза пред присъстващите кметът Стефан Радев.\r\nПредседател на журито, определило носителите на наградите е Надежда Захариева- съпруга на Дамян Дамянов, а членове – Валентина Радинска, Деньо Денев, Тенко Тенев и Желяз Кондев.\r\nВасил Славов получи тазгодишната награда „Дамян Дамянов“ за последния му сборник стихове „Следверие“. Васил Славов е роден в София. Завършва английска филология в Софийски университет „Св. Климент Охридски“. Автор е на няколко поетични книги, сборник разкази и новела. Представян е с авторски стихове на английски език в САЩ и Великобритания. Печелил е награди от различни конкурси. Двукратен носител на наградата от националния конкурс за поезия „Биньо Иванов“ и носител на съпътстваща награда в Националния конкурс за поезия „Христо Фотев“ от 2016 г. Живее в САЩ от години. Васил Славов изпрати послание , в което изразява вълнението си от решението на журито и от жеста на Община Сливен и изразява съжаление, че не може да присъства заради големите разстояния.\r\n„И днес, позволявам си да посветя наградата, високата и красива награда, с която ме удостоихте, на баща си, на Атанас Славов, отдал живота и таланта си на този трептящ под сиянието на Сините Камъни град. Да, Сливен е и ще бъде, ще остане нашето Oтечество, независимо от разстоянията, независимо от всичко!“, се казва в посланието, което беше прочетено по време на церемонията. В посланието на носителя на наградата се казва още, че той има намерение всяка стотинка от материалния израз на наградата да бъде дарена за помощ на поети, които нямат финансова възможност да реализират творбите си. „Така би поискал Дамян Дамянов!“, се казва още в посланието на Васил Славов.\r\nВиолета Кръстева е носител на наградата за дебют на Издателска къща „Жажда“ за тази година. Тя се присъжда за стихосбирката ѝ „Илюзиите не умират“. Виолета Кръстева е родена в Пловдив, завършила е ПУ „Паисий Хилендарски“. Членува в дружеството на пловдивските писатели от 1979 г. Публикува творби в различни списания и вестници. Печелила е награди от различни конкурси за учители-творци. Наградата беше връчена от стопанина на ИК „Жажда“ Желяз Кондев.\r\nНа връчването на наградите присъстваха председателят на Общински съвет- Сливен Димитър Митев, заместник- кметът Пепа Чиликова и граждани.\r\nПред гостите със свои изпълнения се представиха Иван Едрев, Станислав Илиев и Траяна Петкова от клуба за поп и рок изпълнители „Ритъм“ с ръководител Елена Пеева.\r\nОрганизатор на конкурса е Община Сливен в партньорство с Издателска къща „Жажда“.", "date": "2018.05.22", "title": "Сливен: Българин, живеещ в САЩ, е тазгодишният носител на наградата „Дамян Дамянов“"}
{"url": "http://www.focus-news.net/news/2018/05/22/2524787/sliven-okrazhnata-prokuratura-nablyudava-dosadebnoto-proizvodstvo-po-sluchaya-s-padnaloto-v-shahta-3-godishno-momichentse.html", "text": "Досъдебно производство под надзора на Окръжната прокуратура в Сливен е образувано по случая с падналото в шахта 3-годишно момиченце. Това съобщи пред Радио „Фокус“ – Сливен говорителят на Окръжната прокуратура в Сливен прокурор Руси Русев. Очакват се резултатите от аутопсията, които ще покажат дали детето е починало от удавяне. Предстои да се изясни и защо момиченцето е било оставено без надзор. 3-годишното дете загина, падайки в шахта с отпадни води – в пречиствателната станция до село Самуилово. Тялото му било открито с помощта на следови кучета. В неделя родителите взели 3-годишното дете на гости при свои близки. Момиченцето било оставено без надзор и изчезнало. По първоначални данни родителите са подали сигнал в полицията три часа, след като детето е изчезнало.", "date": "2018.05.22", "title": "Сливен: Окръжната прокуратура наблюдава досъдебното производство по случая с падналото в шахта 3-годишно момиченце"}
{"url": "http://www.focus-news.net/news/2018/05/22/2524788/blagoevgrad-abiturientite-ot-vipusk-2018-shte-defilirat-na-mosta-pri-mladezhki-dom.html", "text": "За поредна година Общината организира стилно дефиле за абитуриентите от учебните заведения в областния център. Това съобщиха от пресцентъра на Община Благоевград. Тази година специалната арка и червеният килим ще бъдат поставени на моста при Младежки дом. Традиционно, зрелостниците ще преминат със специално подбрани облекла за своя празник, като ще имат възможността да направят и общи снимки за спомен. След като дефилират по червения килим, абитуриентите ще продължат по ул. „Тодор Александров“ под красивата инсталация от цветни чадъри, за да стигнат до паркинга при Кооперативния пазар в Благоевград, където ще бъдат паркирани автомобилите им. \r\nЗрелостниците, които ще празнуват в Централна градска част ще могат да се придвижат по удобен за тях маршрут. Тържествата на абитуриентите тази година са от 24 до 26 май.", "date": "2018.05.22", "title": "Благоевград: Абитуриентите от Випуск 2018 ще дефилират на моста при Младежки дом"}
{"url": "http://www.focus-news.net/news/2018/05/22/2524790/razgrad-11-godishno-momiche-ot-kubrat-e-nahapano-ot-kuche-na-detska-ploshtadka-v-grada.html", "text": "11-годишно момиче от Кубрат е било нахапано от куче на детска площадка в града. Това съобщиха от ОДМВР - Разград. Инцидентът станал около 14.30 часа на 21 май на детска площадка в града. Бездомното куче нахапало детето по бедрото и задните части. Пострадалата е откарана във ФСМП - Кубрат, където след оказана медицинска помощ е освободена за домашно лечение. За случая е уведомен дежурен прокурор. Образувано е досъдебно производство.", "date": "2018.05.22", "title": "Разград: 11-годишно момиче от Кубрат е нахапано от куче на детска площадка в града"}
{"url": "http://www.focus-news.net/news/2018/05/22/2524792/burgas-nad-100-detsa-ot-13-chitalishta-ot-obshtinata-vzeha-uchastie-v-initsiativata-izgrev-park-fest.html", "text": "Под мотото „Културното наследство е не само наследство от миналото, но и ресурс за бъдещето ни“ над 100 деца от школите, кръжоците и съставите на 13 читалища от община Бургас превърнаха спортна зала „Бойчо Брънзов“ в креативно арт пространство. Това съобщиха от Община Бургас. Поводът бе отбелязването на Европейската година на културното наследство – 2018. С цветна и музикална програма – концерт, арт ателиета, библиотека на открито, изложение-базар, игри и забавления децата показаха талантите си.\r\nУчастници в първото издание на „Изгрев парк фест“ бяха децата-творци от: НЧ „Изгрев 1909“, НЧ „Ангел Димитров-1929“ - кв. „Сарафово\", НЧ „Антон Страшимиров 1980“ - кв. „Черно море\", НЧ „Асен Златаров 1940“, НЧ „Обнова-1923“ - кв. „Ветрен\", НЧ „Любен Каравелов 1940“, НЧ „Паисий Хилендарски 1928“, НЧ „Пенчо Славейков 1983“, НЧ „Пробуда 1880“, НЧ „Пробуда-1929“ - с. Равнец, НЧ „Просвета 1927“ кв. Долно Езерово, НЧ „Св. Св. Кирил и Методий 1985“, НЧ „Фар-1946“.\r\nСпециални гости на празника бяха ИК „Знаци“, книжарница „Сиела“, Училище за родители „Тийн зона“.\r\n„ИЗГРЕВ ПАРК ФЕСТ“ се реализира с подкрепата на Община Бургас, ЦАУ „Изгрев“, Арома Козметикс АД, Вивиан 1 ООД, издателство Фют, книжарница „Хермес“, Розаимпекс ООД , SKYX Productions, Трейс – Пътно строителство АД и доброволци от ПТГ.\r\nОрганизаторите обявиха намерението си „Изгрев парк фест“ идната година да има своето второ издание на открито и фестивалът да се превърне в традиционно събитие.", "date": "2018.05.22", "title": "Бургас: Над 100 деца от 13 читалища от общината взеха участие в инициативата „Изгрев парк фест“"}
{"url": "http://www.focus-news.net/news/2018/05/22/2524789/kmetat-na-sofiya-yordanka-fandakova-prez-2009-2017-g-na-teritoriyata-na-stolichna-obshtina-izgradihme-i-rekonstruirahme-blizo-200-km-vik-mrezha-i-investirahme-nad-470-mln-lv.html", "text": "През 2009-2017 г. на територията на Столична община изградихме и реконструирахме близо 200 км ВиК мрежа и инвестирахме над 470 млн. лв. Това каза кметът на София Йорданка Фандъкова по време на дискусионния форум „Новите инвестиции във ВиК инфраструктура“, предаде репортер на Агенция „Фокус“. „Изграждането на модерна инженерна инфраструктура, особено във ВиК структурата, е изключително важно. Всички знаят, че липсващата инфраструктура в много населени места и квартали на София е най-големият проблем. Там, където вече е изградена, тя не се вижда. Трудностите са много за изграждането. Голяма част е свързана с големия финансов ресурс, но и с отчуждителните процедури“, заяви Фандъкова. Тя уточни, че амбицията на Столична община през последните 8 години е насочена към намирането на максимални възможности и на източници на финансиране за изграждане на канализация и водопроводи с цел подобряване качеството на водата. \r\n„През периода 2009-2017 г. на територията на Столична община изградихме и реконструирахме близо 200 км ВиК мрежа като инвестирахме над 470 млн. лв. от различни източници. През 2018 г. успяхме да защитим няколко проекта по ПУДООС на стойност 8 млн. лв. Продължаваме изграждане на канализация в местност „Кръстова вада-запад“ и в местност „Сливница“ в „Люлин“ и продължаваме със следващия етап на изграждане на канализация в кв. „Горна Баня“, каза още Йорданка Фандъкова.  \r\nЛюба АЛЕКСИЕВА", "date": "2018.05.22", "title": "Кметът на София Йорданка Фандъкова: През 2009-2017 г. на територията на Столична община изградихме и реконструирахме близо 200 км ВиК мрежа и инвестирахме над 470 млн. лв."}
{"url": "http://www.focus-news.net/news/2018/05/22/2524793/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера „Здравей, Пещера“ днес ще чуете повече за реализацията на услугата „Социална трапезария“ в община Пещера по проект „Подай ръка“. Какъв е нейният капацитет, какви са потребителите и какви са новите услуги, от които те могат да се възползват ще научим от Зехра Алиш, зам.-кмет по социалните дейности в община Пещера. Ще ви разкажем и за една благородна инициатива на учениците от СУ „Климент Охридски“ в Пещера, които се обединиха в каузата „С тениска на бала“. От какво е продиктувано това тяхно решение, как ще премине абитуриентската им вечери какви са плановете им след завършването ще коментираме с Нели Савова, учител по БЕЛ от учебното заведение. В предаването ще разберем и как ще преминат честванията по повод Празника на славянската писменост и култура 24 май в Пещера. Събеседник по темата ще бъде Диана Балканджиева, експерт по образованието в родопската община. Телефоните за връзка със студиото са 0885 606692 и 034 420020.", "date": "2018.05.22", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/05/22/2524795/blagoevgrad-s-praznichno-shestvie-shte-zapochne-praznichnata-programa-v-grada-za-24-may.html", "text": "Община Благоевград е подготвила богата културна програма по повод 24 май – Ден на българската просвета и култура, славянската писменост и Празник на града. Това съобщиха от пресцентъра на Община Благоевград. Началото ще бъде поставено с полагане на венци и цветя пред паметника на „Св. св. Кирил и Методий“ при НХГ. Непосредствено след това ще тръгне празнично шествие от два лъча. Първият ще бъде от паметника на светите братя, а вторият от сградата на Съдебна палата. Крайната цел е площад „Македония“, където от 11.00 часа е предвиден празничен обеден концерт на ученици от учебните заведения в Благоевград.\r\nЗа втора поредна година възпитаници на II ОУ „Димитър Благоев“ ще се включат в кампанията „Написаното остава. Пиши правилно!“ на Института за български език при БАН. Инициативата ще се проведе от 13.00 часа до 15.00 часа на площад „Македония“.\r\nПрограмата продължава с празнични концерти на Народно читалище „Н. Вапцаров-1866г.“, Биг Бенд, Камерна опера - Благоевград от 17.00 часа отново на площадното пространство. Кулминацията ще бъде от 20.00 часа, когато на сцената ще излязат Стефан Вълдобрев и „Обичайните заподозрени“. Честванията ще завършат с илюминации.", "date": "2018.05.22", "title": "Благоевград: С празнично шествие ще започне празничната програма в града за 24 май"}
{"url": "http://www.focus-news.net/news/2018/05/22/2524794/mvr-18-dushi-sa-postradali-pri-katastrofi-v-stranata-prez-izminaloto-denonoshtie.html", "text": "18 души са пострадали при 11 тежки катастрофи в страната през изминалото денонощие. Това съобщиха от пресцентъра на МВР. В столицата са станали 50 леки и 4 тежки произшествия, при които са пострадали двама души.", "date": "2018.05.22", "title": "МВР: 18 души са пострадали при катастрофи в страната през изминалото денонощие"}
{"url": "http://www.focus-news.net/news/2018/05/22/2524797/burgas-traditsionnata-praznichna-izlozhba-na-burgaskite-hudozhnitsi-shte-bade-otkrita-na-24-may.html", "text": "В 12.00 часа на 24 май ще бъде открита традиционната празнична изложба на бургаските художници. Това съобщиха от Община Бургас. Тя се организира ежегодно от „Дружество на художниците – Бургас“ със съдействието на Община Бургас. За поредна година в изложбената зала на ул. „Александровска“ 22 ще бъде връчена и наградата „Млад художник на годината“ на името на бургаския художник Руси Стоянов. Тази година са номинирани Владимир Палев, Елисавета Ангелова и Нели Тодорова. Миналата година призa получи Николай Ангелов – Гари.\r\nНаградата се връчва ежегодно на 24 май, като седемчленно жури при тайно гласуване определя носителя ѝ. За първи път е връчена през 2007 година на Йордан Ангелов.\r\nДружеството на бургаските художници е създадено през 1956 година. Към 2018 година негови членове са над 100 творци, чиито произведения представят града ни в България и по целия свят.", "date": "2018.05.22", "title": "Бургас: Традиционната празнична изложба на бургаските художници ще бъде открита на 24 май"}
{"url": "http://www.focus-news.net/news/2018/05/22/2524799/smolyan-29-prosvetni-i-kulturni-deytsi-sa-otlicheni-s-godishnata-nagrada-na-obshtinata.html", "text": "29 просветни и културни дейци получават годишната награда на Община Смолян, съобщиха от пресцентъра на Общината. Годишните награди имат парично изражение в размер на 200 лв. и са съпроводени със Значката на град Смолян. Във връзка с 24 май – Ден на българската просвета и култура и на славянската писменост, и на основание Правилника за отличията на Община Смолян, за постижения в сферата на образованието, науката, културата и журналистиката с Годишната награда на Община Смолян за 2018 г., със Заповед на кмета Николай Мелемов, се отличават:\r\nДеляна Добрева Щерева – старши учител в ДГ „Слънце” - гр. Смолян\r\nВиолета Малинова Алекова – старши учител ДГ „Родопчанче“ – гр. Смолян\r\nРосица Асенова Жилкова – старши учител в ДГ „Радост“ – гр. Смолян\r\nТаня Димитрова Георгиева – старши учител в ДГ „Зорница” – гр. Смолян\r\nЕмилия Хубенова Чаушева – директор с група на ДГ „Русалка” – с. Търън\r\nВиолета Емилова Дилова – старши учител в начален етап в ОУ „Проф. д-р Асен Златаров” - гр. Смолян\r\nВаня Христова Чаталбашева – учител в начален етап в ОУ „Стою Шишков” – гр. Смолян\r\nСаша Цветанова Манолевска – старши учител в начален етап в ОУ „Иван Вазов” - гр. Смолян\r\nМариана Трендафилова Шикова – учител в начален етап в ОУ „Стою Шишков” – с. Търън\r\nСийка Василева Карапаунова – старши учител в начален етап в ОУ „Св. св. Кирил и Методий” – с. Момчиловци\r\nСевдалина Ясенова Кехайова – старши ресурсен учител в ОУ „Св. св. Кирил и Методий” – с. Смилян\r\nМагдалена Ангелова Гергьовска – старши учител в начален етап в ОУ „Никола Й. Вапцаров“ – с. Широка лъка\r\nМиленка Костадинова Рашкова – старши учител по български език и литература в СУ „Св. св. Кирил и Методий” - гр. Смолян\r\nЛюбомира Василева Сбиркова – начален учител в СУ „Отец Паисий” – гр. Смолян.\r\nМалин Валентинов Немов – ръководител на направление „Информационна и комуникационна техника” към ППМГ „Васил Левски” – гр. Смолян\r\nСветла Георгиева Шишкова – старши учител по български език и литература в Езикова гимназия „Иван Вазов”- гр. Смолян\r\nЕва Станимирова Бакалова – главен учител по икономически дисциплини, по биология и здравно образование в ПГИ „Карл Маркс“ – гр. Смолян\r\nЩильон Неделчев Щърбов – учител по гайда в Национално училище по фолклорни изкуства „Широка лъка“ – с. Широка лъка.\r\nАдриан Стоянов Кулев – журналист, кореспондент на Дарик Радио в Смолян\r\nЕмилия Асенова Коджебашева – библиотекар в Регионална библиотека „Николай Вранчев“ – гр. Смолян\r\nЗоя Иванова Начева – началник на отдел Държавен архив – гр. Смолян и дългогодишен зам. – председател на Родово-краеведческо дружество „Бащино огнище“ – гр. Смолян\r\nТинка Емилова Белегова – уредник в Регионален исторически музей „Стою Шишков“ – гр. Смолян\r\nДелян Пламенов Илиев – актьор в Родопски драматичен театър „Николай Хайтов“ – гр. Смолян\r\nЖивка Динева Кисьова – художник\r\nСашо Лазаров Сарандалиев – фотограф, ръководител на фотоклуб „Орфей“\r\nСпас Крумов Стойнев – солист в танцовия състав на Фолклорен ансамбъл „Родопа“ – гр. Смолян\r\nЛюбомира Илиева Бечева – танцьор в танцовия състав на Фолклорен ансамбъл „Родопа“ – гр. Смолян\r\nДоц. д-р Асен Василев Маргаритов – доктор по медицина, хирург, уролог, положил основите на урологичната помощ в Смолянския\r\nЗахаринка Фиданова Узунова – изявен читалищен деятел и председател на НЧ „България-1937“ – с. Могилица", "date": "2018.05.22", "title": "Смолян: 29 просветни и културни дейци са отличени с годишната награда на Общината"}
{"url": "http://www.focus-news.net/news/2018/05/22/2524796/vratsa-270-grama-marihuana-sa-izzeti-pri-proverka-na-zhilishte-v-grada.html", "text": "270 грама марихуана са иззети при проверка на жилище в града. Това съобщиха от ОДМВР - Враца. Около 15.30 часа в град Враца в района на СОУ „Никола Войводов“ е извършена проверка на лек автомобил „Фолксваген“, управляван от лице с инициали Р.Д. (на 27 г.) от град Враца, криминално проявен и осъждан. В автомобила е установено и лицето с инициали А.Ф. (18-годишна) от град Враца. В автомобила са намерени и иззети 15 грама зелена суха листна маса, която при направения полеви наркотест реагира на канабис. При последвали процесуално-следствени действия, в жилище обитавано от лицето Р. Д., са намерени и иззети 50 плика тип „спейсбек“ с общо тегло около 270 грама зелена суха листна маса, която при направения полеви наркотест реагира на канабис. Намерена и иззета е и електронна везна. Двете лица са задържани за срок до 24 часа в РУ - Враца. Образувано е БП.", "date": "2018.05.22", "title": "Враца: 270 грама марихуана са иззети при проверка на жилище в града"}
{"url": "http://www.focus-news.net/news/2018/05/22/2524798/georgi-slavov-kmet-na-yambol-legendarnata-grupa-yuraya-hiyp-shte-napravi-obshtinata-pritegatelna-tochka-za-tsyala-balgariya.html", "text": "Легендарната група „Юрая Хийп“ ще направи Ямбол притегателна точка за цяла България като кулминация на празничната майска програма. Това каза за сутрешния блок „Добро утро, България“ на Радио „Фокус“ Георги Славов, кмет на Ямбол. Той уточни, че концертът по случай празника на града ще приветства жителите и гостите с вход свободен на 2 юни и е едва началото на богата празнична програма, която ще превърне Ямбол в своеобразен център на културата и през наближаващото лято. \r\n„Преди „Юрая Хийп“ на сцената ще излязат група „Стенли“ – другият „дразнител“ за почитателите на рок музиката у нас. По традиция години наред Община Ямбол организира и Панаир на туристическите забавления и анимации: 15-17 юни. Това събитие представлява уникално връщане назад чак до времето на траките, като акцент ще бъдат и уникалните гладиаторски борби. На 21 юни посрещаме и най-дългия ден на годината с т.нар. древен орфически ритуал на Зайчи връх, който миналата година предизвика голям интерес. С нетърпение очакваме гостуването и на най-новия уникален спектакъл на Камен Донев – „Македонски песни“, последван и от театралните празници „Невена Коканова“ – още една традиция в града“, обясни Георги Славов и добави, че в навечерието на 24-ти май по традиция Община Ямбол вече е отличила своите дейци на просветата и културата. Той разказа за емоционалното връчване на почетната награда „Жорж Папазов“, която тази година е присъдена на детската хорова школа „Проф. Георги Димитров“. Кметът на Ямбол обясни, че нейните ръководители вече 50 години са на сцената и възпитават поколения наред, продължавайки делото на културните дейци на общината.", "date": "2018.05.22", "title": "Георги Славов, кмет на Ямбол: Легендарната група „Юрая Хийп“ ще направи общината притегателна точка за цяла България"}
{"url": "http://www.focus-news.net/news/2018/05/22/2524800/veliko-tarnovo-v-grada-zapochva-kampaniya-za-stimulirane-na-cheteneto-sred-mladite.html", "text": "Национална кампания под надслов „Селфи с книгата, която чета в момента“ започва в града. Целта е да се стимулира четенето сред младежите у нас, съобщиха за Радио „Фокус“ – Велико Търново организаторите. Идеята за инициативата тръгва от група млади хора от града, разтревожени от статистика на Евроста, според която страната ни е на едно от последните места по четене в Европейския съюз. Данните сочат още, че за миналата година, близо 60% от мъжете в България не са прочели нито една книга. При дамите процентът е 42.2.\r\n„През последните години младите търсят интересно и провокативно място където да си направят селфи. Чрез тази инициатива читателите ще могат да си препоръчват един на друг интересни и нови заглавия, и да покажат нестандартни места, на които в натовареното ни ежедневие може да се отдели време за четене“, обясняват организаторите и уточняват, че освен читатели, в кампанията ще се включат млади хора и известни личности от шоубизнеса, медиите и спорта.\r\nСтартът на инициативата ще бъде даден официално днес от 11.00 часа в Регионалната библиотека „П.Р. Славейков“, която е партньор на кампанията. Поводът е Деня на българската просвета и култура, който отбелязваме на 24 май.\r\nЛуиза ТРАНЧЕВА", "date": "2018.05.22", "title": "Велико Търново: В града започва кампания за стимулиране на четенето сред младите"}
{"url": "http://www.focus-news.net/news/2018/05/22/2524803/ministar-lilyana-pavlova-ima-palna-priemstvenost-v-rabotata-koyato-shte-predadem-na-avstriyskoto-predsedatelstvo-te-pripoznaha-tri-ot-nashite-prioriteti.html", "text": "Има пълна приемственост в работата, която ще предадем на Австрийското председателство, те припознаха три от нашите приоритети. Това каза министърът на Българското председателство на Съвета на ЕС 2018 г. Лиляна Павлова пред журналисти, предаде репортер на Агенция „Фокус“.  Павлова поясни, че става въпрос за дигитална Европа, сигурност и миграция и Западните Балкани. „Много ще е плавен преходът и по трите теми няма да спре работата“, каза министърът. По думите ѝ много теми осатват за Австрийското председателство. „Първата и най-важна за нас освен Западните Балкани от динамиката на законодателството, е темата за сигурността и миграцията. Тя е свързана с така нареченото Дъблинско споразумение или реформата на системата за убежища. Вярвам, че лидерите ще дадат подкрепа на общия подход. Оттук нататък максимално бързо с цел да предотвратим бъдеща криза, трябва да се продължи работата като превенция на бъдеща такава криза“, каза Павлова. По думите ѝ втората тема е цифровата трансформация и икономика. „Приемането на законодателство, свързано със защита на неличните и личните данни, всичко свързано със свободния поток на данните, австорското право – това е част от единния цифров пазар. Все повече бизнеси се случват онлайн – ние трябва да можем да защитим и тези, които предоставят услугите, но и потребителите на услуги. Това е нещо, което Австрия ще трябва да довърши“, коментира министърът. По думите ѝ третото най-важно е дебатът по многогодишната финансова рамка. „Ние започнахме дебата по многогодишната финансова рамка. В ръцета на Австрия и Австрийското председателство ще бъде пикът на тези дебати. Ние неслучайно започваме от следващата седмица серия от тематични срещи на най-високо ниво за темата кохезионна, селскостопанска политика, миграция, дигитален дневен ред, образование, за да можем да сме сигурни, че оставяме по тези теми на Австрийското председателство ясни и готови позиции, за да можем да продължим с приемането на рамковия бюджет. На Австрия ще разчитаме да продължат с този темп, за да може преди изборите през 2019 г. да бъде поне приета рамката на бюджета, а тя ще изисква много динамична работа“, допълни Павлова. \r\nДеница КИТАНОВА", "date": "2018.05.22", "title": "Министър Лиляна Павлова: Има пълна приемственост в работата, която ще предадем на Австрийското председателство, те припознаха три от нашите приоритети"}
{"url": "http://www.focus-news.net/news/2018/05/22/2524804/burgas-nay-dobri-pri-mazhete-v-3-tiya-den-ot-evropeyskoto-parvenstvo-po-vetrohodstvo-byaha-panayotis-mantis-i-pavlos-kagialis-pri-zhenite-se-otlichiha-dzhil-koen-i-noa-lasri.html", "text": "Забележителен трети състезателен ден на Европейското първенство по ветроходство клас 470, чийто домакин в Бургас. Това съобщиха от Община Бургас. Метеорологичните условия наложиха нов игрален план, но отборите реагираха безупречно на прохладния бриз. Вятърът бе 15 - 17 възела с пориви и до 20 възела – перфектен тест за състезателни умения на участниците. При жените екипажът на Джил Коен и Ноа Ласри беше най-добър, а при мъжете безспорен фаворит в състезателен ден 3 бе тандемът от Гърция – Панайотис Мантис и Павлос Кагиалис.\r\n6 гонки минаха, след още 5 ще стане ясно подреждането в Топ 10. Още един ден на издръжливост предстои днес, като още три гонки са насрочени от 13.00 часа.", "date": "2018.05.22", "title": "Бургас: Най-добри при мъжете в 3-тия ден от Европейското първенство по ветроходство бяха Панайотис Мантис и Павлос Кагиалис, при жените се отличиха Джил Коен и Ноа Ласри"}
{"url": "http://www.focus-news.net/news/2018/05/22/2524805/alfa-risarch-knigata-ostava-nay-populyarniyat-i-dostapen-doseg-na-balgarina-s-izkustvo-66-ot-balgarite-sa-procheli-kniga-za-poslednata-godina.html", "text": "Книгата остава най-популярният и достъпен досег на българина с изкуството. За последната година 66% са прочели книга, което е ръст от 6 на сто спрямо  2014г., а почти всеки втори (46%) е купил книга -  покачване с от 9%  спрямо 2014 г. Това показват данни от национално проучване на \"Алфа Рисърч\", проведено в навечерието на 24-ти май, Денят на българската просвета и култура и на славянската писменост. От сценичните изкуства най-висок е бил интересът към концертите – с фолклорна, рок, естрадна, популярна и пр. музика – 47%, или с около 7 на сто повече от преди четири години. \r\nВсеки трети българин се е насладил на театрална постановка, а всеки четвърти заявява, че е гледал български филм в кината. Относително най-нисък (17%) е делът на хората, които са се докоснали до оперното, балетното изкуство, или класическата музика.", "date": "2018.05.22", "title": "\"Алфа Рисърч\": Книгата остава най-популярният и достъпен досег на българина с изкуство - 66% от българите са прочели книга за последната година"}
{"url": "http://www.focus-news.net/news/2018/05/22/2524801/ivitsa-dachich-za-komentarite-na-srabskiya-ministar-na-otbranata-razbiram-reaktsiyata-na-aleksandar-vulin-no-prioritetat-na-belgrad-e-es.html", "text": "Министърът на външните работи на западната ни съседка Ивица Дачич заяви, че проявява разбиране към реакцията на военния министър на Белград Александър Вулин, но увери, че членството на Сърбия в Европейския съюз остава ключов приоритет за страната, съобщава електронното издание Kurir.\r\n„Остава, но не на всяка цена\", коментира Дачич пред местни медии.\r\nАко Европейският съюз поставя условия за членството на Сърбия, които знае, че няма да бъдат изпълнени и търси оправдания, за да не стане част от Общността, то тогава Белград трябва да се замисли за промяна на приоритетите на външната си политика. Това заяви в понеделник сръбският министър на отбраната Александър Вулин.\r\n„Ако за ЕС ключов е само косовският въпрос, ако поставя условия, които знае, че няма как да бъдат изпълнени и търси оправдание Сърбия да не бъде неин член, тогава трябва да помислим за промяна на приоритета на нашата външна политика“, подчерта Вулин, коментирайки изявлението на ръководителя на делегацията на ЕС в Белград Сем Фабрици, че нормализирането на двустранните отношения между Сърбия и Косово е ключово условие за приемането на западната ни съседка в клуба на Брюксел.Тереза Герова", "date": "2018.05.22", "title": "Ивица Дачич за коментарите на сръбския министър на отбраната: Разбирам реакцията на Александър Вулин, но приоритетът на Белград е ЕС"}
{"url": "http://www.focus-news.net/news/2018/05/22/2524808/blagoevgrad-ansambal-pirin-shte-predstavi-kontserta-pirine-moy-po-povod-85-godini-ot-rozhdenieto-na-prof-kiril-stefanov.html", "text": "Ансамбъл „Пирин“ ще подари един незабравим концерт на жители и гости на Благоевград. Това съобщиха от пресцентъра на Община Благоевград. От 19.00 часа в зала „Пейо Яворов“ артистите ще се поклонят пред творчеството на проф. Кирил Стефанов и заедно с публиката ще почетат 85 години от рождението на твореца. Концерт-спектакълът „Пирине мой“ ще припомни незабравимите творби на композитора, диригента и дългогодишен главен художествен ръководител на ансамбъла.\r\nПод ръководството на проф. Кирил Стефанов Ансамбъл „Пирин“ се превръща в емблема на Благоевград и визитна картичка на България. В концерта ще включва емблематични произведения ансамбъла по музика на проф. Кирил Стефанов. Входът е свободен за всички желаещи да се докоснат до непреходното богатство от песен и танц.\r\nТворчеството на проф. Кирил Стефанов обхваща многообразие на форми: от големите сюити върху народни мотиви — за хор, оркестър и танцов състав, самостоятелни пиеси за оркестър, множество хорови песни за различни състави, обработки на народни песни за солисти и оркестър, музика към театрални постановки и др. Именно той въвежда спектакъла като мултижанрова форма на представяне на българския фолклор. Участва със свои произведения и изпълнения на Ансамбъл „Пирин“ във втория албум на известния швейцарски издател Марсел Селие „Мистерията на българските гласове“, награден с високата международна награда „Грами“ за 1991 г.", "date": "2018.05.22", "title": "Благоевград: Ансамбъл „Пирин“ ще представи концерта „Пирине мой“ по повод 85 години от рождението на проф. Кирил Стефанов"}
{"url": "http://www.focus-news.net/news/2018/05/22/2524802/the-sarajevo-times-za-razreshavane-na-migrantskata-kriza-v-bosna-i-hertsegovina-e-neobhodim-evropeyski-mehanizam.html", "text": "Министърът на сигурността на Босна и Херцеговина Драган Мектич е провел среща с ръководителя на отдела за върховенство на закона в Делегацията на Европейския съюз (EUSR), Ричард Ууд, в рамките на която са обсъдили настоящата ситуация с мигрантите в балканската страна, съобщава електронното издание The Sarajevo Times.\r\nМектич е информирал Ууд за всички мерки, предприети от правителството в Сараево с цел предотвратяване на незаконното преминаване на границата, като например изпращането на допълнителни полицейски сили в подкрепа на граничните служители. Министърът е подчертал, че тези мерки са довели до намаляване на броя на нелегалните мигранти в Босна и Херцеговина.\r\nМектич също така е отбелязал, че трябва да се планира и изпращането на допълнителна помощ на Граничната полиция на Босна и Херцеговина, да се засили допълнително наблюдението и да се предотврати незаконното влизане в страната. В тази връзка министърът е изразил увереност, че става въпрос за проблем, който трябва да бъде решен не само на регионално, но и на европейско равнище.\r\nМектич и Ууд са дискутирали възможностите за изпращане на служители на Фронтекс по границите на Босна и Херцеговина, а също така и активирането на други видове механизми за решаване на проблема с нелегалните мигранти в Босна и Херцеговина.Тереза Герова", "date": "2018.05.22", "title": "The Sarajevo Times: За разрешаване на мигрантската криза в Босна и Херцеговина е необходим европейски механизъм"}
{"url": "http://www.focus-news.net/news/2018/05/22/2524782/lokalno-makedoniya-organiziran-e-vtori-protest-sreshtu-reshenieto-na-bpts-da-ne-uchastva-v-chestvaniyata-na-1000-godishninata-ot-sazdavaneto-na-ohridskata-arhiepiskopiya.html", "text": "Пред Светия синод в София е организиран втори протест срещу решението на духовниците от Българската православна църква да не участват в честването на 1000-годишнината от създаването на Охридската архиепископия, отбелязва скопското електронно издание „Локално“.\r\nСпоред събралите се граждани върху решението БПЦ е оказан външен натиск. Както и първият, така и вторият протест е организиран от фондация „Българска памет“. \r\nПротестиращите призоваха патриарх Неофит да изрази публично своето мнение по въпроса, както и да свика извънредно заседание на Светия синод. \r\nСъщевременно Милен Врабески, председател на фондация „Българска памет\", настоя за задълбочаване на диалога с Македония и за присъствието на български епископ на честването в Охрид, който заедно с македонски духовник да отслужи съвместна молитва. Тереза Герова", "date": "2018.05.22", "title": "„Локално“ (Македония): Организиран е втори протест срещу решението на БПЦ да не участва в честванията на 1000-годишнината от създаването на Охридската архиепископия"}
{"url": "http://www.focus-news.net/news/2018/05/22/2524809/alfa-risarch-32-ot-balgarite-sa-posetili-prez-izminalata-godina-izlozhba-muzey-ili-arheologicheski-razkopki.html", "text": "32% са посетили през изминалата година изложба, музей или археологически разкопки. 13% са хората, които не просто са наблюдавали, а сами са се включили в културния живот, участвайки в самодейни танцови, театрални, или други състави. Това показват данни от национално проучване на \"Алфа Рисърч\", проведено в навечерието на 24-ти май, Денят на българската просвета и култура и на славянската писменост. Четири фактора влияят в най-голяма степен върху този разбуден интерес към културния живот – увеличаването и разнообразяването на предлагането; жанровото обединение на събитията във фестивали, които по-лесно фокусират интереса на определени публики; увеличаването, макар и вероятно все още недостатъчно, на различните рубрики, форуми и информационни гайдове за културни събития; и не на последно място, засилващото се желание на съвременния човек да излезе отвъд ежедневието и да търси по-дълбочинни устои и ценности в своя живот.\r\nВ териториален план обаче съществува ясно изразена асиметрия на възможностите за културен живот. 29% от анкетираните заявяват, че са много доволни от културните дейности в тяхното населено място, 30% – в известна степен, а 18% са недоволните. Най-високи оценки дават софиянци, следвани от пловдивчани и русенци. Но ако в големите градове между 45% и 55% изразяват силна удовлетвореност от възможностите за досег с културата, то според близо 40% от живеещите в малките населени места, такива дейности изобщо липсват.", "date": "2018.05.22", "title": "\"Алфа Рисърч\": 32%  от българите са посетили през изминалата година изложба, музей или археологически разкопки"}
{"url": "http://www.focus-news.net/news/2018/05/22/2524810/mvr-6-dushi-sa-zadarzhani-pri-spetsializirana-politseyska-operatsiya-sreshtu-proizvodstvoto-i-razprostranenie-na-narkotitsi-na-teritoriyata-na-vratsa.html", "text": "6 души са задържани при специализирана полицейска операция срещу производството и разпространение на наркотици на територията на Враца. Това съобщиха от пресцентъра на МВР. В хода на предприета вчера мащабна полицейска операция по противодействие на наркопроизводството и разпространението на дрога, служители на районните управления във Враца, Бяла Слатина и Мездра са извършили проверки на множество адреси, моторни превозни средства и лица. Голяма част от проверките са били съсредоточени около учебни заведения. \r\nКъм 15.30 часа в района на СОУ „Никола Войводов“ във Враца, бил спрян лек автомобил „Фолксваген“, управляван от лице с инициали Р.Д. (на 27 г.) от Враца, с криминални регистрации в полицията и осъждан. В колата пътувала и 18-годишната А.Ф., също от Враца. В хода на извършените действия криминалистите открили 15 грама зелена суха листна маса, която при направения полеви наркотест реагирала на канабис. Последвали и процесуално-следствени действия в жилище, обитавано от Р.Д., откъдето са иззети 50 плика тип „спейсбек“, съдържащи близо 270 грама канабис, както и електронна везна. \r\nПри проверка на жилището на лице с инициали А.А. (на 25 г.) в Бяла Слатина полицейските служители открили 10 съцветия канабис, а при личния обиск от него били иззети 4 полиетиленови пликчета с бяло кристално вещество, реагирало на амфетамин при направения наркотест. В рамките на процесуално-следствените действия криминалистите открили още 2 съцветия канабис в тревната площ в двора на къщата и станиолова сгъвка, с множество бели кристали - амфетамин. \r\nЛек автомобил „Санг Йонг“, управляван от лице с инициали М.Х. (на 23 г.) от Бяла Слатина, бил спрян за проверка на улица в града. При вида на полицаите водачът изхвърлил през прозореца листна маса, която при направения накротест реагирала на канабис. Водачът бил изпробван с техническо средство „DRUG CHECK 3000“, което отчело наличие на метамфетамин и канабис. 23 – годишният мъж отказал да даде кръвна проба за химичен анализ. \r\nОколо 22.50 часа снощи в Мездра полицейски служители спрели за проверка лек автомобил  “Ауди “А3, управляван от местния жител с инициали А.Д. (на 21 г.). При тест с техническо средство, уредът отчел положителна проба на тетрахидроканабинол в кръвта на водача. В колата била открита саморъчно сгъната цигара, съдържаща суха листна маса, полиетиленово пликче тип „спейсбек“, съдържащо суха листна маса с тегло 0,36грама, която по данни на А.Д. е „чай“. Намерен е и „гриндер“- уред за смилане на суха листна маса, съдържащ остатъци от канабис.   \r\nКриминалистите предприели претърсване и в частен имот в село Селановци, обитаван от лице с инициали И.Г. (на 52 г.) с криминални регистрации и осъждан. В жилището те открили пликове, съдържащи канабис и електронна везна, а в двора – между лозе - засадени 4 растения, реагирали на марихуана.   \r\nС полицейска мярка за 24 часа са задържани шестима, образувани са шест бързи производства и едно досъдебно производство. Случаите са докладвани на прокуратурата, под чието ръководство продължава работата по документирането им.", "date": "2018.05.22", "title": "МВР: 6 души са задържани при специализирана полицейска операция срещу производството и разпространение на наркотици на територията на Враца"}
{"url": "http://www.focus-news.net/news/2018/05/22/2524791/hurriyet-turski-sad-othvarli-zhalbata-za-osvobozhdavane-na-kandidata-na-dpn-za-prezidentskiya-post.html", "text": "Месец преди изборите, турският съд отхвърли обжалването за освобождаването на бившия лидер на Демократическата партия на народите (ДНП) и неин кандидат за президентския пост - Селахатин Демирташ, съобщава вестник Hurriyet, като се позовава на информация от политическата сила.\r\nДемирташ, който прекара година и половина в затвора и е изправен пред присъда от 142 години лишаване от свобода, по-рано този месец бе издигнат от ДНП за кандидат-президент. Партията обжалва присъдата срещу него, като заяви, че задържането му застрашава свободата на гласоподавателите в Турция. \r\nВисшият избирателен съвет на Турция вече одобри кандидатурата на Демирташ, който ръководи президентската си кампания от затвора.\r\n„Осъждаме това беззаконие, което възпрепятства равноправните и честни избори. Всеки ден Демирташ, кандидат на милиони граждани, не е сред избирателите си, а това ще хвърли сянка върху изборите от 24 юни и ще постави под въпрос тяхната легитимност\", предупреждава ДНП в съобщение, публикувано в социалната мрежа „Туитър“. \r\nДемирташ е един от най-известните политици в Турция, който може да разчита на гласове извън основния си кюрдски избирателен район. Прокурорите го обвиниха, че той и стотици други задържани членове на ДПН са свързани с „Работническата партия на Кюрдистан“.Тереза Герова", "date": "2018.05.22", "title": "Hurriyet: Турски съд отхвърли жалбата за освобождаване на кандидата на ДПН за президентския пост"}
{"url": "http://www.focus-news.net/news/2018/05/22/2524815/pazardzhik-do-15-yuni-se-priemat-dokumenti-za-uslugata-sotsialna-trapezariya-po-proekt-poday-raka-v-peshtera.html", "text": "До 15 юни се приемат документи за услугата „Социална трапезария“ по проект „Подай ръка“ в Община Пещера. Това съобщи за Радио „Фокус“ – Пазарджик Зехра Алиш, зам.-кмет по социалните дейности в Общината. Социалната услуга е сред най-търсените и желани услуги, поради което Общинска администрация – Пещера предприе действия за увеличаване на капацитета ѝ. Обществената трапезария функционира в Пещера от 1 август 2016 година в рамките на проект “Подай ръка“ по Оперативна програма за храни и основно материално подпомагане. „Към настоящия момент чрез обществената трапезария се осигурява топъл обяд, който включва супа, основно ястие и хляб и се предоставят съпътстващи мерки на 70 потребители от целевите групи. Чрез предоставяне на разнообразно седмично меню се осигурява балансирано хранене за нуждаещите се лица, при спазване на изискванията за безопасност на храните и националните стандарти и норми на хранене“, уточни Алиш. Тя допълни, че през тази година на потребителите на социалната услуга ще бъдат предлагане и различни други услуги, свързани с техния социален живот и здравословни проблеми. \r\nАлбена ЖИЛЕКОВА", "date": "2018.05.22", "title": "Пазарджик: До 15 юни се приемат документи за услугата „Социална трапезария“ по проект „Подай ръка“ в Пещера"}
{"url": "http://www.focus-news.net/news/2018/05/22/2524812/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Министърът на външните работи на западната ни съседка Ивица Дачич заяви, че проявява разбиране към реакцията на военния министър на Белград Александър Вулин, но увери, че членството на Сърбия в Европейския съюз остава ключов приоритет за страната, съобщава електронното издание Kurir.\r\n„Остава, но не на всяка цена\", коментира Дачич пред местни медии.\r\nАко Европейският съюз поставя условия за членството на Сърбия, които знае, че няма да бъдат изпълнени и търси оправдания, за да не стане част от Общността, то тогава Белград трябва да се замисли за промяна на приоритетите на външната си политика. Това заяви в понеделник сръбският министър на отбраната Александър Вулин.\r\n„Ако за ЕС ключов е само косовският въпрос, ако поставя условия, които знае, че няма как да бъдат изпълнени и търси оправдание Сърбия да не бъде неин член, тогава трябва да помислим за промяна на приоритета на нашата външна политика“, подчерта Вулин, коментирайки изявлението на ръководителя на делегацията на ЕС в Белград Сем Фабрици, че нормализирането на двустранните отношения между Сърбия и Косово е ключово условие за приемането на западната ни съседка в клуба на Брюксел.\r\n*** Пред Светия синод в София е организиран втори протест срещу решението на духовниците от Българската православна църква да не участват в честването на 1000-годишнината от създаването на Охридската архиепископия, отбелязва скопското електронно издание „Локално“.\r\nСпоред събралите се граждани върху решението БПЦ е оказан външен натиск. Както и първият, така и вторият протест е организиран от фондация „Българска памет“. \r\nПротестиращите призоваха патриарх Неофит да изрази публично своето мнение по въпроса, както и да свика извънредно заседание на Светия синод. \r\nСъщевременно Милен Врабески, председател на фондация „Българска памет\", настоя за задълбочаване на диалога с Македония и за присъствието на български епископ на честването в Охрид, който заедно с македонски духовник да отслужи съвместна молитва.\r\n*** Месец преди изборите, турският съд отхвърли обжалването за освобождаването на бившия лидер на Демократическата партия на народите (ДНП) и неин кандидат за президентския пост - Селахатин Демирташ, съобщава вестник Hurriyet, като се позовава на информация от политическата сила.\r\nДемирташ, който прекара година и половина в затвора и е изправен пред присъда от 142 години лишаване от свобода, по-рано този месец бе издигнат от ДНП за кандидат-президент. Партията обжалва присъдата срещу него, като заяви, че задържането му застрашава свободата на гласоподавателите в Турция. \r\nВисшият избирателен съвет на Турция вече одобри кандидатурата на Демирташ, който ръководи президентската си кампания от затвора.\r\n„Осъждаме това беззаконие, което възпрепятства равноправните и честни избори. Всеки ден Демирташ, кандидат на милиони граждани, не е сред избирателите си, а това ще хвърли сянка върху изборите от 24 юни и ще постави под въпрос тяхната легитимност\", предупреждава ДНП в съобщение, публикувано в социалната мрежа „Туитър“. \r\nДемирташ е един от най-известните политици в Турция, който може да разчита на гласове извън основния си кюрдски избирателен район. Прокурорите го обвиниха, че той и стотици други задържани членове на ДПН са свързани с „Работническата партия на Кюрдистан“.\r\n*** Лидерът на косовската опозиционна партия „Самоопределение“ Албин Курти представи алтернативен план за диалога със Сърбия за нормализиране на двустранните отношения, отбелязва електронното издание Gazeta Express, като припомня, че предстои Белград и Прищина да навлязат в последната фаза на разговорите, водени под егидата на Европейския съюз, които трябва да приключат с правно обвързващо споразумение.\r\nКурти, който представи платформата си за диалога, наречен „План 4 + 1\", е на мнение, че преди началото на новата фаза на диалога със Сърбия, е необходимо да се направи обща оценка на преговорите в периода 2011-2017 г. „Косово и Сърбия са постигнали 33 споразумения по време на шестгодишния диалог. Повечето от споразуменията така и не са приложени“, подчерта обвинявайки Сърбия, че възпрепятства Косово за членството й международни организации. Освен това председателят на „Самоопределение“ поиска стартиране на вътрешен диалог с институциите и гражданите. \r\n„Необходима е дискусия в парламента преди разговорите със Сърбия, свързана с принципите и дневния ред, целите и формата на бъдещия диалог\", заяви Курти, като същевременно коментира, че до този момент преговорите са диктувани главно от Белград.\r\nОпозиционният косовски лидер изрази увереност, че Прищина трябва да започне диалог и с Европейския съюз, свързан с характера, състава и целта на разговорите със Сърбия. „Диалогът вече не може да бъде продължен с творческите двусмислици\", заяви Курти. Една от темите на бъдещия диалог със Сърбия, според Курти, е приоритизирането на заетостта и съдебната система, както и започването на дискусия с косовските сърби и с представители на други малцинства. Според опозиционния лидер това е единственият начин да се постигне вътрешен консенсус по националните теми, принципи и стратегия  за диалога между Прищина и Белград.\r\n*** Министърът на сигурността на Босна и Херцеговина Драган Мектич е провел среща с ръководителя на отдела за върховенство на закона в Делегацията на Европейския съюз (EUSR), Ричард Ууд, в рамките на която са обсъдили настоящата ситуация с мигрантите в балканската страна, съобщава електронното издание The Sarajevo Times.\r\nМектич е информирал Ууд за всички мерки, предприети от правителството в Сараево с цел предотвратяване на незаконното преминаване на границата, като например изпращането на допълнителни полицейски сили в подкрепа на граничните служители. Министърът е подчертал, че тези мерки са довели до намаляване на броя на нелегалните мигранти в Босна и Херцеговина.\r\nМектич също така е отбелязал, че трябва да се планира и изпращането на допълнителна помощ на Граничната полиция на Босна и Херцеговина, да се засили допълнително наблюдението и да се предотврати незаконното влизане в страната. В тази връзка министърът е изразил увереност, че става въпрос за проблем, който трябва да бъде решен не само на регионално, но и на европейско равнище.\r\nМектич и Ууд са дискутирали възможностите за изпращане на служители на Фронтекс по границите на Босна и Херцеговина, а също така и активирането на други видове механизми за решаване на проблема с нелегалните мигранти в Босна и Херцеговина.\r\n***", "date": "2018.05.22", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/05/22/2524814/plovdiv-nad-300-nezakonno-postroeni-targovski-obekta-sa-premahnati-prez-poslednite-godini-v-kvartal-stolipinovo.html", "text": "Над 300 незаконно построени търговски обекта са премахнати през последните години в пловдивския квартал „Столипиново”. Това съобщи пред журналисти кметът на район „Източен” Николай Чунчуков, предаде репортер на Радио „Фокус” - Пловдив. Били са премахнати и няколко къщи, които са били построени незаконно на общински терени в междублоковото пространство. Според Чунчуков в момента отново се преброяват незаконните постройки – къщи и търговски обекти в квартала, които са стотици. „Бутането започна от началото на пролетта тази година от ул. ”Крайна” и продължава навътре в квартала. Всички междублокови пространства ще бъдат изчистени”, каза районният кмет.\r\nДнес там се провежда поредната акция. Вече е премахната една жилищна постройка, която е изникнала в междублоковите постройки. Собственикът и не е открит. Постройката е изникнала преди няколко дни, но днес вече е съборена. След нея ще бъде премахната и втора едноетажна жилищна сграда, в която от 8 години живее майка с четири деца, едното от тях 5-месечно бебе. Според кмета семейството има апартамент в блока, но е решило да се разшири, като си направи постройка до блока. „На жителите на квартала им е ясно, че сме безкомпромисни”, каза кметът Чунчуков. Въпреки бутането в момента в квартала няма шумно недоволство. „Пак се сърдят, но не е така, както преди години”, посочи кметът. „Нека жителите в квартала разберат, че незаконно строителство повече няма да допуснем”, добави той.\r\nАкцията по бутането е обезпечена с полицейски сили.\r\nЦветана ТОНЧЕВА", "date": "2018.05.22", "title": "Пловдив: Над 300 незаконно построени търговски обекта са премахнати през последните години в квартал „Столипиново”"}
{"url": "http://www.focus-news.net/news/2018/05/22/2524816/alfa-risarch-za-52-ot-balgarite-predstavata-za-naukata-nay-dobre-se-opisva-ot-dumata-progres.html", "text": "За 52% от българите днешната им представа за науката най-добре се описва от думата „прогрес“. Подобно е отношението и на още 21%, които избират романтичното определение „слънце“ от химна на Стоян Михайловски „Върви народе възродени“. За едва 9 на сто научните открития са преди всичко „риск“. Това показват данни от национално проучване на \"Алфа Рисърч\", проведено в навечерието на 24-ти май, Денят на българската просвета и култура и на славянската писменост. \r\nНепредвидимите последствия от изследователската дейност обаче помрачават в по-малка степен образа на науката в България, отколкото заплахата от „безпаричие“. 18% свързват науката с липсата на достатъчно средства за хората, които ѝ се посвещават. Макар и този щрих в образа на науката да не е доминиращ, най-голямата опасност от неговото налагане би била емиграцията на млади хора към чужди изследователски центрове, или изобщо отказът им да се  занимават с научна дейност.", "date": "2018.05.22", "title": "\"Алфа Рисърч\": За 52% от българите представата за науката най-добре се описва от думата „прогрес“"}
{"url": "http://www.focus-news.net/news/2018/05/22/2524813/ministar-neno-dimov-vik-sektorat-e-s-nay-golyama-finansova-podkrepa-ot-strana-na-op-okolna-sreda.html", "text": "ВиК секторът е с най-голяма финансова подкрепа от страна на ОП „Околна среда“. Това каза министърът на околната среда и водите Нено Димов по време на дискусионния форум „Новите инвестиции във ВиК инфраструктура“, предаде репортер на Агенция „Фокус“. „Към вчера имаме 24 подписани договора на стойност почти 1 млрд. лв. 17 от тях са свързани с изграждането на инфраструктура. Те са на обща стойност 836 млн. лв. Към момента са изпълнени 3 успешни проекта. Имаме три изпълнени проекта като пречиствателни станции в Шумен, Раднево и Банско. Текат 14 проекта, 9 от които са ранни проекта. Общата им стойност е 561 млн. лв. Има три проекта в областта на регионалното планиране. Устойчивостта е ключ към по-добрия и по-здравословен начин на живот. Ще започне новият цикъл по плановете за управление на речните басейни. Очакваме 14 проекта да започнат, всъщност това са регионалните прединвестиционни проучвания“, заяви Димов. По думите му от МОСВ са в готовност да затворят ресурса за тях на стойност 1,350 млрд. лв. „Тези регионални инвестиционни проучвания очаквам да бъдат готови до края на пролетта най-късно тази година. ВиК секторът е с най-голяма финансова подкрепа от страна на ОП „Околна среда“. В миналия програмен период са изградени 50 пречиствателни станции и повече от 2600 км тръбопроводи, така че определено подобрява инфраструктурата, качеството на живот и здравословната среда. В момента стартира пилотен проект, през февруари т.г. за Смолян, което е първото ВиК от новата програма и очаквам още 14, които да бъдат направени, заедно с 40-те, които текат в момента“, допълни той. \r\nВицепремиерът Томислав Дончев допълни, че водата е стратегически ресурс. „Това е клише, само че е вярно. Това е ресурсът на бъдещето. Достъпът до качествени храни след няколко години ще бъде по-важен от достъпа до петрол. Все още имаме населени места, които нямат постоянен достъп до течаща вода. Още 30% от населението нямат достъп до канализация. Трябва да бъдем обезателно и умни, и прецизни, и мобилизирани. За ВиК инвестициите се сещаме, когато няма вода. Ако за пътища се сещаме всеки ден, за проблемите с ВиК сектора се сещаме, когато нямаме вода“, каза още Томислав Дончев. \r\nЛюба АЛЕКСИЕВА", "date": "2018.05.22", "title": "Министър Нено Димов: ВиК секторът е с най-голяма финансова подкрепа от страна на ОП „Околна среда“"}
{"url": "http://www.focus-news.net/news/2018/05/22/2524811/ministar-lilyana-pavlova-balgarskoto-predsedatelstvo-predlozhi-nov-podhod-po-dablinskiya-reglament-baziran-na-preventsiyata.html", "text": "Българското председателство предложи нов подход по Дъблинския регламент, базиран на превенцията. Това каза министърът на Българското председателство на Съвета на ЕС 2018 г. Лиляна Павлова пред журналисти, предаде репортер на Агенция „Фокус“. На въпрос дали очаква на Европейския съвет през юни подкрепа за българския подход в решаване на кризата с Дъблинския регламент и по отношение на интеграцията на Западните Балкани, Павлова коментира, че това ще са две от важните теми, които предтоят през месец юни. „Българското председателство предложи нов подход, нова философия, базирана на превенцията и на автоматични мерки за подкрепата на държавите - външни граници от една страна и споделяне на отговорността от другите държави“, каза Павлова. Тя посочи, че има предпоставки за политическото решение на лидерите. По отношение на Македония, Павлова посочи, че преговорният процес между Македония и Гърция ще покаже дали ще бъде решен успешно спорът по името на югозападната ни съседка. „Това също би отпушило много врати“, коментира министърът. \r\nНа въпрос как ще оцени приноса на почетните консули в промотиране на целите на българското европредседателство, министър Павлова отговори: „Ние работим с тях. Това не е първа среща, която павим. Това е инструмент, който Външно министерство ползва не само за целите на председателство, а от години“, каза тя. Павлова посочи, че за целите на председателството е установила трайна мрежа за контакти с тях. „Това са хората, благодарение на които ние получаваме обратна връзка на място“, допълни министърът. Тя отчете, че по приоритета Западни Балкани са направени разговори. „Това, което имаме разговори в тази посока е през тях да започнем да промотираме хибридното финансиране, което търсим за региона. Така ще може регионалната икономическа зона на Балканите, която в момента се опитваме да установим, чрез тяхна помощ да промотираме“, допълни Павлова. \r\nДеница КИТАНОВА", "date": "2018.05.22", "title": "Министър Лиляна Павлова: Българското председателство предложи нов подход по Дъблинския регламент, базиран на превенцията"}
{"url": "http://www.focus-news.net/news/2018/05/22/2524817/dobrich-oblastna-komisiya-e-izpratila-vazrazhenie-do-ministara-na-zdraveopazvaneto-po-oblastnata-zdravna-karta.html", "text": "Областна комисия е изпратила възражение до министъра на здравеопазването по Областната здравна карта, съобщиха от пресцентъра на Областна администрация. В рамките на определения от Министерството на здравеопазването срок Областна комисия, назначена със заповед на министъра на здравеопазването за изготвяне Областна здравна карта, е изпратила възражение във връзка с проект на Решение на Министерски съвет за утвърждаване на Национална здравна карта на Република България. Комисията е провела заседание в началото на месец май, като се е запознала с проекта. В рамките на заседанието, председателствано от областния управител Красимир Кирилов, членовете на Комисията – лекари, представители на общини и на съсловните организации на медиците, са анализирали направените промени и са се обединили около позицията да бъде внесена яснота в Националната здравна карта за броя на диализните постове, за които лечебните заведения ще сключват договор с НЗОК. Иска се да се промени броят на общопрактикуващите лекари (ОПЛ) – от 123 на 129 в Добричка област, тъй като повторен анализ по общини потвърждава, че на територията на някои от тях съществува недостиг на ОПЛ и е затруднен достъпът на пациентите до първичната медицинска помощ. Във възражението се настоява също в доболнична помощ да бъдат увеличени от един на трима лекарите със специалност „Медицинска онкология“, тъй като в последните години трайно се наблюдава тенденция към увеличаване на онкологичните заболявания. Област Добрич държи също да се увеличат от четирима на шест практикуващите в доболничната помощ лекари в областта със специалност „Урология“, като в подкрепа на искането се посочва, че липсва структура по „Урология“ в болничната помощ на територията на областта, а заболяванията на пикочно-половата система са сред водещата палотогия за населението в региона. С мотив, че не е налична структура „Очни болести“ в болничната помощ се иска също да се увеличат от 11 на 13 лекарите офталмолози в доболничната помощ. Наред с тези и други искания Комисията предлага да бъде намален предложеният брой 178 лекари по „Обща дентална медицина“ – по искане на РК на БЗС – Добрич, на 151. Освен по отношение на осигуреността с медицински кадри и специалисти се предлагат промени и по отношение на конкретните потребности от легла за болнично лечение и медицински дейности по видове и нива на компетентност на територията на област Добрич.", "date": "2018.05.22", "title": "Добрич: Областна комисия е изпратила възражение до министъра на здравеопазването по Областната здравна карта"}
{"url": "http://www.focus-news.net/news/2018/05/22/2524807/ministar-lilyana-pavlova-predstoi-mezhduvedomstvenata-grupa-kam-vanshno-ministerstvo-da-kazhe-dali-e-dobar-variantat-republika-ilindenska-makedoniya.html", "text": "Предстои междуведомствената група към външно министерство да каже дали е добър вариантът Република Илинденска Македония. Това каза министърът на Българското председателство на Съвета на ЕС 2018 г. Лиляна Павлова пред журналисти, предаде репортер на Агенция „Фокус“.  По думите ѝ тази група трябва да направи своя анализ. „Нека да оставим експертите да поработят още малко“, коментира Павлова. На въпрос дали вижда български принос за сближаване на позициите между Македония и Гърция за името, тя отговори: „Определено смятам. Последните месеци, които инвестирахме именно в това шестте западно-балкански държави да бъдат заедно, да говорят. До скоро те не си говореха, не се ръкуваха. Вече стоят на една маса и преговарят. Надявам се, че и ние сме допринесли за това“, коментира Павлова. \r\nДеница КИТАНОВА", "date": "2018.05.22", "title": "Министър Лиляна Павлова: Предстои междуведомствената група към външно министерство да каже дали е добър вариантът Република Илинденска Македония"}
{"url": "http://www.focus-news.net/news/2018/05/22/2524820/sport-gael-monfis-otpadna-v-parviya-krag-na-turnira-v-lion.html", "text": "Гаел Монфис отпадна от турнира по тенис на червени кортове във френския град Лион. Поставеният под номер шест представител на домакините допусна загуба от германеца Максимилиан Мартерер с 6:2, 4:6, 4:6 в двубой от първия кръг на надпреварата. В следващия етап на състезанието Мартер ще играе срещу Камерън Нори.Резултати от другите мачове от кръга:\r\nДушан Лайови –Орасио Себайос 6:4, 6:2; \r\nГийермо Гарсия Лопес–Адриан Манарино 6:3, 4:6, 6:1;\r\nЖил Симон-Жорди Сампер-Монтана 6:4, 6:2.", "date": "2018.05.22", "title": "Спорт: Гаел Монфис отпадна в първия кръг на турнира в Лион"}
{"url": "http://www.focus-news.net/news/2018/05/22/2524818/pernik-belogradchishkiyat-episkop-polikarp-otsluzhi-moleben-za-zdrave-po-povod-shestata-godishnina-ot-golyamoto-zemetresenie-v-grada.html", "text": "Белоградчишкият епископ Поликарп отслужи молебен за здраве по повод шестата годишнина от голямото земетресение, което разтърси Перник. Това съобщиха от пресцентъра на Общината. В църковния ритуал, който се състоя пред централния храм „Св. Иван Рилски”, се включиха и пернишките отци Борис, Николай и Людмил, както и отец Никанор от Гигинския манастир. Всички отправиха молитва към Господ да бди над Перник, за да не се случват повече подобни природни катаклизми и благодариха, че земетресението не е отнело човешки живот. В словото си пред перничани епископ Поликарп напомни, че в дни на бедствия и скърби трябва да сме обединени и да си помагаме.\r\nНа молебена присъстваха кметът на общината Вяра Церовска и заместниците ѝ, народният представител Александър Александров, областният управител Ирена Соколова, председателят на ОбС Иво Савов, кметът на кв. „Изток“ Емил Костадинов, общински съветници и десетки миряни, дошли да отправят своите молитви за здраве.\r\n„Днес е много важен ден за Перник. Аз лично си спомням всичко, което изживях на 22 май 2012 година, като лекар, майка, дъщеря, съпруга и съсед. Знам, че тези последствия не бяха в този кратък миг, всичко това продължи. С този молебен, който започна днес, трябва да бъдем заедно, обединени и да вярваме, да си помагаме и да бъдем настойчиви, един до друг, тогава, когато имаме проблеми и задачи да изграждаме“, каза кметът Вяра Церовска. По думите ѝ 26 млн. лв. са средствата, които са отпуснати до момента от Междуведомствената комисия за възстановяване и подпомагане към Министерския съвет. „Много са нещата, които се случиха и които промениха облика на Перник, благодарение на тези средства. Факт е вече изградената детска градина в Батановци, както и много други общински обекти. Приключи изграждането на читалището в село Драгичево, в момента започва изграждането на читалището в кв. „Бела вода“. Много са църковните обекти, които получиха средства, за да възстановят своя вид, както и домовете на перничани, за да могат да възстановят не само духовния живо, но и материалните щети“, посочи още кметът Вяра Церовска. \r\nСлед светия ритуал беше раздаден и агнешки курбан за здраве на жителите на общината.", "date": "2018.05.22", "title": "Перник: Белоградчишкият епископ Поликарп отслужи молебен за здраве по повод шестата годишнина от голямото земетресение в града"}
{"url": "http://www.focus-news.net/news/2018/05/22/2524819/burgas-dvizhenieto-se-osashtestvyava-v-edna-lenta-po-pat-iii-906-kableshkovo-laka-pri-km-54-poradi-patnotransportno-proizshestvie.html", "text": "Движението се осъществява в една лента по път III-906 Каблешково - Лъка при км 54 поради пътнотранспортно произшествие. Това съобщиха от пресцентъра на Агенция \"Пътна инфраструктура\".", "date": "2018.05.22", "title": "Бургас: Движението се осъществява в една лента по път III-906 Каблешково - Лъка при км 54 поради пътнотранспортно произшествие"}
{"url": "http://www.focus-news.net/news/2018/05/22/2524806/ministar-neno-dimov-ot-ekologichna-gledna-tochna-nyama-problem-s-proekta-aets-belene.html", "text": "От екологична гледна точка няма проблем за проекта АЕЦ „Белене“. Това каза пред журналисти министърът на околната среда и водите Нено Димов по време на дискусионния форум „Новите инвестиции във ВиК инфраструктура“, предаде репортер на Агенция „Фокус“. „Това е свързано с енергийната сигурност на страната. От тази гледна точка трябва енергийното министерство да даде този отговор. МОСВ има действаща оценка за въздействието върху околната среда. Не виждам никакъв проблем. Има ОВОС, който е минал през всички процедури, включително и в трансграничен контекст. Ние не можем да говорим за инвеститори, а за оценката за въздействие върху околната среда. Инвеститорът е работа на друг“, коментира министър Нено Димов. \r\nЛюба АЛЕКСИЕВА", "date": "2018.05.22", "title": "Министър Нено Димов: От екологична гледна точна няма проблем с проекта АЕЦ „Белене“"}
{"url": "http://www.focus-news.net/news/2018/05/22/2524822/dobrich-raboti-se-po-lot-2-v-ramkite-na-integriran-proekt-za-vodniya-tsikal-na-gr-dobrich-faza-1.html", "text": "Работи се по лот 2 в рамките на „Интегриран проект за водния цикъл на гр. Добрич - Фаза 1”, предаде кореспондент на Радио „Фокус” – Варна. Строителни работи за подобряване на водния сектор днес се изпълняват по улиците „Одрин“, „Люлебургас“, „Добричка епопея“, „Арда“, „Кирил и Методий“, „Ген. Столетов“, участък от Помпена станция „Врачанци“ в кв. „Рилци“, „Панайот Станчев“ и „Георги Кирков“. Всеки ден на сайта на Община град Добрич се публикува актуална информация за планираните дейности за улеснение на гражданите.\r\nЖулиета НИКОЛОВА", "date": "2018.05.22", "title": "Добрич: Работи се по лот 2 в рамките на „Интегриран проект за водния цикъл на гр. Добрич - Фаза 1”"}
{"url": "http://www.focus-news.net/news/2018/05/22/2524827/smolyan-obshtinata-shte-vrachi-nagradi-na-uchenitsi-po-sluchay-24-may.html", "text": "За първа година Община Смолян ще връчи награди на ученици по случай 24 май – Ден на българската просвета и култура и на славянската писменост. Това съобщиха от пресцентъра на Общината. За принос в съхраняването на българското слово с участието си в конкурса „Родна реч, омайна, сладка…” бяха получени 179 клипа от ученици от 1 до 7 клас. По регламент те изпълниха любимо българско стихотворение, посветено на Родината, на българската реч, на свободата. Въпреки че конкурсът бе обявен само за община Смолян, завладени от идеята, клипове изпратиха от община Неделино, девинските села Грохотно и Гьоврен и маданското Върбина. Участниците от 8 до 12 клас изпратиха 22 есета на тема: „Кои са съвременните пазители на българското слово и писменост?“ \r\nНаградите ще бъдат връчени от кмета на Община Смолян Николай Мелемов на традиционното награждаване на 24 май. Ще бъдат излъчени по двама победители в двете категории, които ще бъдат обявени за „Пазители на българското слово за 2018 г.“ и ще получат плакет и парична награда от Общината. Всички останали участници ще бъдат наградени с грамота и книга за положения труд и старание. Есетата на победителите ще бъдат качени на сайтовете на Община Смолян и РУО на МОН – Смолян. \r\nЩе бъде връчена и награда за училище в община Смолян, което ще бъде обявено за „Пазител на българското слово за 2018 г.“. Тази награда се обособи в хода на конкурса, тъй като бяха изпратени няколко колективни клипа за участие в надпреварата.  \r\nКлиповете ще бъдат излъчени на видеостената на община Смолян, която се намира на Стария център през целия ден на 24 май. \r\nКметът Мелемов ще награди и 29 изтъкнати дейци в сферата на образованието, науката, културата и журналистиката.", "date": "2018.05.22", "title": "Смолян: Общината ще връчи награди на ученици по случай 24 май"}
{"url": "http://www.focus-news.net/news/2018/05/22/2524826/dobrich-s-narusheno-vodopodavane-sa-kvartalite-balik-hristo-botev-druzhba-iglika-i-stroitel.html", "text": "По ул. „Георги Кирков“ в града се извършва прехвърляне на нов водопровод, съобщиха от ВиК-Добрич. В район Добрич с нарушено водоподаване до 16.00 часа са жилищните квартали „Балик“, „Христо Ботев“, „Дружба“ – 1, 2, 3, 4, „Иглика“ и „Строител“. Поради отстраняване на аварии с нарушено водоподаване в Добрич са също по ул. „Кап. Андреев“ №14, „Даскал Д. Попов“, жк. „Добротица“ и по ул. „Л. Станчев“. В областта с нарушено водоподаване са в район Добрич-селска - с. Пчеларово; с. Дончево; с. Златия; с. Одърци; с. Свещарово, в район Балчик – с. Кранево, в Район Тервел - ул. \"Хан Аспарух\" в града и с. Коларци, в Район Генерал Тошево – с. Пчеларово, и в Район Крушари -  с. Кръгулево.", "date": "2018.05.22", "title": "Добрич: С нарушено водоподаване са кварталите „Балик“, „Христо Ботев“, „Дружба“, „Иглика“ и „Строител“"}
{"url": "http://www.focus-news.net/news/2018/05/22/2524825/kardzhali-49-godishna-e-zadarzhana-vav-vrazka-s-intsident-v-selo-zvinitsa-pri-koyto-mazh-se-e-naranil-s-nozh.html", "text": "49-годишна е задържана в РУ - Кърджали след инцидент снощи около 20.00 часа в бившата на сграда на МТС в село Звиница. Това съобщиха от ОДМВР - Кърджали. По първоначални данни по време на вечеря жената бутнала 50-годишния си приятел, който паднал и се наранил с нож в коремната област. Пострадалият е бил транспортиран в хасковска болница, където бил опериран. Дежурна оперативна група от РУ - Кърджали е извършила оглед на мястото на произшествието. Образувано е досъдебно производство по чл.129, ал.2 във връзка с ал.1 от Наказателния кодекс за нанесена средна телесна повреда и работата по случая продължава разследващ полицай.", "date": "2018.05.22", "title": "Кърджали: 49-годишна е задържана във връзка с инцидент в село Звиница, при който мъж се е наранил с нож"}
{"url": "http://www.focus-news.net/news/2018/05/22/2524824/blagoevgrad-narodniyat-predstavitel-ot-pp-gerb-daniela-saveklieva-provede-priemen-den-za-grazhdani.html", "text": "Народният представител от ПП ГЕРБ и областен координатор на партията за Благоевград Даниела Савеклиева проведе приемен ден за жителите на областта. Това съобщиха от пресцентъра на ПП ГЕРБ – Благоевград. По време на срещите хората споделиха редица проблеми, свързани с работата на отделни институции, неразрешени имотни спорове и такива от социален и битов характер. От своя страна Даниела Савеклиева ги запозна с проектите, които правителството реализира на територията на областта, а също така и с текущите законопроекти, които предстои да бъдат приети от Народното събрание.", "date": "2018.05.22", "title": "Благоевград: Народният представител от ПП ГЕРБ Даниела Савеклиева проведе приемен ден за граждани"}
{"url": "http://www.focus-news.net/news/2018/05/22/2524821/blagoevgrad-intenziven-e-trafikat-na-gkpp-kulata-promahon-za-tovarni-avtomobili-na-izhod-ot-stranata.html", "text": "Интензивен е трафикът на ГКПП „Кулата - Промахон“ за товарни автомобили на изход от страната. Това съобщиха за Радио „Фокус“ - Пирин от Гранична полиция. Нормално интензивен е трафикът на ГКПП „Илинден - Ексохи“. На останалите гранични пунктове с Гърция преминаването също се осъществява нормално.\r\nНатали СТЕФАНОВА", "date": "2018.05.22", "title": "Благоевград: Интензивен е трафикът на ГКПП „Кулата-Промахон“ за товарни автомобили на изход от страната"}
{"url": "http://www.focus-news.net/news/2018/05/22/2524831/afp-v-irak-osadiha-na-smart-izvesten-belgiyski-dzhihadist-otpravyal-zaplahi-za-ataki-v-evropa.html", "text": "Белгийски джихадист, който отправяше заплахи за нападения в Европа в пропагандни видеоклипове, бе осъден в Ирак на смърт чрез обесване заради членството си в „Ислямска държава“,предаде журналист на AFP. \r\nТарик Ядаун, известен с бойния си псевдоним Абу Хамза ал-Белджики, пледира „невинен“ и помоли съда за милост, като заяви, че се е „изгубил“.\r\nРоден през 1988 г., заловеният в Мосул през август миналата година джихадист бе изправен на съд в Багдад. Изслушването му продължи по-малко от 10 минути, след което съдията постанови той да бъде обесен – почти веднага след прочитането на обвиненията.\r\nЯдаун, който има марокански корени, заяви по време на първото си изслушване на 10 май, че е бил принуден от „един от топ командирите на „Ислямска държава\" да се снима във видеоклипове, в които се отправят заплахи атаки срещу Белгия и Франция. От кадрите бе станало ясно, че той е наричан „новия Абауд“, сочен като организатор на терористичните атентати в Париж от 13 ноември 2015 г. Тереза Герова", "date": "2018.05.22", "title": "AFP: В Ирак осъдиха на смърт известен белгийски джихадист, отправял заплахи за атаки в Европа"}
{"url": "http://www.focus-news.net/news/2018/05/22/2524829/varna-rayonnata-prokuratura-predade-na-sad-upravitel-na-firma-za-izmama-s-prichinena-shteta-za-blizo-300-000-leva.html", "text": "На съд с обвинителен акт на Районната прокуратура във Варна е предадена собственичката и управителка на българска фирма за измама в големи размери, като престъплението е извършено като продължавано деяние. Това съобщиха от пресцентъра на Апелативна прокуратура - Варна. От 22 юли 2011 до април 2014 г. 49-годишната подсъдима с цел да набави за себе си имотна облага възбудила и поддържала в заблуждение руско семейство, че ще изработи и реализира интериорен проект. По сключения договор помежду им фирмата на подсъдимата трябвало да закупи мебели и да извърши необходимите строително-ремонтни дейности в жилището на руското семейство в курорта Златни пясъци.\r\nЗа услугите на представляваната от подсъдимата фирма измаменото руско семейство заплатило на три пъти сумата от 150 000 евро. Причинената имотна вреда в български левове се изчислява на 293 374 лева. \r\nДелото срещу 49-годишната собственичка и управителна на фирмата е насрочено за разглеждане на 5 юни тази година във Варненския районен съд.", "date": "2018.05.22", "title": "Варна: Районната прокуратура предаде на съд управител на фирма за измама с причинена щета за близо 300 000 лева"}
{"url": "http://www.focus-news.net/news/2018/05/22/2524833/burgas-lek-avtomobil-e-katastrofiral-na-pat-iii-906-kableshkovo-laka-pri-km-54-nyama-postradali.html", "text": "Лек автомобил е катастрофирал на път III-906 Каблешково – Лъка при км 54, няма пострадали. Движението по пътя се осъществява в една лента. Това каза за Радио „Фокус“ - Бургас Цветелина Рандева, говорител на ОДМВР - Бургас. Катастрофата е самостоятелна, няма пострадали хора, нанесени са материални щети. Очаква се пътна помощ, за да бъде изтеглен автомобила от пътното платно.\r\nДеница ДИМИТРОВА", "date": "2018.05.22", "title": "Бургас: Лек автомобил е катастрофирал на път III-906 Каблешково – Лъка при км 54, няма пострадали"}
{"url": "http://www.focus-news.net/news/2018/05/22/2524823/ministar-nikolay-nankov-okolo-30-ot-naselenieto-nyama-dostap-do-kanalizatsionni-uslugi-i-malko-pod-1-e-lisheno-ot-dostap-do-vodosnabdyavane.html", "text": "Около 30% от населението няма достъп до канализационни услуги и малко под 1% е лишен от достъп до водоснабдяване. Това каза пред журналисти министърът на регионалното развитие и благоустройството Николай Нанков, който взе участие в дискусионния форум „Новите инвестиции във ВиК инфраструктура“, предаде репортер на Агенция „Фокус“. „Започва нов етап, който ще стартира в рамките на тази година като изпълнение на проекти, в размер на 1,6 млрд. лв. по нов механизъм с финансиране от ОПОС и бенефициенти ВиК операторите. Досега, в предишния програмен период общините кандидатстваха и бяха бенефициенти, но оттук нататък бенефициенти ще бъдат ВиК операторите. Има и още един проблем, освен климатичните промени, и това е все по-голямата концентрация в световен мащаб на население в големите градове“, заяви Нанков. По думите му много голяма част от територията на България се обезлюдява и все по-трудно се представя услугата от ВиК операторите. „Намалява инфраструктурата и съответно ресурсът за експлоатацията ѝ. Готвим промени в Закона за водите. Готвим изцяло нов Закон за ВиК, който е готов впрочем. Дори ВиК операторите си купуват водата, плащат такса водоизползване на колегите от МОСВ, които са принципали на тази държавна собственост „вода“. Това нещо струва пари за изграждането“, каза още Николай Нанков. \r\nЛЮБА АЛЕКСИЕВА", "date": "2018.05.22", "title": "Министър Николай Нанков: Около 30% от населението няма достъп до канализационни услуги и малко под 1% е лишено от достъп до водоснабдяване"}
{"url": "http://www.focus-news.net/news/2018/05/22/2524832/nsi-poseshteniyata-v-muzeite-prez-2017-g-namalyavat-s-23-spryamo-2016-g.html", "text": "Към 31 декември 2017 г. в страната функционират 191 музея, регистрирани съгласно Закона за културното наследство, като по тематичен обхват 93 от тях са общи, а 98 - специализирани (вкл. художествени галерии). Това показвата данните на Националния статистически институт (НСИ).\r\nПрез 2017 г. движимите културни ценности, формиращи Националния музеен фонд, са 7 406 000 фондови единици и в сравнение с 2016 г. техният брой се увеличава с 46 000 (0.6%). Цифровизирани са 343 000 фондови единици, което е с 10 хил. повече спрямо предходната година.\r\nПосещенията в музеите през 2017 г. са 5 109 000 и съпоставени с 2016 г. намаляват с 2.3%. Приблизително една четвърт от тях (1 221 000) са осъществени в дните със свободен вход. Регистрирано е увеличение на посещенията на чужденци в музеите - със 104 000, или с 10.3% спрямо предходната година.Общите приходи на музеите през 2017 г. са 61 973 000 лв., като от тях размерът на бюджетната субсидия е 47 424 000 лв. (76.5%), приходите от посещения са 8 729 000 лв. (14.1%) и от европейски програми и проекти - 972 000 лева (1.6%).\r\nОбщият персонал на музеите през 2017 г. е 3 224 души и се увеличава с 2.3% в сравнение с 2016 година.\r\nПрез 2017 г. в музеите са използвани 1 457 компютъра за административни цели, 607 - за съхранение на бази данни, и 209 - за предоставяне на данни на посетителите", "date": "2018.05.22", "title": "НСИ: Посещенията в музеите през 2017 г. намаляват с 2.3% спрямо 2016 г."}
{"url": "http://www.focus-news.net/news/2018/05/22/2524830/arh-kamen-zheynov-obshtina-kavarna-predlozhenite-promeni-za-premestvaemite-obekti-donyakade-oshtetyavat-naematelite-i-kontsesionerite-na-morskite-plazhove.html", "text": "Предложените промени по отношение на преместваемите обекти донякъде ощетяват наемателите и концесионерите на морските плажове. Това каза в интервю за Радио „Фокус“ – Варна арх. Камен Жейнов, главен архитект на Община Каварна. „Общинският съвет като принципал и главният архитект могат да работят сериозно за доброто на населението. Нещата и за момента се движат добре, по моя преценка, по отношение на преместваемите обекти. Не знам дали тези промени в закона ще се усетят като сътресение в бизнеса или в гражданското общество“, подчерта арх. Жейнов. Според него обаче е необходимо в проектозакона да има конкретизация по отношение на преместваемите  обекти. „Върху морските плажове, които са изключителна държавна собственост, също се поставят преместваеми обекти след разрешение от главния архитект. На база на Закона за устройство на Черноморското крайбрежие има минимуми и максимуми на обекти, които могат да се разполагат. Това предложение на вицепремиера като проектозакон донякъде противоречи и ощетява наемателите и концесионерите на морските плажове“, отбеляза арх. Жейнов. По думите му в Закона за устройство на Черноморското крайбрежие е конкретизирано, че до 2% от полезната плажна площ на всеки плаж може да бъде използвана за поставянето на преместваеми обекти, докато предложението на вицепремиера Валери Симеонов е в най -максималния случай това да бъде обект не повече от 45 квадрата, което е ограничение към наемател или концесионера.\r\nМарияна ВАЛЕНТИНОВА", "date": "2018.05.22", "title": "Арх. Камен Жейнов, Община Каварна: Предложените промени за преместваемите  обекти донякъде ощетяват наемателите и концесионерите на морските плажове"}
{"url": "http://www.focus-news.net/news/2018/05/22/2524838/afp-es-zapochva-pregovori-za-targovski-sporazumeniya-s-avstraliya-i-nova-zelandiya.html", "text": "Европейският съюз стартира официално преговорите за подписване на споразумения за свободна търговия с Австралия и Нова Зеландия, част от стремежите на Брюксел да насърчава сделки в отговор на засилващия се протекционизъм на САЩ, предава AFP.\r\n„Днешното решение за стартиране на търговски преговори с Австралия и Нова Зеландия е... напомняне на света за ангажимента на ЕС към отвореност, свободна търговия и глобално сътрудничество\", заяви Емил Караниколов, министър на икономиката на България – страната, която председателства Съвета на ЕС.Тереза Герова", "date": "2018.05.22", "title": "AFP: ЕС започва преговори за търговски споразумения с Австралия и Нова Зеландия"}
{"url": "http://www.focus-news.net/news/2018/05/22/2524828/ministar-nikolay-nankov-nad-60-ot-vik-infrastrukturata-e-na-okolo-30-40-godini-imame-dori-tseli-gradove-s-vodoprovodi-nad-60-godini.html", "text": "Над 60% от ВиК инфраструктурата е на около 30-40 години. Това каза пред журналисти министърът на регионалното развитие и благоустройството Николай Нанков, който взе участие в дискусионния форум „Новите инвестиции във ВиК инфраструктура“, предаде репортер на Агенция „Фокус“. „Имаме дори цели градове с водопроводи над 60 години“, добави той. По думите му с предстоящите проекти канализацията ще покрие почти всички изисквания на европейските регламенти за свързаност на населени места. Той уточни, че услугата пречистване на отпадни води е скъпо удоволствие. „Голяма част от повишаването на цената на водата се дължат именно на тази услуга, която в някои райони на България все още не беше налична, както в Ямбол например. \r\nМинистър Нанков уточни, че до края на юни месец ще бъде внесен за обществено обсъждане Законът за ВиК. „Все пак е изцяло нов закон. Все още имаме някои разминавания с част от бранша, но ще ги изчистим“, каза още Николай Нанков. \r\nЛюба АЛЕКСИЕВА", "date": "2018.05.22", "title": "Министър Николай Нанков: Над 60% от ВиК инфраструктурата е на около 30-40 години, имаме дори цели градове с водопроводи над 60 години"}
{"url": "http://www.focus-news.net/news/2018/05/22/2524837/plovdiv-direktorat-na-regionalniya-etnografski-muzey-dots-d-r-angel-yankov-beshe-nagraden-s-pocheten-znak-zlaten-vek-po-povod-24-may.html", "text": "Доц. д-р Ангел Янков, директор на Регионален етнографски музей – Пловдив беше награден с почетен знак „Златен век“ – печат на Цар Симеон Велики – златен, грамота за принос в развитието и утвърждаването на българската култура и национална идентичност и по повод 24 май – Ден на българската просвета и култура и на славянската писменост. Това съобщиха за Радио „Фокус“ - Пловдив от Регионалния етнографски музей. Министърът на културата Боил Банов връчи традиционните годишни награди по случай 24 май.\r\nНа официална церемония в Национална галерия „Двореца“ престижните отличия на Министерството на културата получиха творци и артисти от различни области на изкуствата за техния принос в развитието на българската култура и духовност.", "date": "2018.05.22", "title": "Пловдив: Директорът на Регионалния етнографски музей доц. д-р Ангел Янков беше награден с почетен знак „Златен век“ по повод 24 май"}
{"url": "http://www.focus-news.net/news/2018/05/22/2524834/nsi-prez-2017-g-teatralnite-predstavleniya-se-uvelichavat-s-11-dokato-poseshteniyata-namalyavat-s-32.html", "text": "През 2017 г. в действащите 74 театъра в страната са организирани 15 333 представления, посетени от 2 222 хил. зрители, като спрямо 2016 г. представленията се увеличават с 1.1%, докато посещенията намаляват с 3.2%. Средният брой посетители на едно представление също намалява от 151 през 2016 г. на 145 през 2017 година. Това показвата данните на Националния статистически институт (НСИ). Разпределението на театрите по вид  и реализирани постановки през 2017 г. е следното:\r\n- 35 драматични театъра с 6 146 представления;\r\n- 23 куклени театъра с 5 774 представления;\r\n- 7 драматично-куклени театъра с 1 926 представления;\r\n- 7 оперни и балетни театъра с 1 122 представления;\r\n- 2 оперетни театъра с 365 представления.\r\nПрез 2017 г. в страната развиват дейност 54 музикални колектива - 5 филхармонии, 25 професионални ансамбъла за народни песни и танци и 24 оркестъра. Представленията на тези колективи се увеличават с 0.3%, а посещенията - с 3.4% в сравнение с 2016 година.\r\nДружества, сдружения и музикални компании са организирали следните прояви през 2017 година:\r\n- естрадни (поп, рок, фолк и др.) - 522 концерта, посетени от 229.0 хил. лица;\r\n- фолклорни - 131 концерта, посетени от 59.9 хил. лица;\r\n- камерни и симфонични - 113 концерта, посетени от 27.3 хил. лица.", "date": "2018.05.22", "title": "НСИ: През 2017 г. театралните представления се увеличават с 1.1%, докато посещенията намаляват с 3.2%"}
{"url": "http://www.focus-news.net/news/2018/05/22/2524835/komisarite-dimitris-avramopulos-vera-yourova-i-dzhulian-king-shte-posetyat-sofiya-za-ministerskata-sreshta-es-sasht-po-vaprosite-na-pravosadieto-i-vatreshniya-red.html", "text": "Комисарят отговарящ за миграцията, вътрешните работи и гражданството Димитрис Аврамопулос, комисарят по въпросите на правосъдието, потребителите и равнопоставеността между половете Вера Йоурова и комисарят по Съюза на сигурност Джулиан Кинг пристигат в София, за да участват в Министерската среща ЕС - САЩ по въпросите на правосъдието и вътрешния ред. Това съобщиха от пресцентъра на Представителството на ЕК в България. Те ще представят ЕС заедно с министъра на вътрешните работи Валентин Радев и министъра на правосъдието Цецка Цачева от името на Българското председателство, към които ще се присъединят и министърът на вътрешните работи Херберт Кикл и министърът на правосъдието Йозеф Мозер на Австрия от предстоящото Австрийско председателство на Съвета на ЕС. \r\nСрещата, която се провежда два пъти годишно, ще се фокусира върху сътрудничеството между ЕС и САЩ в борбата с тероризма, сътрудничеството в киберпространството, транснационалната организирана престъпност и миграцията, управлението на границите и текущата работа за постигане на пълна визова реципрочност.", "date": "2018.05.22", "title": "Комисарите Димитрис Аврамопулос, Вера Йоурова и Джулиан Кинг ще посетят София за Министерската среща ЕС - САЩ по въпросите на правосъдието и вътрешния ред"}
{"url": "http://www.focus-news.net/news/2018/05/22/2524836/dobrich-obshtinata-organizira-lunapark-v-sedmitsata-v-koyato-se-otbelyazva-24-may.html", "text": "Общината организира лунапарк в седмицата, в която се отбелязва 24 май. Това съобщи арх. Боян Коларов, зам.-кмет „Устройство на територията“ в Община град Добрич, предаде кореспондент на Радио „Фокус” – Варна. Досега лунапаркът беше разполаган на площад „Демокрация“ или пред Органова зала. Тази година за първи път е избрано ново място – пространството до фитнеса на открито в Градския парк „Св. Георги“. „Ще видим дали това е успешен или неуспешен експеримент. Просто трябваше да проверим до колко мястото му е удачно. Мисля, че сме споделяли и друг път, че мястото на площад „Демокрация“ става притеснително, защото самият площад представлява една строителна конструкция. Той е бетонна плоча във въздуха, която се носи от колони. Тъй като тя е вече на 40 години, никога досега не е обслужвана строително, започваме да се замисляме до колко би могла да понася натоварване. Затова решихме, че това място вече няма да използваме за такива цели“, коментира арх. Коларов. Атракционите вече са разположени в парка и се радват на интерес. \r\nЖулиета НИКОЛОВА", "date": "2018.05.22", "title": "Добрич: Общината организира лунапарк в седмицата, в която се отбелязва 24 май"}
{"url": "http://www.focus-news.net/news/2018/05/22/2524840/veliko-tarnovo-50-hilyadi-leva-shte-badat-vlozheni-v-8-proekta-na-obshtina-svishtov-po-programa-mestni-initsiativi.html", "text": "Осем са одобрените проекти по програма „Местни инициативи“ на Община Свищов през настоящата година. Бюджетът отново е в размер на 50 хиляди лева, които са реципрочно разпределени, както следва – 25 хиляди за капиталови разходи и 25 хиляди за текущи. Това каза в предаването „Добре дошли в Свищов“ на Радио „Фокус“ – Велико Търново Стоян Парашкевов, директор на Дирекция „Административно-правно, информационно обслужване, управление на проекти и европейски въпроси“. Шест от проектите са в населените места от общината, а останалите два са в град Свищов. Дейностите по тях вече започнаха, а срокът за приключване е 4-месечен. „Проектите имат различна насоченост и съответно са много различни. Има такива, които са инфраструктурни. Например проектът на село Морава. Там, със собствени средства, се ремонтира една от улиците, а с парите по програма „Местни инициативи“ ще бъдат изградени прилежащите тротоари. По същия начин в кметство Драгомирово се ремонтира покривът на пенсионерския клуб. Има и проекти, които са насочени към облагородяване на околната среда, създаване на места за отдих. Такъв е проектът на Инициативна група граждани от кв. „Симеон Ванков“ в град Свищов, чиято инициатива е да се облагородят трите детски и спортни площадки в квартала. Такъв е и проектът на кметство Вардим, където идеята е да се създаде един нов кът за отдих и игри на брега на Дунава“, разказа Стоян Парашкевов. Той припомни и, че горната граница за финансиране на различните дейности е 20 хиляди лева и има един проект, в който ще бъде вложена такава сума – в село Вардим. Останалите са с „таван“ до 5 хиляди лева.\r\nЛуиза ТРАНЧЕВА", "date": "2018.05.22", "title": "Велико Търново: 50 хиляди лева ще бъдат вложени в 8 проекта на Община Свищов по програма „Местни инициативи“"}
{"url": "http://www.focus-news.net/news/2018/05/22/2524839/nsi-broyat-na-registriranite-v-bibliotekite-chitateli-prez-2017-g-se-uvelichava-s-37-spryamo-2016-g.html", "text": "Броят на регистрираните в библиотеките читатели през 2017 г. се увеличава с 3.7% спрямо 2016 г.Това показвата данните на Националния статистически институт (НСИ). През 2017 г. броят на библиотеките с фонд над 200 хил. библиотечни единици остава непроменен спрямо предходната година (47). Общият им фонд се състои от 34 054 000 библиотечни документа - книги, продължаващи издания - вестници, списания, бюлетини и други, като в структурата му с най-висок дял са книгите - 55.5% (18 895 000), следвани от другите библиотечни документи (аудио-визуални, електронни, графични и картографски издания, микроформи, патенти и стандарти) - 29.6% (10 082 000), и продължаващите издания - 14.9% (5 077 000).\r\nРегистрираните читатели са 248 хил., което е с 3.7% повече в сравнение с предходната година, докато посещенията намаляват с 0.9% и достигат 4 277 000. Заетият библиотечен фонд е 6 233 000 библиотечни единици.\r\nНационалната библиотека „Св.св. Кирил и Методий“ през 2017 г. има регистрирани 8 121 000 библиотечни документа, или с 80 хил. повече в сравнение с предходната година. Библиотечният фонд в 26-те регионални библиотеки в областните центрове е 11 819 хил. библиотечни единици, като заетият библиотечен фонд в тях намалява със 161 хил. (4.3%) в сравнение с 2016 година.", "date": "2018.05.22", "title": "НСИ: Броят на регистрираните в библиотеките читатели през 2017 г. се увеличава с 3.7% спрямо 2016 г."}
{"url": "http://www.focus-news.net/news/2018/05/22/2524843/arh-kamen-zheynov-obshtina-kavarna-premahvaneto-na-premestvaemite-obekti-mozhe-da-dovede-do-nova-poyava-na-raznosna-targoviya-po-plazhovete.html", "text": "Премахването на преместваемите обекти може да доведе до нова поява на разносна търговия по плажовете. Това каза в интервю за Радио „Фокус“ – Варна арх. Камен Жейнов, главен архитект на Община Каварна. „В миналото беше точно така, особено по плажовете. При липсата на преместваеми обекти имаше разносна търговия, което беше притеснително и за плажуващите. Притеснявам се по отношение на тази промяна да не се окаже, че вместо да изпишем вежди, ще извадим очи“, добави арх. Жейнов. По думите му притеснително е и самото прилагане на тези промени върху Закона за устройство на Черноморското крайбрежие. „Това ми се струва неправилно, несправедливо. Другата голяма разлика е, че Общинският съвет също ще има отношение към поставяемите обекти, което е справедливо да бъде така. Те са представители на гражданите, а гражданите имат право да преценяват как искат да изглежда града“, заяви арх. Жейнов. Той отбеляза, че ако обектите са поставени според изискванията на закона би трябвало да могат да бъдат премахнати или преместени за кратко време, като не се създават затруднения за почиващите. „Но ще бъде неприятно, защото част от обектите са на тези места от 10-15 години. Имате картина на стената и тя стои на това място 15 години, когато я свалите, се вижда едно светло петно.  Същото ще се получи с преместваемите обекти – петна в населените места. Това нарушава средата и не е лицеприятно“, добави арх. Жейнов.\r\nМарияна ВАЛЕНТИНОВА", "date": "2018.05.22", "title": "Арх. Камен Жейнов, Община Каварна: Премахването на преместваемите обекти може да доведе до нова поява на разносна търговия по плажовете"}
{"url": "http://www.focus-news.net/news/2018/05/22/2524841/adelina-stefanova-vavedenie-bogorodichno-blagoevgrad-netlennite-moshti-na-sveti-yoan-knyaz-vladimir-balgarski-chudotvorets-se-namirat-v-grad-elbasan-albaniya.html", "text": "Нетленните мощи на свети Йоан княз Владимир Български чудотворец се намират в град Елбасан, Албания. Това каза за Радио „Фокус“ - Пирин Аделина Стефанова, уредник в храм „Въведение Богородично“ - Благоевград. Тя подчерта, че мощите му са прославени с изтичане на целебно миро и с извършване на чудеса. По думите ѝ в град Елбасан има и манастир, наречен „Свети Иван“ в негова чест, където всъщност са и мощите на светеца. Този манастир е действащ и е обявен за български културно-исторически паметник. Старобългарски надпис в манастира осведомява, че манастирската черква е унищожена, вероятно от земетресение, и построена наново от Карло Топия, който е обновител и ктитор на манастира. Стефанова добави, че манастирът е изграден на лобното място на светеца – там, където е бил посечен на областната граница.\r\nНатали СТЕФАНОВА", "date": "2018.05.22", "title": "Аделина Стефанова, „Въведение Богородично“ - Благоевград: Нетленните мощи на свети Йоан княз Владимир Български чудотворец се намират в град Елбасан, Албания"}
{"url": "http://www.focus-news.net/news/2018/05/22/2524844/arh-boyan-kolarov-zam-kmet-na-dobrich-avtobusnite-spirki-ot-gradskiya-transport-sa-v-losho-sastoyanie.html", "text": "Автобусните спирки от градския транспорт са в лошо състояние и почти няма здрава. Всички те по някакъв начин са станали обект на вандалски прояви. Това каза арх. Боян Коларов, зам.-кмет „Устройство на територията“ в Община град Добрич, предаде кореспондент на Радио „Фокус” – Варна. Направен е обход на кв. „Рилци“ и на самия град Добрич, за да се установи състоянието на автобусните спирки от градския транспорт. В последните години всички те бяха обновени, ремонтирани, бяха изградени и нови. Огледът е установил, че почти навсякъде има белези на агресия, изпочупени са елементи. От Общината недоумяват защо тези красиви нови съоръжения, изградени за удобство на гражданите, не се пазят. „Как ще излизаме от положението тепърва трябва да мислим, защото в крайна сметка поддръжката за случайни повреди е едно, но поддръжката за системно, вероломно унищожаване е съвсем друго нещо. И това изисква вече съвсем друго финансиране. Аз в момента нямам отговор, трябва да го търсим заедно“, коментира зам.-кметът. Той допълни, че общинската администрация остава отворена за предложения от страна на гражданите за справяне с проблема. \r\nЖулиета НИКОЛОВА", "date": "2018.05.22", "title": "Арх. Боян Коларов, зам.-кмет на Добрич: Автобусните спирки от градския транспорт са в лошо състояние"}
{"url": "http://www.focus-news.net/news/2018/05/22/2524846/veliko-tarnovo-studenti-i-akademichni-prepodavateli-ot-svishtov-uchastvaha-v-mezhdunarodni-nauchni-forumi-v-rumaniya.html", "text": "Студенти и преподаватели от Стопанска академия „Димитър А. Ценов” – Свищов участваха в два международни научни форуми, които се проведоха в гр. Александрия, организирани от местния филиал на Университет Валахия, Румъния. Това съобщиха от пресцентъра на Стопанска академия „Димитър А. Ценов”. Свищовското висше училище бе съорганизатор, както на първото, така и на второто издание  на международна научна конференция на тема „Глобализация, иновации и развитие: тенденции и перспективи”. Освен в научното пространство, конференцията беше широко разгласена в град Александрия с три транспаранта на главната улица „Дунав”. При откриване на форума, приветствие към участниците отправи ректорът на Стопанска академия – доц. д-р Иван Марчевски, който връчи и поздравителен адрес на декана на филиала доц. д-р Йоана Панагорец. Аналитично и интересно беше и словото на ректора на Университета „Валахия” – Търговище доц. д-р Калин Орос за бъдещето на висшето образование.  Освен от България и Румъния бяха изнесени и доклади на учени от Република Хърватска и Гърция.\r\nКонференцията бе организирана в четири тематични направления – Стабилно развитие на Европейския съюз, Публичната администрация и социална отговорност в европейски контекст, Иновации и информационни технологии, разнообразие и местно развитие. От Стопанска академия    участваха проф. д-р Красимир Шишманов, проф. д-р Никола Янков, доц. д-р Росица Колева и доц. д-р Румен Ерусалимов. Те бяха модератори на секции и представиха свои доклади в различни научни области. Всички доклади ще бъдат публикувани от в книга от Издателство Lumen,  индексирано в следните бази от данни: EBSCO, ECONLIT, REPEC, CEEOL, ISI Thomson Proceedings.\r\nЗа втора поредна година свищовски студенти участваха в международната студентска научна конференция, организирана също от Университет Валахия, филиал Александрия. Тазгодишното издание на форума бе на тема „Публичната администрация и конкурентоспособността на услугите в контекста на устойчивото развитие”. Участниците представиха разработки в четири панела: „Право и публична администрация”, „Икономика, търговия, туризъм”, „Селско стопанство”, „Информатика”. При откриване на конференцията, приветствия от страна на Стопанска академия поднесоха проф. д-р Красимир Шишманов – зам.-председател на Общото събрание и проф. д-р Никола Янков – Професор Хонорификус на Университет „Валахия”. \r\nСвищовското висше училище представиха 14 студенти и докторанти от различни курсове от специалностите „Бизнес информатика”, „Финанси”, „Икономика на туризма”, „Индустриален бизнес” и „Аграрна икономика”. Те презентираха на английски език докладите си в различните тематични направления. В панел „Селско стопанство” свищовски участници заеха призови места – докторант Георги Димитров от катедра „Аграрна икономика” беше класиран на първо място, а неговият колега – докт. Георги Ангелов зае четвърто място.", "date": "2018.05.22", "title": "Велико Търново: Студенти и академични преподаватели от Свищов участваха в международни научни форуми в Румъния"}
{"url": "http://www.focus-news.net/news/2018/05/22/2524842/nsi-proizvedenite-palnometrazhni-filmi-prez-2017-g-namalyavat-s-286-spryamo-predhodnata-godina.html", "text": "През 2017 г.са произведени общо 106 пълнометражни, късометражни и среднометражни филма, от тях 55 за киномрежата, 51 за телевизията, в т.ч. 3 сериалa с общо 146 епизода. Това показвата данните на Националния статистически институт (НСИ).\r\nПроизведените пълнометражни филми са 25 (22 за киномрежата и 3 за телевизията) и намаляват с 10 (28.6%) спрямо предходната година.\r\nПроизведените късометражни и среднометражни филми са 81, от които 13 игрални, 56 документални и образователни и 12 анимационни. В сравнение с 2016 г. производството на този вид филми се увеличава с 10, или 14.1%.\r\nВ края на 2017 г. кината в страната са 68, а киноекраните - 226, като броят им нараства спрямо 2016 г. съответно с 9 и 6. Мултиплексите1 са 12 и в тях са осъществени 66.8% от всички прожекции и 71.1% от посещенията.\r\nПрез 2017 г. в сравнение с предходната година прожекциите в кината се увеличават с 10.7%, а посещенията намаляват с 0.8%. Прожектирани са 9 437 филма, които според националността им се разпределят, както следва: 912 български, 2 570 европейски, 5 524 от САЩ и 431 от други страни.\r\nНай-голям е броят на кината в Югозападния район - 21 със 181 хил. прожекции, посетени от 2.9 млн. зрители. В столицата функционират 16 кина със 102 екрана, в които са прожектирани 3 354 филма.", "date": "2018.05.22", "title": "НСИ: Произведените пълнометражни филми през 2017 г.  намаляват с 28.6% спрямо предходната година"}
{"url": "http://www.focus-news.net/news/2018/05/22/2524845/nsi-prez-2017-g-izlachenite-radiopredvaniya-sa-s-19-poveche-v-sravnenie-s-2016-g.html", "text": "През 2017 г. в страната функционират 85 регистрирани и лицензирани радиооператори, които са излъчили 723.6 хил. часа радиопредавания, или с 1.9% (13.3 хил. часа) повече в сравнение с 2016 година. Най-голям е делът на излъчените музикални предавания - 49.9%, следван от новините (бюлетини, коментари, спортни новини и прогнози за времето) - 12.0%. Това показвата данните на Националния статистически институт (НСИ).\r\nПрез 2017 г. в страната функционират 117 регистрирани и лицензирани български телевизионни оператора, което е с 4 по-малко от предходната година. Телевизиите с наземно разпръскване и тези по кабел и сателит са излъчили програми с обща продължителност 749.6 хил. часа, или с 4.3% по-малко в сравнение с 2016 година. Специализираните предавания са разпределени по часове, както следва:\r\n- художествени предавания (игрални, телевизионни и видеофилми) - 186.8 хил. часа;\r\n- музикални предавания - 102.3 хил. часа;\r\n- новини (бюлетини, коментари, спортни новини и прогнози за времето) - 68.8 хил. часа;\r\n- реклами - 47.9 хил. часа;\r\n- образователни предавания - 9.6 хил. часа.", "date": "2018.05.22", "title": "НСИ: През 2017 г. излъчените радиопредвания са с 1.9% повече в сравнение с 2016 г."}
{"url": "http://www.focus-news.net/news/2018/05/22/2524850/sliven-73-godishna-zhena-ot-nova-zagora-e-stanala-zhertva-na-telefonna-izmama-sas-sumata-ot-1-500-leva-i-zlatni-nakiti.html", "text": "73-годишна жена от Нова Загора е станала жертва на телефонна измама със сумата от 1 500 лева и златни накити. Това съобщиха от ОДМВР - Сливен. На 21 май за времето от 14.00 до 15.00 часа жената е получила телефонно обаждане от мъж, който със заплахи и закани е пискал сумата от 20 000 лева. Жената е прекъснала разговора. Малко след това е получила обаждане от мъж, който се е представил за полицейски служител с името Лазаров. Мнимият полицай е уверил жената, че знае за обаждането със заплахите и я убеждава да съдейства, като предаде всички налични пари и златни накити. Въвлечена в измамната схема жената е оставила пред дома си сумата от 1 500 лева и златни накити на неустановена стойност. По случая е образувано досъдебно производство. \r\nОДМВР - Сливен за поред път предупреждава, че схемата на телефонните измами може да бъде променена, но искането на пари и ценности остава.", "date": "2018.05.22", "title": "Сливен: 73-годишна жена от Нова Загора е станала жертва на телефонна измама със сумата от 1 500 лева и златни накити"}
{"url": "http://www.focus-news.net/news/2018/05/22/2524847/mrrb-blizo-16-mlrd-lv-shte-badat-investirani-vav-vik-v-51-naseleni-mesta-chrez-investitsiite-podobreni-uslugi-shte-poluchavat-nad-2-mln-dushi.html", "text": "1,59 млрд. лв. от Оперативна програма „Околна среда 2014-2020 г.“ ще бъдат вложени в изграждане или реконструкция на водопроводи, канализация, пречиствателни станции и други съоръжения в 51 населени места. Това обяви днес министърът на регионалното развитие и благоустройството Николай Нанков по време на организирания от министерството дискусионен форум „Новите инвестиции във ВиК инфраструктура“, съобщиха от пресцентъра на МРРБ. \r\nПредстои да бъде реконструирана и изградена близо 1300 км ВиК мрежа. През този програмен период ще се строят две нови пречиствателни станции за отпадъчни води в област Бургас – едната ще обслужва курортите „Св. Влас“ и „Елените“, а другата е в Карнобат. Ще бъде изградена и една пречиствателна станция за питейни води в Шумен. 15 пречиствателни станции за отпадъчни води, една за питейни води и още 146 помпени станции ще бъдат реконструирани, както и колектори и вътрешна ВиК мрежа. Обектите, които ще бъдат финансирани, са определени с изготвянето на регионалните прединвестиционни проучвания с финансиране от ОПОС 2014-2020 в 14 области, обслужвани от един ВиК оператор - Бургас, Варна, Видин, Враца, Добрич, Кърджали, Перник, Пловдив, Русе, Силистра, Сливен, Стара Загора, Шумен и Ямбол. Такова проучване беше направено пилотно за Смолян със средства от Оперативна програма „Околна среда 2007-2013 г.“ Столична община отделно също изготвя регионално прединвестиционно проучване. \r\nЧрез регионалните прединвестиционни проучвания вече е ясна и пълната картина на състоянието на ВиК съоръженията, водопотреблението и тенденциите на развитие. Регионалният министър подчерта, че тези близо 1,6 млрд. лв. са приоритизирани на база най-належащи нужди. Той обърна внимание, че ресурсът е огромен, като ще се измерва дългосрочният ефект от него както върху инфраструктурата, така и върху потребителите. \r\nПред участниците във форума министър Нанков посочи, че за първи път през този програмен период инвестициите ще се извършват от ВиК операторите, тъй като те най-добре знаят какво е нужно за дадената територия. Все повече се убеждаваме, че това е правилният подход, защото това са хората, които познават системата най-добре, допълни той. Чрез използването на нови проектантски решения тези инвестиции няма да навредят на съществуващата инфраструктура и ще има плавен преход и подобрена работа на системите. \r\nРегионалният министър подчерта, че ВиК отрасълът е жизнено важен и активите в него са огромни – близо 90 000 км мрежа. Това се равнява на 250 магистрали като „Тракия“ и е над два пъти повече от цялата пътна мрежа – републиканска и общинска, която е общо около 40 000 км. Освен това ВиК мрежата е под земята и това създава допълнителни трудности за поддръжката й. \r\nОт 2009 г. тече процес, който наричаме реформа във ВиК отрасъла. Трябва да го реформираме, за да е устойчив от финансова, технологична и екологична гледна точка, заяви министърът. Той коментира, че дебатът по Многогодишната финансова рамка след 2020 г. вече е започнал, като посочи, че се съхраняват инвестициите в базисна инфраструктура, в екология, в иновации и човешки капитал, но на принципа пари срещу реформи и затова реформата в отрасъл ВиК трябва да завърши.", "date": "2018.05.22", "title": "МРРБ: Близо 1,6 млрд. лв. ще бъдат инвестирани във ВиК в 51 населени места, чрез инвестициите подобрени услуги ще получават над 2 млн. души"}
{"url": "http://www.focus-news.net/news/2018/05/22/2524851/varna-istoricheskiyat-muzey-v-grada-shte-poluchi-antichni-i-srednovekovni-moneti-zadarzhani-na-mitnitsa-varna.html", "text": "Антични и средновековни монети, задържани при опит за незаконно изнасяне, са били отнети в полза на Държавата от Митница \"Варна\". Това съобщават от Регионалния исторически музей във Варна. Монетите ще бъдат предадени на музея. На съвместна пресконференция утре представители на двете институции ще изнесат подробна информация относно обстоятелствата по задържането на ценните предмети и тяхната значимост за археологията и историята.", "date": "2018.05.22", "title": "Варна: Историческият музей в града ще получи антични и средновековни монети, задържани на Митница \"Варна\""}
{"url": "http://www.focus-news.net/news/2018/05/22/2524854/kardzhali-politsiyata-raboti-po-dva-sluchaya-na-izmami-za-nad-38-000-lv.html", "text": "Полицията работи по два случая на измами за общо над 38 000 лв. Това съобщиха от ОДМВР - Кърджали. Две досъдебни производства за измами са образувани в РУ - Кърджали с постановления на Районната прокуратура. В тримесечен период миналата година 44-годишна заблуждавала 69-годишен, че има нужда спешно от средства за лечение на болни близки и прибрала сумата от 31 300 лв., които не е върнала. 56-годишен взел 3 500 евро и 300 лири от двама мъже на 60 и 61 години с обещанието, че ще им помогне за събирането на документи за пенсия, но не изпълнил поетия ангажимент. По двата случая работата сектор „Охранителна полиция“ в РУ - Кърджали и разследващ полицай.", "date": "2018.05.22", "title": "Кърджали: Полицията работи по два случая на измами за над 38 000 лв."}
{"url": "http://www.focus-news.net/news/2018/05/22/2524848/pg-na-bsp-za-balgariya-provezhda-zasedanie-v-zala-iztok-na-narodnoto-sabranie.html", "text": "ПГ на \"БСП за България\" провежда заседание в зала \"Изток\" на Народното събрание, научи репортер на Агенция \"Фокус\". Заседанието е редовно преди пленарното заседание. Очаква се на него да бъде обсъдена позицията на партията във връзка с исканата от ГЕРБ оставка на депутата от БСП Таско Ерменков. \r\nДеница КИТАНОВА", "date": "2018.05.22", "title": "ПГ на \"БСП за България\" провежда заседание в зала \"Изток\" на Народното събрание"}
{"url": "http://www.focus-news.net/news/2018/05/22/2524849/zhivko-yanakiev-byuro-po-truda-burgas-3-706-dushi-sa-registriranite-v-byuroto-po-truda-kam-kraya-na-mesets-april.html", "text": "3 706 души са регистрираните в бюрото по труда към края на месец април 2018 година. Това каза на пресконференция днес Живко Янакиев, директор на Бюрото по труда в Бургас, предаде репортер на Радио „Фокус“ – Бургас. „Спрямо предходния месец е отчетено намаление с 587 души. В община Бургас намалението е с 549 лица, в община Средец намалението е с 22 лица и в община Камено – с 16 лица. Заявените работни места на първични пазар на труда в Дирекция бюро по труда в Бургас за месец април са 1711“, каза още Янакиев. По думите му обявените свободни места били повече от хората, активно търсещи работа. \r\n„Започва набиране на кандидати за курсове по Оперативно счетоводство туроператори и сервитьори с оглед търсенето на пазара на труда\", каза още Живко Янакиев. По думите му курсовете са насочени към безработни лица, регистрирани в Бюро по труда. Една от целите групи хора с малко търсена професия или без такава. „560 лица вече са се включили в различни курсове за професионална квалификация до месец април т. г. Голяма част от тях вече са го приключили и им предстои процеса на трудова реализация“, каза още Янакиев.\r\nВеселина НИКОЛОВА", "date": "2018.05.22", "title": "Живко Янакиев, Бюро по труда - Бургас: 3 706 души са регистрираните в бюрото по труда към края на месец април"}
{"url": "http://www.focus-news.net/news/2018/05/22/2524855/stara-zagora-na-30-may-v-grada-shte-se-provede-test-drayv-na-avtomobil-s-vodorodno-gorivo.html", "text": "На 30 май 2018 г. в Стара Загора всеки, който желае, ще може да седне зад волана и да направи тест-драйв с автомобил, работещ изцяло с водородно гориво чрез водородна горивна клетка - TOYOTA MIRAI FUEL CELL. Това съобщиха от пресцентъра на Общината. Това ще бъде възможно в рамките на Деня на водородното гориво и технологии, който се провежда по повод десетата годишнина на Съвместно предприятие \"Горивни клетки и водород\". \r\nСъбитието ще даде възможност на участниците да научат повече за предимствата на горивните клетки и водородните технологии, за визията на Европейския съюз по отношение водородните технологии, както и за актуалните проекти на европейско и национално ниво. Ще бъдат представени образователни филмчета, както и демонстрационни инсталации.\r\nИнициативата се реализира с помощта на БАН, Българското водородно общество, Община Стара Загора, Регионален академичен център (РАЦ) Стара Загора, Холдинг ЗАГОРА и Мол Галерия.\r\nТехнологиите за горивни клетки и водород имат голям потенциал за постигането на нисковъглеродна икономика, осигурявайки енергийно захранване за различни приложения, без отделяне на вредни емисии. Горивните клетки са надежден и гъвкав ресурс, който може да има най-различни приложения - от автомобили, мотоциклети, кораби, автобуси, жилищни сгради до металургични комбинати. Клетките могат да бъдат захранвани с водород, който от своя страна се произвежда от 100% възобновяеми източници, като например вятърна или слънчева енергия. Освен това, излишната енергия, произведена от тези източници, може да се съхранява под формата на водород за ползване през периоди с недостиг на слънчева енергия или вятър.\r\nСъвместно предприятие \"Горивни клетки и водород\" е уникално европейско публично-частно партньорство, което работи за ускореното навлизане на пазара на технологиите, базирани на горивни клетки и водород. Тези технологии имат огромен потенциал за декарбонизацията на транспорта и диверсификацията на източниците на енергия. Те допринасят за намаляване на емисиите на парникови газове, позволяват повишаването на дела на възобновяемите енергийни източници и, поради ефективността си, значително намаляват общото потребление на енергия.", "date": "2018.05.22", "title": "Стара Загора: На 30 май в града ще се проведе тест-драйв на автомобил с водородно гориво"}
{"url": "http://www.focus-news.net/news/2018/05/22/2524858/kyustendil-v-grada-shte-se-provede-aktsiya-po-kravodaryavane-na-29-may.html", "text": "В града се организира акция по кръводаряване. Това съобщи за Радио „Фокус” – Кюстендил д-р Десислава Илиева, началник на отделението по трансфузионна хематология в кюстендилската болница. Акцията ще се проведе на 29 май за времето от 9.30 часа до 14.00 часа в залата на Община Кюстендил. Тя ще премине под надслов „Кюстендилци за Кюстендил”. В рамките на акцията екипът на Кръвна станция ще взема кръв от доброволци, желаещи да се включат в благородната инициатива.\r\nВенцеслав ИЛЧЕВ", "date": "2018.05.22", "title": "Кюстендил: В града ще се проведе акция по кръводаряване на 29 май"}
{"url": "http://www.focus-news.net/news/2018/05/22/2524856/d-r-emiliya-baeva-zam-kmet-na-dobrich-vandalskite-proyavi-v-parka-i-v-detski-zavedeniya-prodalzhavat.html", "text": "Вандалските прояви в парка и в детски заведения продължават и е достатъчно човек да се разходи из града, за да види последствията от тях. Това каза д-р Емилия Баева, зам.-кмет „Хуманитарни дейности“, предаде кореспондент на Радио „Фокус” – Варна. Зам.-кметът посочи, че има случай на счупена табела на кампанията „Бъди здрав!“ в Градския парк „Св. Георги“. Табелата е счупена с юмрук. „Просто съвсем съзнателно тя е счупена, някой съвсем съзнателно е изразил яростта си“, коментира д-р Баева. Има и друга, която също най-вероятно е била обект на посегателство, но по-леко. Предполага се, че е била изтръгната и след това поставена отново, но на по-ниско ниво. Отделно от тези случаи в края на миналата седмица при оглед от специалисти на съоръжения в детските ясли е установено, че вратата на Детска ясла № 6 е горена със запалка. Зам.-кметът подчерта, че вратата е нова, наскоро сменена. В Детска ясла № 4 в жк. „Балик“ е изтръгната и счупена външна алуминиева щора. В това детско заведение Общината за първи път постави такива щори с цел отново предпазване от вандалски прояви, да не се чупят прозорци на сградата. От Общината уточниха, че радостта от новите придобивки е заменена от загрижеността за опазването на новите съоръжения, отбеляза д-р Баева. Тя допълни, че администрацията не възразява съоръженията от детските площадки в градини и ясли да се ползват и от външни лица, завели там своите деца, но апелът е тази общинска собственост да се пази. \r\nЖулиета НИКОЛОВА", "date": "2018.05.22", "title": "Д-р Емилия Баева, зам.-кмет на Добрич: Вандалските прояви в парка и в детски заведения продължават"}
{"url": "http://www.focus-news.net/news/2018/05/22/2524857/hristo-mihaylov-lyubomira-gancheva-i-vladimir-marinov-sa-novite-zamestnik-predsedateli-na-pp-abv.html", "text": "Христо Михайлов, Любомира Ганчева и Владимир Маринов са новите заместник-председатели на ПП АБВ. Те бяха представени по време на пресконференция на новоизбрания председател на партията Румен Петков, предаде репортер на Агенция „Фокус“. Михайлов ще се занимава с организационната дейност, Ганчева с младежките политики. \r\nИзпълнителното бюро на АБВ включва общо 15 души: Румен Петков, Христо Михайлов, Любомира Ганчева, Владимир Маринов, Валери Иванов, Георги Илчев, Георги Кючуков, Димитър Димитров, Емил Кало, Иван Цанов, Йорданка Георгиева, Любомир Халачев, Невена Стоянова, Петър Първанов и Пламена Заячка. Като приоритети на новото ръководство Петков изтъкна реализацията на АЕЦ „Белене“ и Южен поток. „Убедени противници сме на налагане на двойните стандарти. Несероизно звучи и дискредитира европейската идея изявлението на канцлера Меркел, че Германия винаги е гледала на Северен поток като икономически проект“, каза Петков. \r\nДеница КИТАНОВА", "date": "2018.05.22", "title": "Христо Михайлов, Любомира Ганчева и Владимир Маринов са новите заместник-председатели на ПП АБВ"}
{"url": "http://www.focus-news.net/news/2018/05/22/2524860/veliko-tarnovo-s-nova-ekspozitsiya-i-golyamo-tarzhestvo-narodno-chitalishte-probuda-v-selo-delyanovtsi-otbelyaza-90-godini-ot-sazdavaneto-si.html", "text": "С откриването на нова експозиция и голям празник Народно читалище „Пробуда“ в свищовското село Деляновци отбеляза 90 години от създаването си. Това каза в предаването „Добре дошли в Свищов“ на Радио „Фокус“ – Велико Търново кметският наместник на населеното място Валентина Тодорова. Тя уточни, че в тържеството са се включили както самодейни състави от региона, така и гости от Северняшкия ансамбъл в Плевен. „Празникът беше повод за равносметка, беше гордост и удоволствие от изминалите години. Гледаме напред, защото в читалището откриваме надеждата за бъдещето на нашето малко село. То трябва да ни обединява и събира, да извисява българският дух, за да го има българското докато свят светува и за да го има нашето малко, но китно селце“, каза още Валентина Тодорова. В деня на годишнината в читалището е открита и нова експозиция под надслов „Бит и традиции в село Деляновци“, която представя оръдия на труда от миналото. В културния календар на населеното място предстоят тържествено отбелязване на празника 24 май, както и на началото и края на жътвата. В тях ще се включат двата самодейни състава от културната институция – за песни и актьорско майсторство.\r\nЛуиза ТРАНЧЕВА", "date": "2018.05.22", "title": "Велико Търново: С нова експозиция и голямо тържество Народно читалище „Пробуда“ в село Деляновци отбеляза 90 години от създаването си"}
{"url": "http://www.focus-news.net/news/2018/05/22/2524859/sport-kapitanat-na-natsionalniya-otbor-na-balgariya-po-voleybol-shte-prodalzhi-karierata-si-v-montsa.html", "text": "Капитанът на националния отбор на България по волейбол Виктор Йосифов ще продължи кариерата си в Монца. Йосифов подписа договор с италианския клуб за следващия сезон – четвърти пореден за него сред най-силните на Апенините и общо седми в кариерата му.\r\nПрез изминалия шампионат Йосифов играеше за Пиаченца и за втори път бе избран за най-добър блокировач след 2015/2016, когато играеше за тима на Латина.", "date": "2018.05.22", "title": "Спорт: Капитанът на националния отбор на България по волейбол ще продължи кариерата си в Монца"}
{"url": "http://www.focus-news.net/news/2018/05/22/2524862/petko-petkov-su-kliment-ohridski-varna-60-zrelostnitsi-i-153-sedmoklasnitsi-se-yaviha-na-izpita-po-balgarski-ezik-i-literatura.html", "text": "Утре също ще се провеждат държавни зрелостни изпити и национално външно оценяване за 7-ми клас. Това каза за Радио „Фокус“ – Варна Петко Петков, директор на СУ „Климент Охридски“. „Подготовката започна, на практика, още през февруари месец. Всичките необходими нормативни документи – указания, заповеди и инструкции, бяха получени до началото на месец май и имахме достатъчно време да се подготвим. Единственото, което представлява трудност, е, че се налага да организираме два изпита едновременно. Вчера, например, съвпадна разпечатването на 3-тия модул за зрелостния изпит по български език с 1-вия модул по български език за седми клас, а навсякъде се изисква присъствието на директора. С малко повечко нерви, организация и здрави крака нещата се получават“, добави той. По думите му не е имало установени никакви сериозни нарушения, нито произшествия по време на изпитите. За зрелостните изпити от 60 абитуриенти са се явили всички и всички, с изключение на само един, са писали по 3-тия модул. В седми клас всички 153 деца са се явили и са писали и по двата модула. „Убеден съм, че пореден път успехите им ще бъдат такива, че ще можем да се похвалим в края на учебната година“, допълни Петко Петков.\r\nМилена СТОЕВА", "date": "2018.05.22", "title": "Петко Петков, СУ „Климент Охридски“ - Варна: 60 зрелостници и 153 седмокласници се явиха на изпита по български език и литература"}
{"url": "http://www.focus-news.net/news/2018/05/22/2524861/ilko-stoyanov-zam-kmet-na-petrich-obshtinata-razviva-turizma-v-rayona-na-rupite-posredstvom-savmesten-proekt-s-makedonskata-obshtina-novo-selo.html", "text": "Община Петрич развива туризма в района на Рупите посредством съвместен проект с Община Ново село, Република Македония. Това каза за Радио „Фокус“ - Пирин Илко Стоянов, зам.-кмет по финанси към Община Петрич. По думите му проектът касае изграждането на общи туристически маршрути между двете общини, което от друга страна подчертава трансграничния ефект. Той посочи, че една от мерките в изграждането на тези маршрути е всъщност поставянето на информационен център, като тяхната идея е в едната си част той да бъде като виртуален музей със съвсем съвременните технологии, които се ползват в момента. „Двете общини имаме и обща туристическа тема, това е Ванга, която е живяла и в Ново село, и в Петрич, и в Рупите. Проектът, макар и да не изглежда толкова обемен, е изключително конкретен и съществен – да се поддържа връзката и взаимодействието между двете общини“, отбеляза Илко Стоянов. Той каза още, че първо проектът трябва да бъде одобрен и оценен, а след това да се подпише договор, след който периодът на реализация е между 12 и 18 месеца.\r\nНатали СТЕФАНОВА", "date": "2018.05.22", "title": "Илко Стоянов, зам.-кмет на Петрич: Общината развива туризма в района на Рупите посредством съвместен проект с македонската Община Ново село"}
{"url": "http://www.focus-news.net/news/2018/05/22/2524853/mon-nad-55-000-dvanadesetoklasnitsi-se-ochakva-da-se-yavyat-na-vtorata-zadalzhitelna-matura-57-000-sedmoklasnitsi-shte-se-yavyat-na-natsionalno-vanshno-otsenyavane-po-matematika.html", "text": "Над 55 000 дванадесетокласници се очаква да се явят на втората задължителна матура. Това съобщиха от пресцентъра на Министерство на образованието и науката. В 6.30 часа в сградата на Министерството на образованието и науката, ще бъде изтеглен изпитният вариант за втория задължителен зрелостен изпит по избор между 13 учебни предмета. Изтегленият номер на варианта ще важи за изпита по всеки предмет.\r\nИзпитът започва в 8.00 часа и продължава 4 астрономически часа, а за учениците със специални образователни потребности – 6 часа.\r\nЗрелостниците трябва да заемат местата си най-късно до 7.45 ч. и да пишат с черен химикал.\r\nВ 8.50 ч. Ви каним отново в МОН,  където в 9.00 часа ще бъде изтеглен изпитният вариант за национално външно оценяване по математика за седмокласниците.\r\nИзпитът ще започне в 10.00 часа. Той се състои от 2 модула. Първият е модул съдържа 20 задачи от два вида – със структуриран отговор и със свободен отговор.  Продължителността му е 60 мин., а максималният брой точки, който могат да получат учениците, е 65. \r\nВторият модул се състои от 4 задачи с отворен отговор, от които 2 задачи с кратък числов, символен или словесен отговор и 2 задачи с описание и аргументация на решението. Продължителността на този модул е 90 мин., а правилното решение на задачите носи 35 точки. Максималният резултат от двата модула е 100 точки.\r\nСедмокласниците трябва да носят със себе си съответните принадлежности по математика и да пишат със син химикал. Очаква се на изпита по математика да се явят над 57 000 седмокласници.", "date": "2018.05.22", "title": "МОН: Над 55 000 дванадесетокласници се очаква да се явят на втората задължителна матура, 57 000 седмокласници ще се явят на национално външно оценяване по математика"}
{"url": "http://www.focus-news.net/news/2018/05/22/2524865/inzh-yordanka-yancheva-rzi-blagoevgrad-registrirani-sa-otkloneniya-v-kachestvoto-na-piteynata-voda-v-selata-ortsevo-i-kavrakirovo-prez-poslednata-sedmitsa.html", "text": "Нестандартни проби в качеството на питейната вода от последната седмица има от село Орцево – по микробиологични показатели и село Кавракирово – по химични показатели. Това каза в интервю за Радио „Фокус“ – Пирин инж. Йорданка Янчева, началник на отдел „Държавен здравен контрол“ в Дирекция „Обществено здраве“ към Регионална здравна инспекция – Благоевград. Тя отбеляза, че актуална информация за качеството на питейната вода, която се подава към потребителите във връзка с провеждания от Регионална здравна инспекция – Благоевград мониторинг периодично, се публикува на сайта на инспекцията. „От началото на годината са констатирани отклонения в качеството на питейната вода от град Петрич, село Кавракирово, село Ракитна, село Кузьово, село Лютово, село Орцево“, каза още инж. Янчева. Тя добави, че от страна на Регионална здравна инспекция – Благоевград своевременно са издавани предписания за хигиенни мерки като има съставен и един акт. „Съответните отклонения в качеството са отстранени, така че потребителите би следвало да са спокойни“, добави Янчева.\r\nЛивия НИНОВА", "date": "2018.05.22", "title": "Инж. Йорданка Янчева, РЗИ – Благоевград: Регистрирани са отклонения в качеството на питейната вода в селата Орцево и Кавракирово през последната седмица"}
{"url": "http://www.focus-news.net/news/2018/05/22/2524852/forbes-gazovo-dezhavyu-balgariya-poiska-sazhivyavane-na-proekta-za-yuzhen-potok.html", "text": "София разчита на съживяване на проекта за доставки на руски природен газ в страната през Черно море. Държавният глава на България Румен Радев сравни желанието на страната да се превърне в държава, разпределяща ценното гориво, с намерението на Германия да реализира „Северен поток 2“, отбелязват в руската редакция на списание Forbes.\r\nПреди близо три и половина години държавният глава на Руската федерация Владимир Путин обяви, че Москва се отказва от проекта за строителството на „Южен поток“, след като правителството в София така и не издаде разрешение за него. Почти веднага след това „Газпром“ подписа споразумение за изграждането на ново съоръжение със същите параметри, които бяха предвидени за „Южен поток“ – но само до границите на Турция и Гърция. \r\nОт редакцията припомнят, че в периода 2010-2014 г. „Газпром“ загуби за изграждане на инфраструктура за „Южен поток“ 138,7 млрд. рубли.  Но в крайна сметка проектът бе отменен, а Турция се превърна в алтернатива на България за Москва.\r\nПрез 2014 г. София не успя да защити своите интереси,  а именно – запазването на статута на транзитна страна за доставки на газ в Турция и Гърция, но и към Западна Европа. Тогава натискът на Брюксел и Вашингтон бе непосилен за българските власти. И правителството така и не издаде разрешение за строителството на газопровода в своите териториални води и на сушата.\r\nЩе успее ли София да направи нов опит? Радев, който заема поста президент на България от януари 2017 г., във вторник, 22 май, ще бъде приет от Владимир Путин за среща в Сочи. Преговорите помежду им са първите по рода си за последните 10 г. Тереза Герова", "date": "2018.05.22", "title": "Forbes: Газово дежавю: България поиска съживяване на проекта за „Южен поток“"}
{"url": "http://www.focus-news.net/news/2018/05/22/2524866/vav-voennata-akademiya-g-s-rakovski-be-otsluzhena-panihida-po-povod-101-godishninata-ot-smartta-na-polk-boris-drangov.html", "text": "Във Военната академия „Г. С. Раковски“ бе отслужена панихида по повод 101-годишнината от смъртта на полк. Борис Дрангов, която се навършва на 26 май, предаде репортер на Агенция „Фокус“. Ритуалът се състоя в параклиса „Светите Архангели“\" в парка на Академията в присъствието на десетки военни, граждани и официални лица. Панихидата в памет на полк. Дрангов бе отслужена от Негово Преосвещенство Тивериополският епископ Тихон. В словото си след службата той заяви, че всеки българин трябва да носи в сърцето си спомена за подвига на героите. „Всички Вас днес чувствам като братя и сестри по простата причина, че рядко се е случвало, след като бъде вдигнат един паметник, действително да се пази паметта на този човек. Трябва не само да се събираме на тържества, но и всеки един от нас да носи в сърцето си спомена за техния подвиг – на онези, които са дали всички от себе си за благоденствието на нашата родина“, обърна се Негово Преосвещенство към присъстващите. „Когато ходите по България, гледайте, че всичко, което ни заобикаля, е прекрасно. Чувайте гласа Божий, който ви казва: какво искате повече от това, което съм ви дал, правите с него онова, което Ви е завещано. Не само се гордейте, че сте българи, но и бъдете добри наследници на всички тези герои“, завърши епископ Тихон. \r\nДо паметника на полк. Дрангов в парка на Военната академия бе поставена плоча с имената на всички родолюбиви българи, допринесли за изграждането и поставянето му. След панихидата пред паметника бяха поднесени венци от името на министъра на отбраната Красимир Каракачанов, началника на отбраната ген.-лейтенант Андрей Боцев, кмета на София Йорданка Фандъкова, началника на Военната академия генерал-майор Груди Ангелов, командира на Сухопътните войски генерал-майор Михаил Попов и командира на Военновъздушните сили генерал-майор Цанко Стойков. \r\nПаметникът на полк. Борис Дрангов в двора на Военна академия „Г. С. Раковски“ бе открит и осветен на 2 март 2018г., в навечерието на 146-ата годишна от рождението му. Автор на идейния проект за паметника е архитект д-р Венцислав Йочколовски, а монументът е реализиран от скулпторите Иван и Георги Тодорови. \r\nВесела АЛЕКСАНДРОВА", "date": "2018.05.22", "title": "Във Военната академия „Г. С. Раковски“ бе отслужена панихида по повод 101-годишнината от смъртта на полк. Борис Дрангов"}
{"url": "http://www.focus-news.net/news/2018/05/22/2524868/veliko-tarnovo-v-grada-se-provezhda-finalniyat-etap-na-olimpiadata-po-obshta-evropeyska-politika-za-sigurnost-i-otbrana.html", "text": "Финалният етап на международната Олимпиада по обща европейска политика за сигурност и отбрана се провежда във Велико Търново от днес до 25 май включително. Това съобщиха от пресцентъра на Община Велико Търново. Курсанти, кадети и военнослужещи от 15 държави пристигнаха в Старата столица за престижното събитие, което е част от официалния календар на българското председателство на Съвета на Европейския съюз. Домакин на надпреварата е Националният военен университет „Васил Левски“.\r\nГолемият форум бе открит днес, а сред гостите бе заместник-кметът на Велико Търново проф. Георги Камарашев. Той поздрави всички присъстващи от името на кмета Даниел Панов и подчерта, че олимпиадата издига авторитета както на града, така и на НВУ „Васил Левски“. Приветствия отправиха също заместник-министърът на българското европредседателство Олег Петков, ректорът на НВУ бриг. ген. Пламен Богданов, чуждестранни гости. \r\nБлизо 40 курсанти от 30 военни университети и академии в Европа ще премерят сили в олимпиадата. България е представена от курсант-старшина Стилиян Славчев (НВУ „Васил Левски“) и курсант Димитър Стойков (ВВМУ „Н. Й. Вапцаров“). Участниците, както и още десетки гости и членове на оценяващото жури ще се включат и в традиционното шествие за 24 май, организирано от Община Велико Търново за Деня на българската просвета, култура и писменост. \r\nОлимпиадата по обща европейска политика за сигурност и отбрана се провежда през година, а настоящето ѝ издание е четвърто. Състезанието е третото значимо събитие във Велико Търново, посветено на българското европредседателство. В Старата столица преди месец заседава Съветът на европейските общини и региони. Седмица след това Велико Търново посрещна над 150 участници от редица държави за Международната борса „Културен туризъм“.", "date": "2018.05.22", "title": "Велико Търново: В града се провежда финалният етап на Олимпиадата по обща европейска политика за сигурност и отбрана"}
{"url": "http://www.focus-news.net/news/2018/05/22/2524870/dzhumhuriet-erdogan-besen-za-ikonomicheski-komentar-na-bloomberg-za-turtsiya.html", "text": "Икономически коментар за ситуацията в Турция,  излъчен от ТВ   „Bloomberg”, буквално вбеси турския президент Реджеп Тайип Ердоган, пише вестник „Джумхуриет”. Предаването е озаглавено „Облигациите на Турция изостанаха назад дори и от тези на Сенегал, а Ердоган застрашава кредитния рейтинг на страната”.  По-важни и запомнящи се пасажи и оценки от материала:\r\n„Турция плаща лихви за своите облигации, които са над равнищата дори и от тези на дълговите ценни книжа на Сенегал. Въпреки че нейният кредитен рейтинг е доста по-висок, а икономиката й е 60 пъти по-голяма.\r\nВъпросителната е – защо? Според анализаторите, основната причина за това е подходът към икономиката на президента Ердоган.\r\nПрез миналата седмица Ердоган даде интервю за „Блумбърг”, в което обвърза задържащите се високи стойности на инфлацията с високите лихви. Веднага след това  се ускориха продажбите на турски облигации.\r\nСпоред информация в предаванията за чужбина на  Би Би Си на турски език, в същото това интервю Ердоган е обещал, че „след изборите на 24 юни ще има още по-голяма дума при определянето на паричната политика на страната”.\r\n„Думите на Ердоган по отношение на Централната банка забиха последния гвоздей в ковчега”\r\nКредитния анализатор Окан Акън от „Alliance Bernstein” със седалище в Лондон заяви за „Bloomberg”: „Думите на президента Ердоган във връзка с Централната банка на Турция, реално забиха последния гвоздей в ковчега. … В момента на финансовите пазари кредитния рейтинг на Турция се котира като „В-„.  И без това от известно време котировките на турските облигации се движат на равнища под две нива от кредитния рейтинг. Обаче през последните седмици по-специално, турските активи се диспозиционират по негативен начин в сравнение с тези на останалите страни с възникващи пазари.”\r\nКредитният рейтинг според „Fitch” е на ниво „BB+”. Съгласно другите две водещи рейтингови компании – „S&P” и „Moody's”, той е само с едно ниво над този на Сенегал.\r\nПонижаването на оценката веднага се отразява на цените\r\nВ търговията с ценни книжа в понеделник, доходността на турските облигации с падеж  февруари 2034 год., беше само с 52 базови пункта над тези с подобен падеж от Сенегал.\r\n„Bloomberg”  коментира тези продажби като отражение на очакванията на инвеститорите за по-нататъшно падане на кредитния рейтинг на Турция.\r\nСтарши анализаторът Ричард Сегал от базираната в Лондон „Manulife Asset Management Ltd” заяви в оценката си за „Bloomberg” следното:\r\n„В миналото възприемах думите на Ердоган като насочени към вътрешната общественост и бях убеден, че крайните решение все пак се вземат от Централната банка (ЦБ). Сега обаче, ако на него не му харесват лихвените нива, той може да заповяда на ЦБ какво да направи. При тази ситуация това може да предизвика или оставката на гуверньора на ЦБ, или дори оставката на целия ръководен екип на институцията за паричната политика.…” Георги Димов", "date": "2018.05.22", "title": "„Джумхуриет”: Ердоган бесен за икономически коментар на Bloomberg за Турция"}
{"url": "http://www.focus-news.net/news/2018/05/22/2524871/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще разберем как Карлово се подготвя за Празника на розата. Това ще ни каже зам.-кметът Стойо Карагенски и Петя Найденова, директор на Дирекция „Хуманитарни и социални дейности” към Общината.\r\nОткрита сцена под надслов „Малък съм или голям, аз за Левски знам“ се проведе в Национален музей „Васил Левски“ по повод Международния ден на музеите. За инициативите там ще ни разкаже директорът на музея Дора Чаушева. Втората половина от предаването ще отделим на карловските розопроизводители и техните проблеми. Вчера с тях се срещна омбудсманът на Републиката Мая Манолова. Ще чуем за какво се разбраха от самата Манолова и от Зара Клисурова, председател на Националния съюз на производителите на етерично-маслени култури в България.\r\nПредаването „Часът на Карлово” се излъчва всеки вторник от 15.00 до 16.00 часа. Водещ е Цветана Тончева.", "date": "2018.05.22", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/05/22/2524873/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно.\r\nВенцеслав ИЛЧЕВ", "date": "2018.05.22", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/05/22/2524872/vezhdi-rashidov-aplodira-v-london-prochutiya-monospektakal-na-teatar-199-chamkoriya.html", "text": "Вежди Рашидов аплодира в Лондон прочутия моноспектакъл на Театър 199 „Чамкория“ по едноименния роман на Милен Русков. Това съобщиха от пресцентъра на Комисията по културата и медиите. Председателят на парламентарната Комисия по културата и медиите беше официален гост на събитието, което е част от културната програма на българското европредседателство в английската столица и се реализира в навечерието на 24 май. Организатори на проявата са Българският културен институт в Лондон и българското посолство. \r\nТеатралният спектакъл с режисьор Явор Гърдев и с участието на Захари Бахаров препълни залата на прочутия Leicester Square Theatre в центъра на Лондон. Сред публиката бяха дипломати, актьори, режисьори, сценографи, театрални критици. Тук бе и внукът на Марлон Брандо – Майкъл Брандо, който е актьор и режисьор и оцени моноспектакъла „Чамкория“ като върхово постижение на сцената. Театралният критик Филип Бергсън също изрази възхищението си от талантливата българска постановка, която се родее с най-добрите европейски театрални спектакли.\r\nВежди Рашидов аплодира участниците и организаторите на великолепния спектакъл. „България трябва да се гордее с таланти като Явор Гърдев, Захари Бахаров и Милен Русков, които заедно с екипа на моноспектакъла показват, че за големите дарования няма граници, горд съм, че тази вечер ценителите от Лондон видяха един изключителен спектакъл и го оцениха по достойнство“, заяви Вежди Рашидов. Той поздрави специално Светла Дионисиева, директор на Българския културен институт в Лондон, която направи възможно отварянето на най-големите сцени в английската столица за българските изпълнители. Именно тя организира преди време прочутия наш концерт в Кадуган хол, както и поредица от творчески изяви на най-изтъкнатите ни съвременни творци в престижни пространства в Лондон.", "date": "2018.05.22", "title": "Вежди Рашидов аплодира в Лондон прочутия моноспектакъл на Театър 199 „Чамкория“"}
{"url": "http://www.focus-news.net/news/2018/05/22/2524864/makfaks-makedoniya-spora-za-imeto-gartsiya-iska-priemane-na-edno-ot-predlozheniyata-na-matyu-nimits.html", "text": "Гърция подкрепя приемането на едно от имената, предложени от специалния посредник на ООН за спора с името на Македония – Матю Нимиц. Това заяви първият дипломат на Атина Никос Кодзиас в рамките на посещението му във Вашингтон, където ще се срещне с държавния секретар на САЩ Майк Помпео, предава македонската информационна агенция „Макфакс“.\r\n„Ние не сме съгласни с петото име от предложенията на Нимиц\", поясни Кодзиас, визирайки идеята за промяна на името на югозападната ни съседка на Република Македония (Скопие), което преди това бе отхвърлено от Гърция.\r\nС изявлението си Кодзиас непряко отхвърли предложението за „Република Илинденска Македония\", което правителството в Скопие одобри. Тереза Герова", "date": "2018.05.22", "title": "„Макфакс“ (Македония): Спора за името: Гърция иска приемане на едно от предложенията на Матю Нимиц"}
{"url": "http://www.focus-news.net/news/2018/05/22/2524863/rumen-petkov-abv-tirazhiranoto-ime-ilindenska-makedoniya-e-nepriemlivo-ot-gledna-tochka-na-nashiya-natsionalen-interes.html", "text": "Тиражираното име Илинденска Македония е неприемливо от гледна точка на нашия национален интерес. Това каза председателят на АБВ Румен Петков по време на пресконференция, предаде репортер на Агенция „Фокус“. „В изявленията си последните две години представителите на македонската държавност много методично насаждат разбирането, че има Илинденско въстание – 1903 и 1904 г, както българската академична общност десетилетия наред говори за Илинденско-Преображенско въстание“, каза Петков. Според него македонските власти днес са склонни да се откажат от великомакедонското си съществуване и да се концентрират около илинденските събития през 1903-1904 г.\r\nПЕтков заяви, че ПП АБВ ще внесе становището си срещу името на Илинденска Македония в БАН, защото там в продължение на десетилетия са правени анализи на база исторически факти. \r\nДеница кИТАНОВА", "date": "2018.05.22", "title": "Румен Петков, АБВ: Тиражираното име Илинденска Македония е неприемливо от гледна точка на нашия национален интерес"}
{"url": "http://www.focus-news.net/news/2018/05/22/2524867/georgi-parvanov-prezident-2002-2012-imeto-republika-ilindenska-makedoniya-pokazva-tendentsiyata-ot-strana-na-skopie-da-prehvarlya-problema-ot-bolnata-glava-na-zdravata.html", "text": "Името Република Илинденска Македония показва тенденцията от страна на Скопие да прехвърля проблема от болната глава на здравата. Това каза президентът на Република България в периода 2002-2012 г. Георги Първанов по време на пресконференция, предаде репортер на Агенция „Фокус“. Той обърна внимание, че гръката опозиция отхвърля варианта Илинденска Македония и според него много хора смятат, че отпада нуждата от българска реакция. „Не виждам сериозна реакция извън това, което АБВ предложи в рамките на вчерашния ден. Защо е нужно да реагираме. Може и да не мине този вариант с Република Илинденска Македония, което съкратено ще се сетите, че означава РИМ. Това показва тенденцията от страна на Скопие да прехвърля проблема от болната глава на здравата. Да решава проблемите си с Гърция за българска сметка“, каза Първанов. Според него предложението може да успокои частично някого в Гърция, защото то е отказ от идеята за античния корен на македонците. \r\nДеница КИТАНОВА", "date": "2018.05.22", "title": "Георги Първанов, президент (2002-2012): Името Република Илинденска Македония показва тенденцията от страна на Скопие да прехвърля проблема от болната глава на здравата"}
{"url": "http://www.focus-news.net/news/2018/05/22/2524876/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-i-chlenove-na-komisiyata-posetiha-bregovata-ohrana-v-konstantsa.html", "text": "Председателят на Комисията по вътрешна сигурност и обществен ред Цветан Цветанов и членове на комисията посетиха Бреговата охрана в Констанца и Центъра за контрол на системата за наблюдение на трафика в Черно море - SCOMAR. Това съобщиха от пресцентъра на Народното събрание. Българските депутати са на работно посещение в северната ни съседка по покана на Комисията по отбрана, обществен ред и национална сигурност на Камарата на представителите на Румъния. \r\nДелегацията от България бе придружена от Михай Чирику - държавен секретар в Министерство на вътрешните работи, Лауренциу Чучу - директор на Бреговата охрана и Александру Уае - заместник-директор на Бреговата охрана. Те презентираха на представителите на Комисията по вътрешна сигурност и обществен ред структурата и правомощията на Бреговата охрана и имплементираната от тях специална система за противодействие на престъпността по границите. Домакините предоставиха информация за охраната на морската и речна граница и начините за противодействие на трансграничната престъпност. Демонстрирано беше как се осъществява наблюдението и патрулирането на границите и как се идентифицират рисковите точки. \r\nПо-късно българската делегация посети и Центъра за контрол на системата за наблюдение на трафика в Черно море – SCOMAR, който се помещава в сградата на Бреговата охрана Домакините демонстрираха на своите гости от България как функционира системата, която идентифицира и проследява всички плавателни съдове. Системата е съвместен проект на румънските министерства на вътрешните работи и на транспорта. Бяха презентирани и плавателните съдове за реакция и бе направен обзор на нелегалната миграция в Черноморския регион. \r\n„България и Румъния работят по отличен начин заедно и напълно са изпълнили всички критерии за Шенген“, категоричен беше Цветан Цветанов. По думите му държавните институции в двете страни трябва да бъдат максимално ангажирани с процеса по присъединяването към Шенген. Той благодари на председателя на Комисията по отбрана, обществен ред и национална сигурност на Камарата на представителите на Румъния Дорел Къпрар за възможността българската комисия да се запознае така обстойно с всички аспекти от дейността на вътрешното министерство на Румъния. \r\nДържавният секретар в Министерството на вътрешните работи Михай Чирику отбеляза, че макар и да сме изпълнили всички критерии за Шенген, ние все още не сме част от пространството. „Критериите не са никак лесни за изпълнение. Да ни държат извън Шенген е несправедливо“, подчерта той.", "date": "2018.05.22", "title": "Председателят на Комисията по вътрешна сигурност и обществен ред Цветан Цветанов и членове на комисията посетиха Бреговата охрана в Констанца"}
{"url": "http://www.focus-news.net/news/2018/05/22/2524878/ministar-nikolina-angelkova-ochakvame-mezhdu-58-i-6-mln-chuzhdestranni-turisticheski-poseshteniya-prez-lyatoto.html", "text": "Очакваме през този летен сезон между 5.8 и 6 млн. чуждестранни туристически посещения у нас. Така ще надградим постигнатото през миналото лято в периода юни-септември, когато страната бе посетена от 5.3 млн. чужденци и отчетохме ръст от 5.7%. Това каза министърът на туризма Николина Ангелкова в сутрешния блок на БТВ, съобщиха от пресцентъра на Министерство на туризма. Тя посочи още, че българите също пътуват в страната, като през миналата година те са реализирали повече от 9 млн. нощувки в местата за настаняване. \"Очакваме тази тенденция да се запази, коментира още тя. \r\nВажен фактор за успешния сезон е стопанисването на морските плажове, а тази година успяхме да намалим броят на неохраняемите плажове със 17\", съобщи министър Ангелкова. Това лято ивиците без стопани са 86, като миналата година тяхната бройка бе 103. \"Предстои обявяването на процедури за избор на концесионер на ивици, чиито договори изтичат през следващата година. Необходимо е търговете за започнат възможно най-рано, защото са продължителни и само така може да считаме, че безстопанствените ще намаляват ежегодно\", каза министърът.\r\nОтносно сезона тя посочи още, че ще има засилени проверки както по плажовете, така и на местата за настаняване. \"Всичко, което е в моите правомощия ще бъде стриктно проверявано, категорична беше тя. Всички концесионери и наематели могат да предлагат различни плажни принадлежности, но не могат да задължават потребителите да ги ползват и за това ще следим стриктно\", отбеляза министър Ангелкова. Показателен факт за доброто качество на ивиците е, че тази година 13 плажа са отличени с международния сертификат за качество „Син флаг“. \r\nВ отговор на въпрос за строежа на плаж Корал министър Ангелкова заяви, че се следи всеки казус по Черноморието и министерството предприема всички действия, за да се гарантира интереса на държавата и спокойната почивка на туристите. И трите плажа Корал, Иракли и Карадере бяха обявени за плажове за екологичен туризъм благодарение на желанието на втория мандат на кабинета Борисов 2 и нашата инициатива. Тези плажове бяха извадени от списъка на тези, които се отдават на концесия и под наем и са неохраняеми. Проверки се правят и на неохраняемите и на охраняемите плажове. И те ще продължат. Важно е да се облекчи режима за изграждане на къмпинги, защото в момента процедурата е доста тежка, като се изискват документи колкото за строеж на хотел.", "date": "2018.05.22", "title": "Министър Николина Ангелкова: Очакваме между 5.8 и 6 млн. чуждестранни туристически посещения през лятото"}
{"url": "http://www.focus-news.net/news/2018/05/22/2524877/vitseprezidentat-iliyana-yotova-se-sreshtna-s-generalniya-sekretar-na-interparlamentarnata-asambleya-po-pravoslavie-andreas-mihailidis.html", "text": "Вицепрезидентът Илияна Йотова се срещна на „Дондуков“ 2 с генералния секретар на Интерпарламентарната асамблея по православие Андреас Михаилидис. Това съобщиха от прессекретариата на държавния глава. Водената от него делегация е на посещение в България по покана на българския народен представител Васил Антонов по повод 25-ата годишнина от създаването на асамблеята", "date": "2018.05.22", "title": "Вицепрезидентът Илияна Йотова се срещна с генералния секретар на Интерпарламентарната асамблея по православие Андреас Михаилидис"}
{"url": "http://www.focus-news.net/news/2018/05/22/2524875/kurir-makedoniya-bez-glasovete-na-srabskite-deputati-nyama-da-ima-kosovska-armiya.html", "text": "Международният фактор в Прищина настоява, че при вземането на решение за преобразуване на Косовските сили за сигурност (КСС) в армия, компетентните институции трябва да вземат предвид и позицията на косовските сърби, пише македонското електронно издание „Курир“.\r\nВъпреки че са съгласни, че трансформацията на КСС във Въоръжени сили в Косово е суверенно решение на Прищина, представители на международната общност в най-младата държава на Балканите са категорични, че това не трябва да се прави без промяна на Конституцията, за която са необходими гласовете на депутатите от сръското малцинство, пише местното издание „Коха Диторе\".\r\nУсилията на правителството на Рамуш Харадинай сега са насочени към законодателни промени, след което ще се пристъпи към поетапното създаване на армия. Процесът трябва да бъде завършен в рамките на десетилетие. Пакетът от закони, чрез които ще се постигне това, вече са представени в кабинета на премиера. Предстои гласуването им в парламента в Прищина.Тереза Герова", "date": "2018.05.22", "title": "„Курир“ (Македония): Без гласовете на сръбските депутати няма да има косовска армия"}
{"url": "http://www.focus-news.net/news/2018/05/22/2524879/pregled-na-mezhdunarodnite-novini-do-13-chasa-agentsiya-fokus.html", "text": "София разчита на съживяване на проекта за доставки на руски природен газ в страната през Черно море. Държавният глава на България Румен Радев сравни желанието на страната да се превърне в държава, разпределяща ценното гориво, с намерението на Германия да реализира „Северен поток 2“, отбелязват в руската редакция на списание Forbes.\r\nПреди близо три и половина години държавният глава на Руската федерация Владимир Путин обяви, че Москва се отказва от проекта за строителството на „Южен поток“, след като правителството в София така и не издаде разрешение за него. Почти веднага след това „Газпром“ подписа споразумение за изграждането на ново съоръжение със същите параметри, които бяха предвидени за „Южен поток“ – но само до границите на Турция и Гърция. \r\nОт редакцията припомнят, че в периода 2010-2014 г. „Газпром“ загуби за изграждане на инфраструктура за „Южен поток“ 138,7 млрд. рубли.  Но в крайна сметка проектът бе отменен, а Турция се превърна в алтернатива на България за Москва.\r\nПрез 2014 г. София не успя да защити своите интереси,  а именно – запазването на статута на транзитна страна за доставки на газ в Турция и Гърция, но и към Западна Европа. Тогава натискът на Брюксел и Вашингтон бе непосилен за българските власти. И правителството така и не издаде разрешение за строителството на газопровода в своите териториални води и на сушата.\r\nЩе успее ли София да направи нов опит? Радев, който заема поста президент на България от януари 2017 г., във вторник, 22 май, ще бъде приет от Владимир Путин за среща в Сочи. Преговорите помежду им са първите по рода си за последните 10 г.\r\n*** Белгийски джихадист, който отправяше заплахи за нападения в Европа в пропагандни видеоклипове, бе осъден в Ирак на смърт чрез обесване заради членството си в „Ислямска държава“. \r\nТарик Ядаун, известен с бойния си псевдоним Абу Хамза ал-Белджики, пледира „невинен“ и помоли съда за милост, като заяви, че се е „изгубил“.\r\nРоден през 1988 г., заловеният в Мосул през август миналата година джихадист бе изправен на съд в Багдад. Изслушването му продължи по-малко от 10 минути, след което съдията постанови той да бъде обесен – почти веднага след прочитането на обвиненията.\r\nЯдаун, който има марокански корени, заяви по време на първото си изслушване на 10 май, че е бил принуден от „един от топ командирите на „Ислямска държава\" да се снима във видеоклипове, в които се отправят заплахи атаки срещу Белгия и Франция. От кадрите бе станало ясно, че той е наричан „новия Абауд“, сочен като организатор на терористичните атентати в Париж от 13 ноември 2015 г.\r\n*** Европейският съюз стартира официално преговорите за подписване на споразумения за свободна търговия с Австралия и Нова Зеландия, част от стремежите на Брюксел да насърчава сделки в отговор на засилващия се протекционизъм на САЩ.\r\n„Днешното решение за стартиране на търговски преговори с Австралия и Нова Зеландия е... напомняне на света за ангажимента на ЕС към отвореност, свободна търговия и глобално сътрудничество\", заяви Емил Караниколов, министър на икономиката на България – страната, която председателства Съвета на ЕС.\r\n*** Гърция подкрепя приемането на едно от имената, предложени от специалния посредник на ООН за спора с името на Македония – Матю Нимиц. Това заяви първият дипломат на Атина Никос Кодзиас в рамките на посещението му във Вашингтон, където ще се срещне с държавния секретар на САЩ Майк Помпео.\r\n„Ние не сме съгласни с петото име от предложенията на Нимиц\", поясни Кодзиас, визирайки идеята за промяна на името на югозападната ни съседка на Република Македония (Скопие), което преди това бе отхвърлено от Гърция.\r\nС изявлението си Кодзиас непряко отхвърли предложението за „Република Илинденска Македония\", което правителството в Скопие одобри.\r\n*** Министърът на външните работи на западната ни съседка Ивица Дачич заяви, че проявява разбиране към реакцията на военния министър на Белград Александър Вулин, но увери, че членството на Сърбия в Европейския съюз остава ключов приоритет за страната.\r\n„Остава, но не на всяка цена\", коментира Дачич пред местни медии.\r\nАко Европейският съюз поставя условия за членството на Сърбия, които знае, че няма да бъдат изпълнени и търси оправдания, за да не стане част от Общността, то тогава Белград трябва да се замисли за промяна на приоритетите на външната си политика. Това заяви в понеделник сръбският министър на отбраната Александър Вулин.\r\n„Ако за ЕС ключов е само косовският въпрос, ако поставя условия, които знае, че няма как да бъдат изпълнени и търси оправдание Сърбия да не бъде неин член, тогава трябва да помислим за промяна на приоритета на нашата външна политика“, подчерта Вулин, коментирайки изявлението на ръководителя на делегацията на ЕС в Белград Сем Фабрици, че нормализирането на двустранните отношения между Сърбия и Косово е ключово условие за приемането на западната ни съседка в клуба на Брюксел.\r\n*** Месец преди изборите, турският съд отхвърли обжалването за освобождаването на бившия лидер на Демократическата партия на народите (ДНП) и неин кандидат за президентския пост - Селахатин Демирташ.\r\nДемирташ, който прекара година и половина в затвора и е изправен пред присъда от 142 години лишаване от свобода, по-рано този месец бе издигнат от ДНП за кандидат-президент. Партията обжалва присъдата срещу него, като заяви, че задържането му застрашава свободата на гласоподавателите в Турция. \r\nВисшият избирателен съвет на Турция вече одобри кандидатурата на Демирташ, който ръководи президентската си кампания от затвора.\r\n„Осъждаме това беззаконие, което възпрепятства равноправните и честни избори. Всеки ден Демирташ, кандидат на милиони граждани, не е сред избирателите си, а това ще хвърли сянка върху изборите от 24 юни и ще постави под въпрос тяхната легитимност\", предупреждава ДНП в съобщение, публикувано в социалната мрежа „Туитър“. \r\nДемирташ е един от най-известните политици в Турция, който може да разчита на гласове извън основния си кюрдски избирателен район. Прокурорите го обвиниха, че той и стотици други задържани членове на ДПН са свързани с „Работническата партия на Кюрдистан“.\r\n*** Лидерът на косовската опозиционна партия „Самоопределение“ Албин Курти представи алтернативен план за диалога със Сърбия за нормализиране на двустранните отношения. Предстои Белград и Прищина да навлязат в последната фаза на разговорите, водени под егидата на Европейския съюз, които трябва да приключат с правно обвързващо споразумение.\r\nКурти, който представи платформата си за диалога, наречен „План 4 + 1\", е на мнение, че преди началото на новата фаза на диалога със Сърбия, е необходимо да се направи обща оценка на преговорите в периода 2011-2017 г. „Косово и Сърбия са постигнали 33 споразумения по време на шестгодишния диалог. Повечето от споразуменията така и не са приложени“, подчерта обвинявайки Сърбия, че възпрепятства Косово за членството й международни организации. Освен това председателят на „Самоопределение“ поиска стартиране на вътрешен диалог с институциите и гражданите. \r\n„Необходима е дискусия в парламента преди разговорите със Сърбия, свързана с принципите и дневния ред, целите и формата на бъдещия диалог\", заяви Курти, като същевременно коментира, че до този момент преговорите са диктувани главно от Белград.\r\nОпозиционният косовски лидер изрази увереност, че Прищина трябва да започне диалог и с Европейския съюз, свързан с характера, състава и целта на разговорите със Сърбия. „Диалогът вече не може да бъде продължен с творческите двусмислици\", заяви Курти. Една от темите на бъдещия диалог със Сърбия, според Курти, е приоритизирането на заетостта и съдебната система, както и започването на дискусия с косовските сърби и с представители на други малцинства. Според опозиционния лидер това е единственият начин да се постигне вътрешен консенсус по националните теми, принципи и стратегия  за диалога между Прищина и Белград.\r\n***", "date": "2018.05.22", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/05/22/2524874/rumen-petkov-abv-stremezhat-za-postavyane-na-balgariya-v-energiyna-zavisimost-ot-priyatelska-turtsiya-e-neizgodno-ot-gledna-tochka-na-nashata-sigurnost.html", "text": "Неизграждането на проекта АЕЦ „Белене“ ще ни извади от клуба на атомните държави. Това каза председателят на ПП АБВ Румен Петков по време на пресконференция, предаде репортер на Агенция „Фокус“. Във връзка с готвения протест срещу проекта ААЕЦ „Белене“ и твърдението на неговите организатори, че става въпрос за съветско непригодно оборудване, Петков посочи, че то по-скоро е руско. „То е санкционирано със съответните документи от ЕК, което според мен е достатъчно сериозно доказателство за сигурността на произведените реактори за това, че те имат своята перспектива в Европа“, заяви Петков и добави, че натовска Турция ще реализира четири такива реактора, а Унгария тръгва към изграждането на два такива. Той посочи, че неизграждането на проекта „Белене“ ще ни извади от клуба на атомните държави.   \r\nВъв връзка с твърденията, че протестът срещу проекта „Белене“ е отдавна насрочен, Петков заяви: „Отдавна насроченият е митинга на АБВ в подкрепа на изграждането на „Белене“ и Южен поток. \r\n„Ако трябва да спазваме хронологията, тя е тази. ПП АБВ най-отдавна е насрочила митинг в подкрепа реализацията на двата енергийни проекта“, каза Петков. Той подчерта, че АБВ са атакували правителството по ред въпроси. \"Днес когато казваме, че това е добро решение, казваме, че е такова, защото се борим за него години наред и защото днес има възможност и настояваме българският парламент да подкрепи това решение и да се направи следващата стъпка - търсене на стратегически инвеститори\", посочи Петков. По думите му сега има френски, британски и китайски интерес към проекта. Според него стремежът за поставяне на България в енергийна зависимост от приятелска Турция е неизгодно от гледна точка на нашата сигурност и начина на формиране на цената на електроенергията.  \r\nДеница КИТАНОВА", "date": "2018.05.22", "title": "Румен Петков, АБВ: Стремежът за поставяне на България в енергийна зависимост от приятелска Турция е неизгодно от гледна точка на нашата сигурност"}
{"url": "http://www.focus-news.net/news/2018/05/22/2524882/rzi-sliven-vodata-v-oblastta-e-chista-i-godna-za-piene-otklonenie-ima-samo-pri-probite-vzeti-v-selo-topochnane.html", "text": "37 чешми в Сливенско са били изследвани за пригодност на водата за пиене, съобщиха за Радио „Фокус“ – Сливен от ВиК. В 16 от тях водата е годна за пиене, в останалите – непригодна заради различни замърсявания. Изследванията на направени през зимата и тази пролет. Годна за пиене е водата в емблематичната за Сливен Драгиева чешма, както и в планинските чешми по Хайдушката пътека, до туристическата фурна на Карандила и край долна лифтена станция. Годна за пиене е и водата в Тодоровото аязмо край новия храм „Теодор Тирон“ и на чешмата край крепостта Туида. Мониторингът на качеството на питейната вода във водопроводната мрежа на Сливен показват, че водата е чиста и годна за пиене. Отклонение има само при пробите, взети в сливенското село Топочнане. Там е регистрирано наличието на форми на коли – бактерии.\r\nЛюдмила ЙОРГОВА", "date": "2018.05.22", "title": "РЗИ – Сливен: Водата в областта е чиста и годна за пиене, отклонение има само при пробите, взети в село Топочнане"}
{"url": "http://www.focus-news.net/news/2018/05/22/2524884/rumen-petkov-abv-na-iznesenata-administratsiya-na-tsentralnoto-pravitelstvo-se-gleda-kato-na-instrument-za-kupuvane-na-glasove-i-nasazhdane-na-politichesko-vliyanie.html", "text": "На изнесената администрация на централното правителство се гледа като на инструмент за купуване на гласове и насаждане на политическо влияние. Това каза председателят на ПП АБВ Румен Петков по време на пресконференция, предаде репортер на Агенция „Фокус“. Петков поясни, че това ще е основната задача на Владимир Маринов като заместник-председател на партията. Петков обърна внимание, че в страната има 28 области, с по двама–трима заместник-областни управители и няколко стотин изнесени звена на централната администрация. По думите му това са хиляди служители, които могат да бъдат разпределени в 4-5 района за развитие. Петков заяви, че е необходимо да има второ ниво на местно самоуправление, да се избира областният управител и областен или регионален съвет. „На нашия конгрес като същностен проблем изведохме необходимостта от сериозен дебат по държавното устройство на страната и проблемите, пред които сме изпавени. По всички критерии на европейската общност, ние трябва да имаме 4, максимум 5 региона за развитие. Ние имаме 28 области, сега разделени в 6 региони, нефункционално местно самоуправление“, каза Петков. По думите му това е тема, която нито една от другите политически партии не желае да дискутира. \r\nДеница КИТАНОВА", "date": "2018.05.22", "title": "Румен Петков, АБВ: На изнесената администрация на централното правителство се гледа като на инструмент за купуване на гласове и насаждане на политическо влияние"}
{"url": "http://www.focus-news.net/news/2018/05/22/2524869/varna-administrativniyat-sad-provede-parvoto-si-zasedanie-po-deloto-za-dobiv-na-gaz-v-oblast-dobrich.html", "text": "Проведе се първото открито съдебно заседание по делото, което е образувано по жалба на „Русгеоком БГ“ ЕАД против Решение по оценка за въздействието върху околната среда на директора на РИОСВ – Варна, с което не е одобрено осъществяването на инвестиционно предложение за разработване и усвояване на находище „Спасово“ в блок „Добрич“, включващо четири участъка: „Рогозина“, „Чернооково“, „Калина“ и „Рогозина изток“ за проучване и добив на природен газ. Това съобщиха от Административен съд – Варна. Според жалбата решението на РИОСВ - Варна е издадено при допуснати съществени процесуални нарушения, довели до невъзможност на жалбоподателя да изрази позицията си по отрицателните становища на РЗИ „Добрич“, Басейнова дирекция „Черноморски регион“, Басейнова дирекция „Дунавски регион“ и „В и К“ Добрич, както и че е немотивирано, незаконосъобразно и издадено в нарушение на целта на закона.\r\nВарненска окръжна прокуратура бе конституирана като контролираща страна по делото, по искане на явилия се неин представител. Съдът остави без уважение исканията на Д.П.Ч., Б.С.С., С.Н., И.К.К., Е. Хр. Д., А.И.Я. и С.Тр.Н. за конституирането им като заинтересовани страни по делото. Определението на съда може да бъде обжалвано пред ВАС в 7-дневен срок от уведомяване на лицата.\r\nПо направените от жалбоподателя доказателствени искания за съдебни експертизи, съдът ще се произнесе в закрито съдебно заседание, след запознаване със становището на ответника и с допълнително представените в откритото заседание доказателства.\r\nСледващото открито съдебно заседание е насрочено за 18 септември 2018 г. от 10.00 часа.", "date": "2018.05.22", "title": "Варна: Административният съд проведе първото си заседание по делото за добив на газ в област Добрич"}
{"url": "http://www.focus-news.net/news/2018/05/22/2524886/stara-zagora-osigureni-sa-dopalnitelni-avtobusi-do-grobishtniya-park-v-grada-za-zadushnitsa.html", "text": "Осигурени са допълнителни автобуси до гробищния парк в града за Задушница. Това съобщиха от пресцентъра на Община Стара Загора. За нормалното транспортно обслужване на гражданите за възпоменанието на 26 май 2018 г. общинската фирма „Тролейбусни и автобусни превози” ЕООД ще осигури допълнителни автобуси до гробищния парк, както следва:\r\nЛиния №17 (кв. „Три чучура – север” – Гробищен парк) ще се движи през интервал от 15 минути от 06.10 до 15.00 часа.\r\nЛиния №41 (кв. „Железник” – Гробищен парк) ще се движи през интервал от 30 минути от 06.10 до 14.00 часа.", "date": "2018.05.22", "title": "Стара Загора: Осигурени са допълнителни автобуси до гробищния парк в града за Задушница"}
{"url": "http://www.focus-news.net/news/2018/05/22/2524887/kyustendil-uvelichavat-se-ploshtite-s-proletni-kulturi-v-oblastta.html", "text": "Увеличават се площите с пролетни култури в региона. Това съобщиха за Радио „Фокус” – Кюстендил от Областна дирекция „Земеделие” – Кюстендил. Данните сочат, че площите с пролетен ечемик в областта са 5 175 дка, което е с повече от 2 000 дка повече от миналата година. Засетите площи с овес са 7 160 дка, а през 2017 година те са били 4 764 дка. При царевицата за зърно също има увеличение на площите. Тази година те са 3390 дка срещу 3275 дка за изминалата година. 18 000 дка в област Кюстендил са засети със слънчоглед, а през 2017 година площите с този вид култура са били малко над 10 000 дка. Към момента засадените с картофи площи са 2668 дка. По-малко площи са засадени с домати и пипер, съответно 185 дка и 61 дка.\r\nВенцеслав ИЛЧЕВ", "date": "2018.05.22", "title": "Кюстендил: Увеличават се площите с пролетни култури в областта"}
{"url": "http://www.focus-news.net/news/2018/05/22/2524889/penka-kirilova-regionalna-sluzhba-po-zaetostta-burgas-shte-se-sklyuchvat-sporazumeniya-za-integratsiya-v-zaetost-s-prodalzhitelno-bezrabotnite-litsa.html", "text": "Ще се сключват споразумения за интеграция в заетост с продължително безработните лица. Това каза пред журналисти Пенка Кирилова, директор на Регионална служба по заетостта, предаде репортер на Радио „Фокус“ – Бургас. „По препоръка на Европейската комисия ще задълбочим работата си с продължително безработни лица. Такива са лица с регистрация в над 12 месеца в Бюрата по труда. За тази цел в края на месец май или началото на юни с всяко едно лице да се сключи споразумения, с които да ангажираме тези лица да набележим конкретни стъпки и действия, които да включим в техните индивидуални планове, така че да преодолеем всички пречки за тяхната трудова реализация. Това е нещо, което досега не е правено“, каза още Кирилова. По думите ѝ 822 са подадените декларации от работодатели за наемане на чужденци за сезонна заетост в Регионалната служба по заетостта – Бургас за цялото Черноморие. „Те са от Украйна, Македония, Русия, Молдова. Най-голям е броят на исканията от работодателите за наемате на сервитьори, помощник-готвачи, камериери, пиколо и бармани“, каза още Кирилова. По думите ѝ миналата година декларациите са били двойно по-малко – 467, а активността за подаването им се очаква да се запази до средата на месец юли. Според Кирилова работодателите предпочитат български работници, но поради недостига на кадри се налагало да наемат чужденци. Заплащането миналата година е било в размер на минималната работна заплата, а през тази щяло да е по-високо.\r\nВеселина НИКОЛОВА", "date": "2018.05.22", "title": "Пенка Кирилова, Регионална служба по заетостта - Бургас: Ще се сключват споразумения за интеграция в заетост с продължително безработните лица"}
{"url": "http://www.focus-news.net/news/2018/05/22/2524890/nimh-prez-poslednoto-denonoshtie-vodnite-niva-na-rekite-v-zapadnobelomorskiyat-baseyn-sa-ostanali-bez-sashtestveni-izmeneniya.html", "text": "През последното денонощие водните нива на реките в Западнобеломорският басейн са останали без съществени изменения, сочи справка на сайта на Националният институт по метеорология и хидрология. По-значително изменения на речното ниво е регистрирано само на река Пиринска Бистрица при село Горно Спанчево от минус 23/плюс 21 см, в резултат на валежи. Регистрираните колебания в останалата част от басейна са от минус 7 см до плюс 7 см. Водните количества на реките в басейна са около и под праговете за високи води. Днес речните нива в басейна ще се повишават краткотрайно в следобедните и вечерни часове, в резултат на валежи. От следобедните часове на 23 и на 24 май речните нива в басейна ще се повишават, вследствие на валежи. По-значителни ще са повишенията в обедните и следобедните часове на 24 май в средните и долни части от водосборите на реките Места и Струма и във водосборите на рилските и пиринските им притоци.", "date": "2018.05.22", "title": "НИМХ: През последното денонощие водните нива на реките в Западнобеломорският басейн са останали без съществени изменения"}
{"url": "http://www.focus-news.net/news/2018/05/22/2524888/mayor-or-mihail-mihaylov-druzhestvo-boris-drangov-gr-ruse-za-polk-drangov-s-palna-sila-mozhe-da-se-kazhe-che-e-ostavil-nezabravima-sleda-v-narodnata-pamet.html", "text": "За полк. Дрангов с пълна сила може да се каже, че е оставил наистина незабравима следа в народната памет. Това каза майор от резерва Михаил Михайлов, секретар на Дружество „Борис Дрангов“- град Русе, след панихидата по повод 101-годишнината от смъртта на полк. Борис Дрангов, която се навършва на 26 май, предаде репортер на Агенция „Фокус“. Майор Михаил Михайлов припомни на кратко живота и делото на полк. Дрангов, както и някой от най-запомнящите се негови фрази.“Полк. Борис Дрангов е един от най-обичаните и уважавани офицери, участвали във войните за Национално обединение. Този горд македонски българин буквално посвещава целия си живот на Отечеството. Неговите героизъм, мъжество и родолюбие могат да бъдат пример за всеки българин. Освен всичко той е останал в съзнанието на подчинените си не като техен командир, а по-скоро като втори баща и истински приятел“, заяви майор Михаил Михайлов.\r\nВесела АЛЕКСАНДРОВА", "date": "2018.05.22", "title": "Майор о.р. Михаил Михайлов, Дружество „Борис Дрангов“- гр. Русе: За полк. Дрангов с пълна сила може да се каже, че е оставил незабравима следа в народната памет"}
{"url": "http://www.focus-news.net/news/2018/05/22/2524883/burgas-vazstanoveno-e-dvizhenieto-po-pat-iii-906-kableshkovo-laka.html", "text": "Възстановено е движението по път III-906 Каблешково - Лъка. Това съобщиха от пресцентъра на Агенция \"Пътна инфраструктура\".", "date": "2018.05.22", "title": "Бургас: Възстановено е движението по път III-906 Каблешково - Лъка"}
{"url": "http://www.focus-news.net/news/2018/05/22/2524893/stara-zagora-parva-uspeshna-akademichna-godina-otbelyaza-tehnicheskiyat-kolezh-v-kazanlak.html", "text": "В града беше отбелязано успешното завършване на първата академична година за преподаватели и студенти от Технически колеж в града, част от структурата на Технически университет – София, предаде кореспондент на Радио „Фокус“. \r\n„Техническият университет стъпи в Казанлък с цялата си ангажираност към града, към неговата индустрия, към хората. И бъдете сигурни, че тази империя ще се постарае да отговори на потребностите на града и на бизнеса, преди всичко като осигури качествено образование, което да съответства на потребностите на пазара на труда“, каза в словото си ректорът на Техническия университет в София проф. дтн инж. Георги Михов. В тази връзка той изрази своята увереност, че колежът в Казанлък ще докаже своето величие в рамките на дългогодишното съществуване на Техническия университет и ще се превърне в едно от най-успешните звена в неговата история.\r\nСлово по повод първата академична година на Техническия колеж произнесе и кметът Галина Стоянова, която изрази своето убеждение, че Казанлък има не само желанието, а има потенциала да бъде академичен град: „Не му попречиха нито ВУЗ-овете в съседство, нито тези в София, защото и държавата, и академичната общност, и бизнесът си стиснаха здраво ръцете, когато трябва да се направи едно родолюбиво дело, така, както се е случвало в миналото“. В този смисъл Стоянова подчерта значението на партньорството на местния бизнес с Техническия колеж и с професионалното образование в Казанлък.\r\n„Създаването на Техническия колеж е продиктувано от нуждата от техничски кадри в града. Колежът реализира нов подход в обучението, който е тясно свързан с икономиката, защото именно на тази икономика се разчита да се изгради просперитета на нашата страна“, каза в приветствието си директорът на Техническия колеж в Казанлък проф. Ивайло Ганев. Той поясни, че първата година на колежа е резултат от съвместните усилия на ръководството на учебното заведение, на общинското ръководство в лицето на кмета Галина Стоянова, с чиято помощ колежът бе приютен в Младежкия дом и са създадени условия, за да протече нормално учебната година, на предприятията в общината, на чиито площадки е провеждано обучението на студентите\r\nПо време на тържеството проф. Ганев съобщи, че пред дни Колежът вече е придобил правото на собственост на сградата на бившето Строително училище в Казанлък, където трябва да започне следващата учебна година на висшето училище. Директорът на висшето училище в Казанлък поясни също, че в колежа се разработват вече и магистърски програми, по които студентите ще могат да се обучават в бъдеще.\r\nОт името на бизнеса Николай Ибушев заяви, че до две седмици ще бъде направен анализ на участието на местния бизнес в процесите в Техническия колеж и ще бъдат разпределени между фирмите първоначално необходимите 200 хиляди лева за ремонт и оборудване на сградата. Дял в това финансиране ще има и Техническият университет.\r\nЗа значението за бизнеса на присъствието на територията на община Казанлък на Техническия колеж говориха и други двама ръководители на форми – Владимир Спасов и Танчо Михайлов.\r\nСвоята благодарност към ръководствата на Техническия университет, на Колежа, на Община Казанлък и на бизнеса изрази от името на студентите Красимира Колева.\r\nДиректорът на Колежа проф. Ивайло Ганев обяви и началото на новата кандидат-студентска кампания.\r\nСлавяна ГАЙДАРОВА", "date": "2018.05.22", "title": "Стара Загора: Първа успешна академична година отбеляза Техническият колеж в Казанлък"}
{"url": "http://www.focus-news.net/news/2018/05/22/2524896/varna-intenziven-e-trafikat-v-grada-prodalzhava-izkarpvaneto-na-dupki-po-asfaltovata-nastilka.html", "text": "Интензивен е трафикът в града. Работници продължават да изкърпват по график част от компрометираните асфалтови настилки и в петте района на града, предаде репортер на Радио „Фокус“ – Варна. Пътищата на територията на общината са сухи, времето – ясно и слънчево. Движението е натоварено както в централната градска част, така и в района на входно-изходния булевард в посока магистрала „Хемус“. Продължават ремонтните дейности по бул. „Васил Левски“, както и по основните булеварди в квартал „Аспарухово“. Шофьорите трябва да преминават с повишено внимание през улиците „Струга“ и „Капитан Рончевски“, по които днес трябваше да има прокопавания във връзка с планиран ремонт на централен водопровод.\r\nДиана СТОЕВА", "date": "2018.05.22", "title": "Варна: Интензивен е трафикът в града, продължава изкърпването на дупки по асфалтовата настилка"}
{"url": "http://www.focus-news.net/news/2018/05/22/2524891/plovdiv-2-godishno-dete-e-nahapano-ot-domashno-kuche-v-selo-krumovo.html", "text": "2-годишно дете е нахапано от домашно куче в село Крумово. Това съобщиха от ОДМВР - Пловдив. Сигналът за инцидента в двор на къща в село Крумово е подаден към 17.00 часа вчера в Пето РУ. По първоначални данни, 2-годишно момиченце било нападнато от отглеждано от семейството му куче от едра порода. Детето е настанено в болница със сериозни наранявания. Пострадала е и майка му. На адреса е извършен оглед. По случая е образувано досъдебно производство. Уведомен е дежурен районен прокурор.", "date": "2018.05.22", "title": "Пловдив: 2-годишно дете е нахапано от домашно куче в село Крумово"}
{"url": "http://www.focus-news.net/news/2018/05/22/2524881/liderat-na-bsp-korneliya-ninova-nachinat-po-koyto-tasko-ermenkov-e-predstavil-informatsiyata-za-vodata-v-sofiya-e-nepravilen-no-tova-ne-e-osnovanie-da-bade-izklyuchen-ot-grupata.html", "text": "Така не се прави. Начинът, по който Таско Ерменков е представил информацията за нас е неправилен. Това каза пред журналисти в парламента лидерът на БСП Корнелия Нинова след заседание на парламентарната група на партията, предаде репортер на Агенция „Фокус“. „Това не е основание, разбира се, той да бъде изключен от групата или да напуска парламента, но е достатъчно основание да поднесе извинение на софиянци, които са се почувствали засегнати или заплашени по някакъв начин. Ще чуете това извинение от трибуната на парламента“, заяви Корнелия Нинова. \r\nОт своя страна депутатът Таско Ерменков добави, че е доволен след заседанието на групата. \r\nЛюба АЛЕКСИЕВА", "date": "2018.05.22", "title": "Лидерът на БСП Корнелия Нинова: Начинът, по който Таско Ерменков е представил информацията за водата в София е неправилен, но това не е основание да бъде изключен от групата"}
{"url": "http://www.focus-news.net/news/2018/05/22/2524898/stara-zagora-roditeli-na-uchenitsi-ot-1-vi-klas-v-su-ivan-vazov-izpratiha-blagodarstveno-pismo-do-kmeta-vav-vrazka-s-podobryavaneto-na-obrazovanieto-v-obshtinata-i-dobrite-uchiteli.html", "text": "„В навечерието на един от най-красивите български празници – 24 май, искаме за изкажем своята благодарност към двете учителки на нашите скъпи първокласници – Маргарита Цекова и Петя Христова от СУ „Иван Вазов“ в Стара Загора. Възхитени сме от тяхната упоритост, находчивост, изобретателност, умение за индивидуален подход към всяко дете и създаване на атмосфера за задружност и партньорство в часовете. Най-добрите „оценители“ на труда им са нашите деца, които ги уважават и обичат, бързат за срещите си с тях и училището наистина им стана втори дом“, пишат в писмо до кмета на Община Стара Загора Живко Тодоров родителите на учениците от 1-ви А клас на СУ „Иван Вазов“. Това съобщиха от пресцентъра на Общината.\r\nТе благодарят на кмета и на ресорния зам.-кмет Иванка Сотирова за многото резултатни грижи за подобряване на образованието в общината и като база, и като кадри, и като дейности. \r\n„Ние сме класа на звездите, нашите учителки са много добри“, единодушни са момичетата и момчетата от 1-ви А клас. Те с удоволствие обясняват, че имат много отличия, защото учат много и с радост. Всички са единодушни, че много слушат своите любими учителки и обещават догодина да са още по-добри. \r\n„Вече 30 години съм в училище. Обичах много първата си учителка, бях добро и прилежно дете и реших като порасна и аз да стана учителка. Сбъднах детската си мечта да работя с деца“, разказва Маргарита Цекова. \r\n„Аз съм за първа година в училище. Харесва ми тук, обичам да работя с деца“, казва младата преподавателка Петя Христова. \r\nСпоред директорката на училището Елка Хънтова и двете учителки са много добри. Цекова е с голям опит, винаги работи с любов и отдаденост, а Христова е от младото поколение, което се учи от опита. „Двете са прекрасен тандем“, убедена е директорката.", "date": "2018.05.22", "title": "Стара Загора: Родители на ученици от 1-ви клас в СУ „Иван Вазов“ изпратиха благодарствено писмо до кмета във връзка с подобряването на образованието в общината и добрите учители"}
{"url": "http://www.focus-news.net/news/2018/05/22/2524894/tasko-ermenkov-kam-gerb-kolegi-ne-mi-iskayte-ostavkata-tova-ne-zavisi-ot-vas-kogato-tezi-koito-sa-me-izbrali-ya-poiskat-shte-ya-dam.html", "text": "Колеги, не ми искайте оставката, това не зависи от вас. Това заяви в лично обяснение депутатът от БСП Таско Ерменков, предаде репортер на Агенция „Фокус“. „Вече няколко пъти казах, че никога и по никакъв начин не съм целял паника и възбуждането на неосновани страхове в хората. Винаги съм се придържал, че хората трябва да бъдат информирани за неща, свързани с тяхното здраве и живот. Винаги съм смятал, че народният представител е народен, когато споделя болките на хората“, посочи Ерменков. Според него може някои от гражданите да са били изплашени, за което се извинявам. „Колеги, не ми искайте оставката, това не зависи от вас. Когато тези, които са ме избрали, я поискат, ще я дам. Няма да се крия зад имунитет, ако прокуратурата ми го поиска“, заяви още Таско Ерменков. \r\nЛюба АЛЕКСИЕВА", "date": "2018.05.22", "title": "Таско Ерменков към ГЕРБ: Колеги, не ми искайте оставката, това не зависи от вас - когато тези, които са ме избрали, я поискат, ще я дам"}
{"url": "http://www.focus-news.net/news/2018/05/22/2524880/georgi-parvanov-prezident-2002-2012-g-otnositelno-priemlivi-za-nas-sa-imenata-vardarska-i-nova-makedoniya.html", "text": "За югозападната ни съседка, относително приемливи за нас са имената Вардарска и Нова Македония. Това каза президентът на Република България в периода 2002-2012 г. Георги Първанов по време на пресконференция, предаде репортер на Агенция „Фокус“. Първанов изрази радостта си, че историческата общност в страната ни е реагирала много категорично. Той поясни, че с писмото си от вчера АБВ създава работа на Мултидисциплинарната комисия. \"Друго е Комисията да излезе с ясно и категорично становище. Това трябва да стане бързо, защото виждаме, че всеки ден или през ден във Вашингтон се провеждат срещи или телефонни разговори с някои от заинтересованите страни, предвид приемането на Република Македония в НАТО и респективно в ЕС\", допълни Първанов. Той подчерта, че АБВ е \"за\" това Македония да влезе в тези съюзи, но това не бива да става за българска сметка. \r\n\"Какво означава да се включи в новото наименование Илинденска? Подозирах, че нещата отиват нататък още миналата година по време на бурните тържества, с който беше отбелязан договорът, подписан от двамата премиери. Най-вече, когато чух речта на премиера Заве пред паметника на Гоце Делчев на 1 август миналата година. Тогава премиерът Заев говореше за двойния Илинден - 1903 г. и Илинден - 1944 г.\", заяви Първанов. По думите му единият Илинден е коренно различен от другия. \"Това ново наименование наистина идва да покаже, че македонизмът не само не е изкоренен, както побързаха някой наши коментатори и политици да обявят през август миналата година. Виждаме едно ново издание на македонизма, не толкова и във всеки случай не открито антибългарски, но тихо, кротко, овладявайки българска историческа територия\", заяви Първанов. По думите му, ако страната ни не реагира, това може да доведе до нови проблеми.  По думите му е българската политика по македонския въпрос е низ от компромиси. Според него признаването на Македонската република също е компромис, но сегашният компромис с името не е приемлив.\r\n„Нашата съпротива срещу тази тенденция е легална. В близките дни сме коментирали с новото ръководство да организираме дискусия между експерти, общественици, хора, които са имали активна гражданска позиция по македонската тема. Ще потърсим контакти в институцитете. Не бихме искали тихомълком България да се съгласи и да направи най-големия компромис по националната тема“, заяви Първанов. Във връзка с двата протеста -в подкрепа и срещу рестарта на проекта АЕЦ „Белене“ тази вечер, Първанов коментира: „Дочувам в някои от политическите формации в дясно, че ние им пречим да реализират техния митинг. Защо те не са направили своевременна заявка. Както се казва в един популярен виц, ако искат да спечелят от тотото, трябва да си пуснат фиш. Те искат да си направят пиар, издишайки в съдържателни и дълбочинни аргументи“, каза Първанов.\r\nДеница КИТАНОВА", "date": "2018.05.22", "title": "Георги Първанов, президент (2002-2012 г.): Относително приемливи за нас са имената Вардарска и Нова Македония"}
{"url": "http://www.focus-news.net/news/2018/05/22/2524897/sliven-43-ma-zrelostnitsi-ot-nova-zagora-zavarshiha-s-palno-otlichie.html", "text": "43-ма абитуриенти от СУ „Христо Ботев“, СУ „Иван Вазов“,  Професионалната гимназия по селско стопанство и Професионалната гимназия по техника и технологии в Нова Загора завършват средното си образование с пълно отличие. Това съобщиха от Областна администрация - Сливен. Младежите и девойките бяха специални гости на кмета на общината Николай Грозев, който в знак на уважение на 21 вечерта даде прием за тях. Гост на празника бе областният управител Чавдар Божурски.\r\nПриемът се състоя по традиция в градината на общината. Зрелостниците бяха придружени от директорите на четирите средни училища в града, където са се обучавали. „Бъдете смели и в смелостта си бъдете разумни. Имайте куража да мечтаете и да сбъдвате целите си, защото разчитаме на вас да направите света по-добър. Днес ви изпращаме с вярата, че сте добре подготвени, достойни граждани на нашата община и държава, които ще допринесат със знанията и труда си за просперитета на и развитието на страната и родния ни край“, поздрави девойките и младежите кметът Грозев.\r\nГости на празника бяха още народният представител Галя Захариева и председателят на общинския съвет Георги Николов.", "date": "2018.05.22", "title": "Сливен: 43-ма зрелостници от Нова Загора завършиха с пълно отличие"}
{"url": "http://www.focus-news.net/news/2018/05/22/2524901/yordanka-fandakova-kmet-na-sofiya-usiliyata-ni-v-podobryavaneto-na-bazata-v-detskite-gradini-i-uchilishtata-prodalzhavat-no-nay-golyamo-znachenie-e-investitsiyata-v-horata.html", "text": "Моите усилия и тези на моя екип през последните години са насочени към подобряване на базата, на строителство на детски градини, разширение, модернизация на детски градини и училища. Тези усилия продължават, те са важни, защото те са ангажимент на Столична община да осигури възможно най-добрите условия в нашия град. Това каза кметът на София Йорданка Фандъкова по време на представянето на резултатите от пилотния проект \"Как да бъде възстановено доверието между родители и учители разглежда пилотен проект на район „Надежда“ - „ Общуваме с надежда и доверие за развитие на детските градини“, който се реализира в 172 детска градина „София“ в „Надежда“ 1, предаде репротер на Агенция „Фокус“. Намираме се в една от новите ни детски градини - с басейн и с всичко, което е необходимо. Като екперт обаче, аз зная, че инвестиициите в базата са от огромно значение. Но това, което е от най-голямо значение е инвестицията в хората, които работят в училищата и детските градини. Затова винаги съм срещала всяко предложение и инициатива в тази посока с огромно желание и интерес. \r\nВ началото на тази година имахме доста сериозни трудности, да не кажа стресова ситуация, в цялата система на общинските детски градини. Пострада доварието в системата, а то най-трудно се изгражда и много бързо се руши. Благодаря на всички кметове, които приеха директно и пряко да работят с колегията, за да можем да изпълним нашия ангажиметн по контрол на системата и да не допуснем напрежението, което неминуемо се предава от обществото на директорите, от директорите на учителите, от чуителите на децата, от децата на родителите.", "date": "2018.05.22", "title": "Йорданка Фандъкова, кмет на София: Усилията ни в подобряването на базата в детските градини и училищата продължават, но най-голямо значение е инвестицията в хората"}
{"url": "http://www.focus-news.net/news/2018/05/22/2524902/dobrich-oblastniyat-upravitel-krasimir-kirilov-uchastva-v-diskusionen-forum-novite-investitsii-vav-vik-infrastruktura.html", "text": "Областният управител Красимир Кирилов участва в дискусионен форум „Новите инвестиции във ВиК инфраструктура“, който се провежда днес в столицата, съобщиха от пресцентъра на Областна администрация. Събитието е открил министърът на регионалното развитие и благоустройство (МРРБ) Николай Нанков, който е представил пред аудиторията темата „Новите инвестиции във ВиК мрежата и как 2 милиона българи ще получат подобрени ВиК услуги“. В презентацията си министър Нанков е съобщил, че 1.59 млрд. лв. от Оперативна програма „Околна среда 2014-2020 г.“ ще бъдат вложени в изграждане или реконструкция на водопроводи, канализация, пречиствателни станции и други съоръжения в 51 населени места. Обектите, които ще бъдат финансирани, са определени с изготвянето на регионалните прединвестиционни проучвания с финансиране от ОПОС 2014-2020 в 14 области, обслужвани от един ВиК оператор – Бургас, Варна, Видин, Враца, Добрич, Кърджали, Перник, Пловдив, Русе, Силистра, Сливен, Стара Загора, Шумен и Ямбол. Министър Нанков е отбелязал, че чрез регионалните прединвестиционни проучвания е изяснена пълната картина на състоянието на ВиК съоръженията, водопотреблението и тенденциите на развитие, по информация на пресцентъра на МРРБ. Николай Нанков е подчертал, че тези близо 1,6 млрд. лв. са приоритизирани на база най-належащи нужди. Не на последно място министър Нанков е посочил, че за първи път през този програмен период инвестициите ще се извършват от ВиК операторите, тъй като те най-добре знаят какво е нужно за дадената територия. Заместник-министър Малина Крумова представя пред участниците в дискусионния форум визията за „Повишаване капацитета на ВиК операторите и графика на обществените поръчки за новата ВиК инфраструктура“. Във форума участват още заместник министър-председателят Томислав Дончев и министърът на околната среда и водите Нено Димов.", "date": "2018.05.22", "title": "Добрич: Областният управител Красимир Кирилов участва в дискусионен форум „Новите инвестиции във ВиК инфраструктура“"}
{"url": "http://www.focus-news.net/news/2018/05/22/2524903/dragomir-stoynev-bsp-gledayte-galiche-i-mislete-ze-mestnite-izbori-prez-2019-g-no-i-kak-kato-balgarski-grazhdani-da-se-protivopostavim-na-gotvenata-podmyana-na-vota.html", "text": "Гледайте Галиче и мислете за местните избори през 2019 г., но мислете как като български граждани да се противопоставим на готвената подмяна на вота ни. Това каза зам.-председател на ПГ на „БСП за България“ Драгомир Стойнев в декларация от името на група, предаде репортер на Агенция „Фокус“. „Чрез  Галиче, ГЕРБ за пореден път показаха, че са слепи за всичко друго освен за консумацията на властта, че се чувстват добре в блатото на беззаконието. Галиче е нагла подигравка с демократичния процес“, заяви Стойнев. „ГЕРБ буквално каза на българите: „Гласувайте по съвест, ние не ви пречим, само после ще подменим протокола“. Всички знаете как се нарича това, когато действащата власт използва всички лостове, за да не позволи промяната. Според него ГЕРБ нямат право повече да критикуват миналото. „На всички техни псевдодемократски възгласи за тоталитаризъм, авторитаризъм, отговорът е един – Галиче. Галиче е символ на огромна политическа подмяна, която отдавна е в ход, за да гарантира финансовото оцеляване на една тясна група от хора около ГЕРБ. Галиче е и предупреждение, че в регионите и общините свободната инициатива, икономическото развитие и напредъка на малкия бизнес, ще зависят от господарите на общината, които са дошли с подменен протокол“, заяви Стойнев и прогнозира, че те после ще дойдат с такъв протокол и за търг и процедура.  Стойнев заяви, че БСП констатира със съжаление това. Той поясни, че българските социалисти ще застанат срещу фалшификацията на изборите, но по думите му голямата сила е в ръцете на хората.", "date": "2018.05.22", "title": "Драгомир Стойнев, БСП: Гледайте Галиче и мислете зе местните избори през 2019 г., но и как като български граждани да се противопоставим на готвената подмяна на вота"}
{"url": "http://www.focus-news.net/news/2018/05/22/2524895/alsat-m-makedoniya-nikola-dimitrov-poiska-madrost-i-nervi-predi-sreshtata-v-nyu-york.html", "text": "Министърът на външните работи на Македония Никола Димитров поиска подкрепа за предстоящите в Ню Йорк преговори с гръцкия му колега Никос Кодзиас, на които ще присъства и специалният посредник на ООН в спора за името – Матю Нимиц, предава скопският телевизионен канал „Алсат-М“.\r\n„Изпращайте ми мъдрост и нерви“, призова първият дипломат на Скопие в съобщение в социалната мрежа „Фейсбук“, публикувано в навечерието на новия кръг от преговори в Ню Йорк, които ще се проведат на 24 и 25 май. Тереза Герова", "date": "2018.05.22", "title": "„Алсат-М“ (Македония): Никола Димитров поиска „мъдрост и нерви“ преди срещата в Ню Йорк"}
{"url": "http://www.focus-news.net/news/2018/05/22/2524892/pg-na-gerb-prizova-bsp-da-poiska-ostavkata-na-deputata-tasko-ermenkov-za-publikatsiyata-mu-che-vodata-v-sofiya-e-zamarsena.html", "text": "Призоваваме БСП да поиска оставката на Таско Ерменков, като жест, че партията няма общо с тези атаки. Това каза в декларация от името на ПГ на ГЕРБ депутатът Тома Биков, предаде репортер на Агенция „Фокус“. „През последните няколко дни станахме свидетели на фалшива информация, свързана с националната сигурност. Това е провокация срещу националната сигурност. За съжаление се, включи депутатът от БСП Таско Ерменков, което превърна тази информация в сериозен проблем и повод за притеснение. Информацията бе свързана с това, че водата в София е отровена, а държавата крие това“, заяви Биков. „Когато една лъжлива информация се разпространява от фалшиви медии, това може да се нарече „fake news“. Когато народен представител обаче спекулира, това вече граничи с нарушаване на националната сигурност. Водата на София не е отровена и дори е на шесто място по качество в Европа“, допълни Биков. „Аз не бих казал, че г-н Ерменков е терорист, това ще го реши съдът. БСП е добре да зададе стандарт на говорене и червени линии, които не бива да се пресичат. Стандартът се задава през поемане на отговорност. Не приемаме извинението на БСП, на г-н Ерменков. Призоваваме БСП да спре да общува със сайтове за fake новини. Призоваваме ви да спазвате елементарен политически стандарт, който да съхранява поне важното доверие в институциите. Надяваме се въпреки вече чутите изявления все пак да преосмислите и г-н Ерменков да подаде оставка. Депутати от ГЕРБ го правят доста по-често за доста по-малки провинения. При нас всеки носи лична отговорност и я поема, когато трябва. При вас на мода е колективната отговорност, когато никой не я поема. Още веднъж призовавам г-н Ерменков да подаде оставка и БСП да покаже, че не участва в тази хибридна атака“, каза още Тома Биков. \r\nЛюба АЛЕКСИЕВА", "date": "2018.05.22", "title": "ПГ на ГЕРБ призова БСП да поиска оставката на депутата Таско Ерменков за публикацията му, че водата в София е замърсена"}
{"url": "http://www.focus-news.net/news/2018/05/22/2524900/bsp-sofiya-organizira-sreshta-s-deytsi-na-kulturata-naukata-obrazovanieto-mediite-i-chitalishtnoto-delo-po-sluchay-24-may.html", "text": "В навечерието на 24 май - Празника на българската просвета и култура и на славянската писменост, по инициатива на Калоян Паргов, Градският съвет на БСП - София, съвместно с ръководствата на федерациите на клубовете на социалистите в културата и медиите, в науката, училищното и висшето образование, организира традиционната среща - разговор на чаша вино с дейци на културата, науката, образованието, медиите и читалищното дело. Това съобщиха от пресцентъра на БСП - София. Събитието ще се състои на 23 май от 18.00 часа в зала „Димитър Благоев“ на Градския съвет на БСП – София (ул. „Леге“ № 10, ет. 1).", "date": "2018.05.22", "title": "БСП - София организира среща с дейци на културата, науката, образованието, медиите и читалищното дело по случай 24 май"}
{"url": "http://www.focus-news.net/news/2018/05/22/2524899/sport-dzhenoa-prizna-za-pregovori-s-yuventus-za-transfer-na-matiya-perin.html", "text": "Генералният директор на Дженоа Джорджо Перинети призна за воденето на преговори с Ювентус за трансфер на Мартия Перин. Шампионът на Италия проявява сериозен интерес към вратаря, след като легендата Джанлуиджи Буфон обяви оттеглянето си от клуба. \r\nПеринети подчерта, че вече са проведени разговори между двата тима, но към настоящия момент няма постигната договореност между тях. \r\n25-годишният Перин изигра 37 мача за Дженоа през сезона, в които допусна 42 гола. В 12 срещи Перин запази мрежата си суха, с което спомогна за класирането на Дженоа на 12-то място в крайното класиране.", "date": "2018.05.22", "title": "Спорт: Дженоа призна за преговори с Ювентус за трансфер на Матия Перин"}
{"url": "http://www.focus-news.net/news/2018/05/22/2524907/rayna-drangova-mnogo-pokoleniya-se-radvat-otgore-che-za-prav-pat-godishninata-ot-smartta-na-polk-drangov-se-otbelyazva-pred-pametnika-mu.html", "text": "Много поколения се радват отгоре, че за пръв път годишнината от смъртта на полк. Дрангов се отбелязва пред паметника му. Това каза пред журналисти Райна Дрангова, внучка на полк. Борис Дрангов, след панихидата по повод 101-годишнината от смъртта на полк. Борис Дрангов, която се навършва на 26 май, предаде репортер на Агенция „Фокус“. „Близо 70 години са се мъчили четири инициативни комитета, за да стане този паметник. Има много поколения, които са си отишли и се радват отгоре, че това се случи“, допълни тя, като отбеляза, че изпитва голямо вълнение от факта, че за пръв път паметта на полк. Дрангов се почита пред неговия паметник във Военната академия. „От всички седем внука на дядо ми четирима носиха името му, сега е само брат ми“, отбеляза тя, като уточни, че сред останалите живи наследници на полк. Дрангов освен нея и брат й, е и тяхна братовчедка, която живее в Скопие. \r\nВесела АЛЕКСАНДРОВА", "date": "2018.05.22", "title": "Райна Дрангова: Много поколения се радват отгоре, че за пръв път годишнината от смъртта на полк. Дрангов се отбелязва пред паметника му"}
{"url": "http://www.focus-news.net/news/2018/05/22/2524905/aleksandar-stamboliyski-sindikalna-konfederatsiya-sayuz-na-balgarskite-transportni-rabotnitsi-za-momenta-nyama-planirani-novi-protestni-deystviya-na-prevozvachite.html", "text": "За момента няма планирани нови протестни действия от страна на превозвачите. Това каза за Радио „Фокус“ - Пирин Александър Стамболийски, председател на Синдикална конфедерация „Съюз на българските транспортни работници“. Той обясни, че това се дължи на факта, че от Министерството на транспорта, информационните технологии и съобщенията, са уверили международните превозвачи, че вече се води диалог за приемане на техните искания. Стамболийски посочи, че на 7 и 8 юни ще има гласувания в Комисията и единственото, което може да се направи в момента е да се изчакат решенията, тъй като от Комисията по транспорт и туризъм към Европейския парламент са приели да разгледат предложените от превозвачите текстове.\r\nНатали СТЕФАНОВА", "date": "2018.05.22", "title": "Александър Стамболийски, Синдикална конфедерация „Съюз на българските транспортни работници“: За момента няма планирани нови протестни действия на превозвачите"}
{"url": "http://www.focus-news.net/news/2018/05/22/2524904/ivanka-stoyanova-direktor-na-zooparka-vav-varna-dnes-zooparkat-otbelyazva-svetovniyat-den-na-biologichnoto-raznoobrazie.html", "text": "На 22 май Зоопаркът във Варна отбелязва Световният ден на биологичното разнообразие. Това каза за Радио „Фокус“ – Варна директорът Иванка Стоянова. „Празникът ще започне със засаждане на цветя в зоопарка и специална беседа за посетителите, която ще ги запознае с животните на територията на атракциона и техния природозащитен статус“, добави Иванка Стоянова. По думите ѝ зоопаркът официално е открит през 1961 г. и за кратко време се превръща в любимо място на деца и възрастни. Той предлага на своите посетители жива експозиция на сегменти от животинския свят, представена от видове птици, хищници, тревопасни, примати и водоплаващи. „Зоопаркът се намира в сърцето на Морската градина, в съседство с Делфинариума и Природонаучния музей“, добави Иванка Стоянова.\r\nМилена СТОЕВА", "date": "2018.05.22", "title": "Иванка Стоянова, директор на зоопарка във Варна: Днес зоопаркът отбелязва Световният ден на биологичното разнообразие"}
{"url": "http://www.focus-news.net/news/2018/05/22/2524909/parlamentat-udalzhi-do-31-yuli-sroka-za-izgotvyane-na-odit-ot-smetnata-palata-za-dopalnitelnite-razhodi-kam-byuzhdeta-razporedeni-s-postanovlanie-na-ministerski-savet.html", "text": "Парламентът удължи  до 31 юли срока за изготвяне на одит от Сметната палата за допълнителните разходи към бюждета, разпоредени с постановлание на Министерски съвет. Предложението за удължаване на срока бе предложено от Комисията по бюджет и финанси. „За“ новия срок гласуваха  76 народни представители, „против“ – 1  и „въздържали се“ - 20 , с което предложението бе прието. Агенция „Фокус“ припомня: На 22 февруари 2018 г. парламентът възложи на Сметната палата да направи одит на допълнителните разходи към бюджета, разпоредени от Министерски съвет. Проекторешенито бе внесено от ПГ на „БСП за България\". Искането на БСП за одит се основава на високия обществен интерес към изразходването на допълнителни бюджетни средства. От БСП искат Сметната палата да извърши одит за периода от 10 май 2017 г. до 31 януари 2018 г. Срокът за извършване на одита бе 1 юни 2018 г. \r\nДеница КИТАНОВА", "date": "2018.05.22", "title": "Парламентът удължи до 31 юли срока за изготвяне на одит от Сметната палата за допълнителните разходи към бюждета, разпоредени с постановлание на Министерски съвет"}
{"url": "http://www.focus-news.net/news/2018/05/22/2524906/liderat-na-bsp-korneliya-ninova-za-otbranata-vazhna-e-modernizatsiyata-na-tehnikata-no-kakvo-bi-predstavlyavala-tazi-tehnika-bez-horata.html", "text": "„Важна е модернизацията на техниката, закупуването на нова, но какво би представлявала тази техника без хората, за които е предназначена?“. Този въпрос постави лидерът на БСП Корнелия Нинова по време на конференция „България в общата европейска отбрана“, организирана от Центъра за изследване политиките в сигурността и отбраната и Фондация „Фридрих Еберт“, съобщиха от пресцентъра на НС на БСП. Председателят на БСП подчерта, че на последния КСНС се е коментирал недокомплектът в армията. „Трудно се събират хора да постъпват в армията- заплащането е твърде ниско и социалните условия са лоши, за да привлекат нови и млади хора“, посочи тя.\r\nЗа Корнелия Нинова другият важен въпрос е за българската икономика в този процес. „Нужно е ангажиране на българските фирми тук, в България, в процеса на модернизация и закупуване на техниката – говоря за така наречения офсет“, обясни лидерът на БСП и даде пример с Румъния, където са постигнати високи проценти на участие на местни фирми. „Така ще се даде тласък на българската икономика и ще се създадат работни места“, посочи тя.\r\n„Винаги сме заставали твърдо на позицията за участие на България в изграждането на обща европейска отбрана, но в този контекст, в следващите месеци предстои обсъждането на представения вече проект за бъдещ бюджет на Европа за следващия програмен период“, посочи председателят на левицата. Тя призова присъстващите, със своя експертен потенциал, да се включат в дискусията и да се подпомогне правителството и българската страна за отговорна позиция по обсъждане на бюджета. „Защото след Брекзит, изправени пред много предизвикателства в отбраната, в социалната политика, в икономиката, ще трябва да търсим съмишленици и сред другите държави членки, когато представим и своя национална позиция по този бюджет“, обясни Нинова. Тя припомни, че се предвижда орязване на парите за кохезия, за селскостопанска политика, което вече е срещнало съпротива в някои държави в ЕС. \r\n„Разбира се, вие знаете, че на КСНС при президента обсъждахме тези теми. Предстои министърът на отбраната да внесе през Министерския съвет в НС нов план за модернизация и закупуване на техника, който да обсъждаме и който е различен от приетия досега“, каза тя. „Уви, и по тази тема няма единомислие, включително и в правителството, тъй като в тригодишната прогнозна рамка на бюджета са заложени различни средства от това, което се очаква парламентът да обсъжда и да приема“, обясни лидерът на БСП.\r\nВ конференцията участваха и директорът на ЦИПСО полк. о.р. Иван Иванов, Директорът за България на Фондация „Фридрих Еберт“ д-р Хелене Кортлендер, съветникът на президента по отбраната и сигурността полк о.р. Илия Милушев, народни представители от левицата, бившите началници на ГЩ на БА-ген. Цветан Тотомиров, контрадмирал Румен Николов, ген. Симеон Симеонов, зам.-председателят на СОЗР ген. майор Васил Върбанов, председателят на Съюза на военноинвалидите и военнопострадалите Петър Велчев, началникът на Централно военно окръжие полк. Георги Петков, началникът на отдел социална политика към Министерство на отбраната Манол Тенчев, офицери от резерва, бивши командири на военни формирования от БА, лидерите на 14 организации от Конфедерацията на обществени организации от сигурността и отбраната, членове на асоциациите на завършилите колеж по отбрана на НАТО в Рим, председатели на военно-патриотични организации и съюзи.", "date": "2018.05.22", "title": "Лидерът на БСП Корнелия Нинова за отбраната: Важна е модернизацията на техниката, но какво би представлявала тази техника без хората"}
{"url": "http://www.focus-news.net/news/2018/05/22/2524885/tass-do-kraya-na-yuni-balgariya-shte-predstavi-na-rusiya-varianti-za-izpolzvane-na-oborudvaneto-na-aets-belene.html", "text": "Министерството на енергетиката на България ще представи на Москва различни варианти за използване на руското оборудване за АЕЦ „Белене“. Това се казва в документи към преговорите между президентите Владимир Путин и Румен Радев, които се водят в Сочи, предава TACC.\r\n„До края на юни 2018 г. Министерството на България трябва да представи варианти за използването на произведеното от руска страна оборудване, включително за рестартиране на проекта“, се казва в материалите, представени пред агенцията.\r\nОт тях става ясно също, че Русия може да завърши преговорите за VI блок на АЕЦ „Козлодуй“ в България до края на 2018 г. Тереза Герова", "date": "2018.05.22", "title": "ТАСС: До края на юни България ще представи на Русия варианти за използване на оборудването на АЕЦ „Белене“"}
{"url": "http://www.focus-news.net/news/2018/05/22/2524910/die-welt-germanski-sad-othvarli-iskaneto-za-ekstraditsiya-na-karles-puchdemon-bivshiyat-katalunski-lider-ostava-na-svoboda.html", "text": "Преди близо два месеца отстраненият от власт председател на Женералитата в Каталуния Карлес Пучдемон бе арестуван в Германия въз основа на европейска заповед. Сега е ясно: Генералната прокуратура поиска екстрадицията му в Испания заради нова информация, доказваща насилието срещу испанските полицаи в бурните събития от миналата есен в северния регион на Испания. Според прокурорите предаването на Пучдемон е оправдано заради обвиненията срещу него в организирането на бунт. Но съдът в германската провинция Шлезвиг Холщайн отхвърли искането им, съобщава националният ежедневник Die Welt.\r\n„Няма никаква повишена опасност от бягството“ на Пучдемон от Германия, постановиха магистратите. Това означава, че бившият каталунски лидер ще остане на свобода в страната.\r\nПучдемон бе арестуван на магистрала в Германия на 25 март, когато се връщаше към Белгия след посещение във Финландия. Тереза Герова", "date": "2018.05.22", "title": "Die Welt: Германски съд отхвърли искането за екстрадиция на Карлес Пучдемон, бившият каталунски лидер остава на свобода"}
{"url": "http://www.focus-news.net/news/2018/05/22/2524908/direktsiya-vatreshna-sigurnost-i-spetsializiranata-prokuratura-izvarshvat-spetsaktsiya-v-patna-politsiya-blagoevgrad-po-parvonachalni-danni-ima-zadarzhani.html", "text": "Дирекция „Вътрешна сигурност“ и Специализираната прокуратура извършват специализирана акция в „Пътна полиция“ – Благоевград, по първоначални данни има задържани. За Радио „Фокус“ – Пирин Йорданка Шаркова, говорител на Областна дирекция на МВР – Благоевград, каза, че няма как да оповести информация по случая, тъй като те нямат отношение по провежданата операция.\r\nЛивия НИНОВА", "date": "2018.05.22", "title": "Дирекция „Вътрешна сигурност“ и Специализираната прокуратура извършват спецакция в „Пътна полиция“ – Благоевград, по първоначални данни има задържани"}
{"url": "http://www.focus-news.net/news/2018/05/22/2524911/veliko-tarnovo-politsiyata-razsledva-37-godishen-mazh-ot-grad-byala-cherkva-za-podaden-falshiv-signal-na-tel-112-za-domashno-nasilie.html", "text": "Полицията разследва 37-годишен мъж от град Бяла черква за подаден фалшив сигнал на тел. 112 за домашно насилие. Бързо производство е започнато в Районното полицейско управление в Павликени, съобщиха от ОДМВР – Велико Търново. Снощи в 20.50 часа на тел. 112 е получен сигнал от Д. К., че жена от Бяла черква бие детето си, което е на година и половина, блъскала го в земята и същото не изглеждало добре. На адреса незабавно е изпратен полицейски екип, който заварил в жилището въпросната жена, а детето било добре и си играело около нея. Не са били установени данни за упражнено физическо насилие спрямо детето. От проведените действия по разследването е установен номерът, от който е подаден сигнала и, че същият се ползва от Д. К., известен на полицията и осъждан. Пред униформените той признал, че е автор на сигнала и е решил да се пошегува. Срещу него е започнато бързо производство.", "date": "2018.05.22", "title": "Велико Търново: Полицията разследва 37-годишен мъж от град Бяла черква за подаден фалшив сигнал на тел. 112 за домашно насилие"}
{"url": "http://www.focus-news.net/news/2018/05/22/2524915/kyustendil-osem-godini-e-razlikata-v-srednata-prodalzhitelnost-na-zhivota-pri-mazhete-i-zhenite-v-oblastta.html", "text": "Осем години е разликата на средната продължителност на живота при мъжете и жените в областта. Това каза пред Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. По думите ѝ за двата пола средната продължителност на живот е 73.4 години, като спрямо предходния период тя намалява с 0.3 години. Средната продължителност на живота в областта е под средната за страната – 74.8 години. „Различната смъртност при мъжете и жените, както и сред населението в градовете и селата, определят и различната средна продължителност на живота при тези категории население”, каза Даниела Димитрова. По думите ѝ жените живеят по-дълго от мъжете във всички области на страната. В област Кюстендил средната продължителност на живота при мъжете е 69.5 години, а при жените – 77.5 години. Най-голяма е разликата между двата пола в област Кюстендил – 8 години, а най-малка – в област Шумен – 5.9 години.\r\nВенцеслав ИЛЧЕВ", "date": "2018.05.22", "title": "Кюстендил: Осем години е разликата в средната продължителност на живота при мъжете и жените в областта"}
{"url": "http://www.focus-news.net/news/2018/05/22/2524912/kyustendil-otborat-na-osnovno-uchilishte-sv-sv-kiril-i-metodiy-specheli-sastezanieto-barzi-smeli-srachni.html", "text": "Отборът на Основно училище „Св. св. Кирил и Методий” спечели състезанието „Бързи, смели, сръчни” в Кюстендил, предаде репортер на Радио „Фокус” – Кюстендил. Състезанието за второкласници се проведе на стадион „Осогово”. В него участваха три отбора. Отборите бяха съставени от по осем ученици. Самото състезание беше посветено на Деня на българския спорт и на Световния ден на предизвикателството. Целта на инициативата е да се популяризира спортът и да се даде възможност за изява на учениците от вторите класове. Ученическите отбори ще се състезават в две игри.\r\nВенцеслав ИЛЧЕВ", "date": "2018.05.22", "title": "Кюстендил: Отборът на Основно училище „Св. св. Кирил и Методий” спечели състезанието „Бързи, смели, сръчни”"}
{"url": "http://www.focus-news.net/news/2018/05/22/2524913/varna-23-godishen-mazh-e-postradal-pri-pozhar-v-kashta-na-ul-probuda.html", "text": "23-годишен мъж е пострадал при пожар в къща на ул. \"Пробуда\". Това съобщиха от ОДМВР - Варна. Сигналът е подаден на 21 май т.г. около 22.45 часа. Съобщено е за пожар в стая от къща, намираща се във Варна, на ул. \"Пробуда\". Вероятната причината за възникване на инцидента е небрежност при боравене с открит огън – паднала върху легло незагасена цигара. Унищожени са мебели, домашно имущетсво, покривна конструкция – 10 кв. м, опушени са 50 кв. м стени. При пожара леко е пострадал 23-годишен мъж, който е извел от къщата лежащо болен, няма опасност за живота му.", "date": "2018.05.22", "title": "Варна: 23-годишен мъж е пострадал при пожар в къща на ул. \"Пробуда\""}
{"url": "http://www.focus-news.net/news/2018/05/22/2524916/tanjug-aleksandar-vuchich-prizova-chlenovete-na-pravitelstvoto-da-uvazhavat-politikata-za-evropeyskiya-pat-na-stranata.html", "text": "Държавният глава на Сърбия Александър Вучич призова членовете на правителството в Белград да ужавават политиката за европейския път на страната, като увери, че тя няма да бъде променена и не зависи от желанията на отделните политици, предава Tanjug,  държавната информационна агенция на западната ни съседка. \r\n„ЕС е нашата политика, но също така поддържането и подобряване на връзките с традиционни приятели и съюзници като Русия и Китай. Тази политика се определя от сръбските институции и няма да се промени от желанията на отделните политици в Сърбия“, категоричен бе Вучич от Баку, където се намира на посещение. \r\nВ понеделник сръбският министър на отбраната Александър Вулин заяви, че ако ЕС поставя условия за членството на Сърбия, които знае, че няма да бъдат изпълнени и търси оправдания, за да не стане част от Общността, то тогава Белград трябва да се замисли за промяна на приоритетите на външната си политика. \r\n„Ако за ЕС ключов е само косовският въпрос, ако поставя условия, които знае, че няма как да бъдат изпълнени и търси оправдание Сърбия да не бъде неин член, тогава трябва да помислим за промяна на приоритета на нашата външна политика“, подчерта Вулин, коментирайки изявлението на ръководителя на делегацията на ЕС в Белград Сем Фабрици, че нормализирането на двустранните отношения между Сърбия и Косово е ключово условие за приемането на западната ни съседка в клуба на Брюксел.\r\nВ отговор министърът на външните работи на западната ни съседка Ивица Дачич заяви, че проявява разбиране към реакцията на военния министър на Белград Александър Вулин, но увери, че членството на Сърбия в Европейския съюз остава ключов приоритет за страната. „Остава, но не на всяка цена\", коментира Дачич пред местни медии.Тереза Герова", "date": "2018.05.22", "title": "Tanjug: Александър Вучич призова членовете на правителството да уважават политиката за европейския път на страната"}
{"url": "http://www.focus-news.net/news/2018/05/22/2524917/prof-dikn-bistra-boeva-unss-korporativnoto-upravlenie-v-predpriyatiyata-s-darzhavna-sobstvenost-ostava-predizvikatelstvo.html", "text": "Корпоративното управление в предприятията с държавна собственост остава предизвикателство. Това каза в интервю за Агенция „Фокус“ проф. д.ик.н. Бистра Боева, преподавател в катедра „Международни икономически отношения и бизнес“ на УНСС.”Близо две десетилетия акционерни дружества и в развити, и в нововъзникващи пазарни икономики прилагат стандартите на на Организацията за икономическо сътрудничество и развитие за корпоративно управление и в частния, и в държавния сектор”, отбеляза проф. д.ик.н. Бистра Боева и припомни, че през април  страната ни бе домакин и на 22-ата  европейска  конференция  за  корпоративно  управление.  „Обичайно корпоративното упавление се отъждествява със защита на акционерната собственост, зачитане на правата  на заинтересованите лица, прозрачност  и  отговорни  ръководства (съвети  на  директорите  и надзорни  съвети). В  българското  икономическо  пространство  тези  правила  се  ползват  още  от началото  на 21 век, а през 2007 г. бе приет и Кодекс за корпоративно управление за борсово търгуваните компании, следващи  правилата  на  ОИСР“, обясни проф. д.ик.н. Бистра Боева.\r\n„И тук следва да отговорим на въпроса за корпоративното управление в рамките на две издания (2005 г. и 2015 г.) и утвърден като норма от ОИСР и за държавните предприятия. Преди това ще поясня какви събития от пролетта на тази  година са свързани с тези правила.\r\nНа първо място това бе посещението в България на генералния секретар на ОИСР А.  Гурия и бъдещото членство  на страната  ни в т.нар. клуб на богатите. Той подкрепи кандидатурата на страната ни за член на ОИСР. Изтъкнато бе, че България прилага стандартите на тази организация. И тук се налага да се припомни, че представителите на деловата общност и академичните среди в  България  години  наред  участваха  в утвърждаването  на правилата на ОИСР за корпоративно управление както в Югоизточна Европа, така и в национален и световен мащаб. Мнението на българската академична общност бе взето под внимание и в утвърждаване на първото издание на правилата за корпоративно управление и в ПДС.\r\nНа второ място, това, което постави акцента върху темата  корпоративно  управление и ПДС, бе един  кратък  параграф от публикувания на 7 март  2018  г. и представен в първите дни на пролетта доклад на ЕК за Европейския  семестър. На фона на положителните оценки за това, че намаляват макроикономическите дисбаланси, че има напредък спрямо препоръки  от  2017  г.,  че прогнозите за по-нататъшно  преодоляване  на тези  дисбаланси  при  дефиниран ръст на икономиката са оптимистични, бяха  посочени и проблемни области за нашата страна. Едната от тях е по повод на ПДС. Ето и конкретната оценка в параграф 4.1.3: „Корпоративното управление в ПДС остава  предизвикателство“. Рамката за тяхното управление не изпълнява  повечето  от  условията, заложени в насоките на ОИСР за корпоративно управление в ПДС\", посочи проф. д.ик.н. Бистра Боева. по думите й основните предизвикателства са: неясната аргументация за държавна собственост (в много случаи) и разпокъсаната рамка за надзор, липса на финансови цели и отчетност и управленски назначения (често пъти при отсъствие на състезателна процедура или стимули, които да  са свързани с максимизиране на финансовите резултати), както и силното присъствие и роля на политическата власт. \"Това често пъти е за сметка на дългосрочната ориентация и координация, прозрачност и управленски  стандарти  на  високо  равнище\", каза още проф. д.ик.н. Бистра Боева.", "date": "2018.05.22", "title": "Проф. д.ик.н. Бистра Боева, УНСС: Корпоративното управление в предприятията с държавна собственост остава предизвикателство"}
{"url": "http://www.focus-news.net/news/2018/05/22/2524919/burgas-golyama-chast-ot-zhitelite-na-grada-smyatat-che-cheshmyanata-voda-ne-e-godna-za-piene.html", "text": "Повечето жителите на Бургас смятат, че чешмяната вода не е годна за пиене, сочи проведена анкета на Радио „Фокус“ - Бургас. Някой от анкетираните смятат, че водата от чешмата не е полезна за здравето, но въпреки това пият от нея. „И да е годна и да не е, понякога пием, не можем винаги да купуваме“, каза 65-годишна жителка на града. Други анкетирани казаха, че пият чешмяна вода само, след като изчакат да изчезне наличието на хлор. „Много е лоша водата. Когато шишето с налятата чешмяна вода престои, се получава утайка“, твърдят граждани. Повечето от младите анкетирани казаха, че пият чешмяна вода, но само филтрирана през кана. От проведената анкета стана ясно, че голяма част от хора не са наясно къде могат да следят за качеството на водата.\r\nДеница ДИМИТРОВА", "date": "2018.05.22", "title": "Бургас: Голяма част от жителите на града смятат, че чешмяната вода не е годна за пиене"}
{"url": "http://www.focus-news.net/news/2018/05/22/2524918/varna-14-zayavleniya-za-propadnali-ploshti-zaradi-neblagopriyatni-klimatichni-usloviya-sa-podadeni-v-oblastna-direktsiya-zemedelie.html", "text": "14 заявления за пропаднали площи вследствие на неблагоприятни климатични условия са подадени в Областна дирекция „Земеделие” във Варна. Това съобщиха за Радио „Фокус“ – Варна от Областна дирекция „Земеделие” във Варна. Щетите са при две основни култури – праскови и маслодайна рапица. Пропадналите площи с рапица са на двама земеделски производители в районите на Чернево и Суворово. Заради измръзване на 100% са пропаднали 1 210,5 дка. Пострадалите на 100% площи с праскови са 40.5 дка в района на село Детелина, Община Долни чифлик. Предстои втори оглед на площи с праскови в село Камен дял, община Дългопол, както и в района на Долни чифлик и Нова Шипка в община Долни чифлик. Заради високи подпочвени води при село Старо Оряхово има пропаднали на 100% 58.3 дка с пшеница.\r\nМарияна ВАЛЕНТИНОВА", "date": "2018.05.22", "title": "Варна: 14 заявления за пропаднали площи заради неблагоприятни климатични условия са подадени в Областна дирекция „Земеделие”"}
{"url": "http://www.focus-news.net/news/2018/05/22/2524914/smolyan-zabolevaemostta-ot-ostri-respiratorni-zabolyavaniya-v-oblastta-e-pod-epidemichnite-stoynosti.html", "text": "Заболеваемостта от остри респираторни заболявания в областта е 74,49 на 10 000 и е под епидемичните стойности. Това съобщиха от Регионалната здравна инспекция в Смолян. През изминалата седмица са регистрирани 21 случая на остри респираторни заболявания, като най-много – 14 са те при децата от 0 до 14 години, а 7 са случаите на заболели при възрастните от 30 до 64 години\r\nПрез отчетния период са регистрирани и заразни заболявания. При чревните инфекции има 5 случая на ентероколит и 1 случай на ротавирусен гастроентерит. От въздушно-капковите инфекции за седмица има по един случай на варицела и на туберкулоза.", "date": "2018.05.22", "title": "Смолян: Заболеваемостта от остри респираторни заболявания в областта е под епидемичните стойности"}
{"url": "http://www.focus-news.net/news/2018/05/22/2524920/prof-svetla-bachvarova-bsp-ot-obshto-shest-paragrafa-v-zakona-za-ribarstvoto-i-akvakulturite-bsp-ima-vazrazhdenie-kam-chetiri-ot-tyah.html", "text": "От общо шест параграфа в Закона за рибарството и аквакултурите, БСП има възраждение към четири от тях. Това каза народният представител от ПГ на „БСП за България“ проф. Светла Бъчварова по време на дебатите по промените в Закона за рибарството и аквакултурите, които въвеждат забрана за риболов с мрежени уреди във вътрешните водоеми на страната и задължават любителите риболовци да притежават общи познания за любителския риболов, предаде репортер на Агенция „Фокус“. Проф. Бъчварова заяви, че е необходимо прецизиране на текстовете. Тя отбеляза, че когатп се прадлага тези, които практикуват любителски риболов, да преминат някакво обучение и да имат документ, с който да го удостоверят е важно да се знае колко са любителите риболовци в България.\r\nПроф. Бъчварова поясни, че БСП възразява срещу риболова с мрежи. „В параграф 4-ти и в параграф 5-ти, се говори, че е забранена продажба. Как се спира продажба? Не е много ясно“, каза тя. Според нея е необходимо да бъдат ясно регламентирано кога се санкционират риболовците, когато се пренасят мрежи.   \r\nДеница КИТАНОВА", "date": "2018.05.22", "title": "Проф. Светла Бъчварова, БСП: От общо шест параграфа в Закона за рибарството и аквакултурите, БСП има възраждение към четири от тях"}
{"url": "http://www.focus-news.net/news/2018/05/22/2524921/evrodeputatat-petar-kurumbashev-e-edin-ot-organizatorite-na-dnite-na-vodorodnite-tehnologii-v-sofiya.html", "text": "Петър Курумбашев, член на Делегацията на българските социалисти в Европейския парламент, е един от организаторите на Hydrogen Summit – Среща на високо ниво по въпросите на водорода, която ще се проведе на 28 май от 10.00 часа в зала 8 на Националния дворец на културата. Това съобщиха от пресофиса на Петър Курумбашев.\r\nНа 27 май от 11.00 часа на площад „България“ пред НДК (от страната на площад „Баба Неделя“) жители и гости на София ще могат да тестват два водородни автомобила (Toyota & Hyundai), да разгледат зарядна станция за водород, както и да разгледат два водородни автомобила, изработени от студенти в Техническия университет в София и Русенския университет. \r\nОбучаващи от образователен център “Технократи” (технологичен образователен център за деца и младежи) ще запознаят деца и възрастни с бъдещето, което носят възобновяемите енергийни източници чрез интересни и практически експерименти, включващи слънце, вятър и вода. Фокусът ще бъде върху разделянето на водата на съставните ѝ водород и кислород и задвижването на мини автомобил чрез водород. Обучаващите ще напътстват децата, като обясняват всеки елемент от процеса и ще ги насърчават сами да експериментират. Едновременно с практиката, децата ще добият и ценни теоретични познания по въпросите на зелената енергия и бъдещето на световната икономика и енергетика. \r\nУчастие в откриването на 27 май от 11.00 часа ще вземат Петър Курумбашев, член на Европейския парламент, Барт Биебуйк, изпълнителен директор на Съвместното предприятие „Горивни клетки и водород“ (публично-частно партньорство между Европейската комисия, европейската промишленост и европейската научноизследователска общност), Ангел Попов, заместник-министър на транспорта, информационните технологии и съобщенията, проф. Евелина Славчева, директор на ИЕЕС – БАН, проф. Костадин Костадинов от Министерство на образованието и науката.\r\nВ 18.00 часа в неделя двата водородни автомобила ще бъдат част от изпращането на зрелостниците от 73 СУ „Владислав Граматик“ и Националната финансово-стопанска гимназия в София (с водородните автомобили ще бъдат транспортирани абитуриенти от двете училища). \r\nКонференцията на високо ниво по въпросите на водорода започва в 10.00 часа на 28 май (понеделник) в зала 8 на НДК. Събитието е организирано от Съвместното предприятие „Горивни клетки и водород“ (публично-частно партньорство между Европейската комисия, европейската промишленост и европейската научноизследователска общност), Петър Курумбашев, член на Делегацията на българските социалисти в ЕП, Българската академия на науките, Министерство на транспорта, информационните технологии и съобщенията, Министерство на образованието и науката и Столична община. Събитието е част от календара на Българското председателство на Съвета на ЕС и е организирано по повод 10-годишнината на Съвместно предприятие \"Горивни клетки и водород\" – европейско публично-частно партньорство, което работи за ускореното навлизане на технологиите за горивни клетки и водород на пазара. Тези технологии имат огромен потенциал за декарбонизиране на транспорта и широката гама от доставки на енергия. Технологиите допринасят за намаляване на емисиите на парникови газове, позволяват повишаването на дела на възобновяемите енергийни източници и поради ефективността си значително намаляват общото потребление на енергия.\r\nДни на водорода ще се проведат и в Стара Загора (на 30 май) и Благоевград (на 31 май). \t\r\nПрезентационен семинар „Водородните технологии – от мечти до реалност“, ще се проведе на 30 май в Стара Загора (Мол „Галерия“, ниво 2). От 15.00 до 17.00 часа пред Мол „Галерия“ ще има възможност за тест драйв на водороден автомобил.\r\nВ Благоевград на 31 май 2018 г. ще се проведе Регионален форум по водородни технологии. Началото на програмата ще бъде поставено в 12:00 часа пред зала „22 септември“.  \r\nНа 1 юни от 11.00 часа пред сградата на Българската академия на науките в София (до Народно събрание) ще се състои събитието „В света на водорода“. Жители и гости на столицата ще имат възможност за тест драйв на водороден автомобил, ще бъде демонстрирано и  задвижването на водородни коли-играчки.", "date": "2018.05.22", "title": "Евродепутатът Петър Курумбашев е един от организаторите на дните на водородните технологии в София"}
{"url": "http://www.focus-news.net/news/2018/05/22/2524923/plovdiv-deteto-nahapano-ot-domashno-kuche-v-selo-krumovo-e-s-mnozhestvo-tezhki-uvrezhdaniya.html", "text": "Детето, нахапано от домашно куче в село Крумово, е с множество тежки увреждания. Това съобщиха за Радио „Фокус“ - Пловдив от УМБАЛ „Свети Георги“. То е било е прието в Интензивното отделение на Клиниката по детска хирургия. Към момента състоянието на детето е стабилизирано, но ще остане в клиниката още известно време. Лекарите няма да дават изявления, заявиха от болницата.\r\nЦветана ТОНЧЕВА", "date": "2018.05.22", "title": "Пловдив: Детето, нахапано от домашно куче в село Крумово, е с множество тежки увреждания"}
{"url": "http://www.focus-news.net/news/2018/05/22/2524922/stolichna-obshtina-e-gotova-da-okazhe-finansova-podkrepa-za-proekti-nasocheni-kam-podobryavane-na-obshtuvaneto-mezhdu-uchiteli-i-roditeli.html", "text": "Столична община е готова да окаже финансова подкрепа за проекти, насочени към подобряване на общуването между учители и родители. Това стана ясно от думтие на кмета на София Йорданка Фандъкова по време на представянето на резултатите от пилотния проект \"Как да бъде възстановено доверието между родители и учители разглежда пилотен проект на район „Надежда“ - „Общуваме с надежда и доверие за развитие на детските градини“, който се реализира в 172 детска градина „София“ в „Надежда“ 1, предаде репортер на Агенция „Фокус“. Мисля, че цялата колегия би ме подкрепила, ако за следващата година подготвим една програма за финансиране на проекти в различни сфери, които засягат работата с учителите и родителите. С приоритет бих подкрепила проекти, които са свъразни с изследванията, анализите, но и решенията за най-важния фактор в нашата система - общуването, заяви Фандъкова.\r\n\"Имаме нужда да инвестираме в тов да се работи с хората, да създаваме условия да общуват учителите и родителите. Недоверието се преодолява само с общуване и диалог н всички нива\", каза още Фандъкова.\r\nТя заяви, че трябва да има повече психолози в училищата и детските градини.", "date": "2018.05.22", "title": "Столична община е готова да окаже финансова подкрепа за проекти, насочени към подобряване на общуването между учители и родители"}
{"url": "http://www.focus-news.net/news/2018/05/22/2524926/varna-28-godishen-mazh-poluchi-1-godina-zatvor-za-razprostranenie-na-narkotitsi.html", "text": "След одобрено от съда споразумение наркоразпространител ще търпи наказание 1 година лишаване от свобода и ще бъде лишен от право да управлява МПС \r\nВарненски наркоразпространител се призна за виновен и сключи споразумение с Окръжната прокуратура, което днес състав на Варненския окръжен съд одобри. Това съобщиха от пресцентъра на Апелативна прокуратура - Варна.\r\n28-годишният мъж е бил предаден на съд с обвинителен акт на Окръжната прокуратура за три деяния – държане с цел разпространение на различни видове наркотични вещества, за придобиване и държане на пари, за които знаел, че са получени по престъпен начин - от разпространение на дрога, както и за управление на автомобил след употреба на забранени вещества. И трите престъпления са извършени на 13 февруари 2017 г. \r\nНа основание член 23, ал. 1 от НК Варненският окръжен съд определи 28-годишният подсъдим да изтърпи най-тежкото от трите наложени наказания за всяко от деяния. Така наркоразпространителят, който вече е осъждан, ще търпи наказание 1 година лишаване от свобода при първоначален общ режим. С одобреното споразумение съдът го лиши и от право да управлява МПС за срок от 1 година и 4 месеца. В полза на държавата се отнема и сумата от 250 лева, която е получена от разпространение на наркотици. \r\nВ тежест на осъдения са и направените по делото съдебни разноски в размер на над 600 лева.\r\nСпоразумението е окончателно и влиза в сила веднага.", "date": "2018.05.22", "title": "Варна: 28-годишен мъж получи 1 година затвор за разпространение на наркотици"}
{"url": "http://www.focus-news.net/news/2018/05/22/2524925/sport-otkritoto-parvenstvo-na-sasht-veche-shte-ima-dve-vecherni-sesii.html", "text": "Откритото първенство на САЩ вече ще има две вечерни сесии. Тази година последният за сезона турнир от „Големия шлем“ ще има втори подвижен покрив, съобщиха организаторите. Съоръжението ще бъде на корт „Луис Армстронг“, който ще побира 14 000 зрители, с 3500 в повече от предишните години. От този сезон на „Луис Армстронг“ ще има и вечерна сесия, по подобие на централния корт „Артър Аш“. \r\nЗа преустройството на коръа организаторите на турнира са инвестирали 200 милиона долара. За последните пет години за подобрения на US Open са вложени 600 милиона долара.", "date": "2018.05.22", "title": "Спорт: Откритото първенство на САЩ вече ще има две вечерни сесии"}
{"url": "http://www.focus-news.net/news/2018/05/22/2524927/smolyan-s-tarzhestveno-shestvie-i-nagrazhdavane-na-mestnite-prosvetiteli-obshtina-zlatograd-shte-otbelezhi-24-may.html", "text": "С тържествено шествие и награждаване на местните просветители Община Златоград ще отбележи 24 май, съобщиха от Общината. Началото на тържественото шествие на образователни и културни институции е в 10.30 часа от Централния площад към Взаимното училище. На празника ще бъдат наградени местни учители, ученици, читалищни дейци и просветители от Община Златоград, за значителен принос в развитието на българската духовност, а в празничната програма ще участват деца от ДГ „Радост”, ДГ „Снежанка”, ученици от ОУ „Васил Левски” и СУ „Антим І”, танцьори от ОНЧ „Просвета 1908” - Златоград.", "date": "2018.05.22", "title": "Смолян: С тържествено шествие и награждаване на местните просветители Община Златоград ще отбележи 24 май"}
{"url": "http://www.focus-news.net/news/2018/05/22/2524924/general-mayor-grudi-angelov-101-godini-polk-boris-drangov-ne-e-zabraven.html", "text": "101 години полк. Борис Дрангов не е забравен. Това каза пред журналисти началникът на Военната академия генерал-майор Груди Ангелов, след панихидата по повод 101-годишнината от смъртта на полк. Борис Дрангов, която се навършва на 26 май, предаде репортер на Агенция „Фокус“. „Дрангов – това е емблема за България, емблема за Българската армия. 101 години той не е забравен. Не е случайно, че е тук, в двора на Военна академия. Както знаете, той е завършил военното училище, намирало се тук. След това е бил и преподавател, основател на Скопската школа, която е подготвяла войни за фронта. Един педагог, един безупречен военен“, каза генерал-майор Груди Ангелов.\r\nВесела АЛЕКСАНДРОВА", "date": "2018.05.22", "title": "Генерал-майор Груди Ангелов: 101 години полк. Борис Дрангов не е забравен"}
{"url": "http://www.focus-news.net/news/2018/05/22/2524928/afp-broyat-na-zaginalite-pri-eksploziyata-v-kandahar-dostigna-do-16-dushi.html", "text": "Броят на загиналите при експлозията в южния афганистански град Кандахар достигна до 16 души, ранените са 38, повечето от които цивилни, предава AFP, като се позовава на местните власти.\r\n„Последните данни показват, че има 16 загинали и 38 ранени, транспортирани в болница. Все още има две линейки на място, защото може да има затрупани под развалините хора“, заяви директор на болница в Кандахар. \r\nДанните бяха потвърдени от говорителя на губернатора на афганистанската провинция. Тереза Герова", "date": "2018.05.22", "title": "AFP: Броят на загиналите при експлозията в Кандахар достигна до 16 души"}
{"url": "http://www.focus-news.net/news/2018/05/22/2524929/akademiyata-na-mvr-organizira-tarzhestvo-po-povod-denya-na-balgarskata-prosveta-i-kultura-i-na-slavyanskata-pismenost.html", "text": "Академията на МВР организира тържество по повод Деня на българската просвета и култура и на славянската писменост. Това съобщиха от пресцентъра на МВР. Тържеството ще се състои от 11.00 часа на 23 май в киносалона на висшето учебно заведение на МВР.", "date": "2018.05.22", "title": "Академията на МВР организира тържество по повод Деня на българската просвета и култура и на славянската писменост"}
{"url": "http://www.focus-news.net/news/2018/05/22/2524934/znak-za-kachestvo-na-saveta-na-evropa-be-vrachen-na-op-mladezhki-tsentar-plovdiv.html", "text": "„Знак за качество“ на Съвета на Европа бе връчен на Общинско предприятие „Младежки център“ – Пловдив, предаде репортер на Радио „Фокус”- Пловдив. Отличието беше връчено на заместник-кмета Георги Титюков и директора на общинското предприятие Димитрия Андонова днес по време на официална церемония от Гордана Бержан – Директор на Европейски младежки център в Будапеща и координатор на програмата. „Знакът за качество“ се разработва, за да се покаже, че има възможност центровете да се свържат със Съвета на Европа и да демонстрират  неговите ценности, ставайки част от една по-широка мрежа, която поощрява дейности в пет конкретни сфери – образование, социални дейности, развитие на младежта, знание и иновации, обмяна на сътрудничество отвъд границите на държавите. Фокусът е върху качеството, не върху количеството, като за да получат такъв сертификат, центровете преминават през изключително щателна оценка.\r\nЗаместник-кметът Георги Титюков постави „Знака за качество“ на видно място до входа на сградата на Младежки център. „Това е едно желано място за посещение както от младежите в града, така и на тези от региона“, заяви  Титюков и благодари за усилията на всички, които са подпомогнали дейността на Младежкия център. Според него наистина е свършена много работа, която е допринесла от реализирането на проекта, като безспорна е и подкрепата на Община Пловдив за изграждането на спортните зони и детската площадка в непосредствена близост.\r\nНа церемонията днес  присъстваха председателят на Общинския съвет Савина Петкова, кметът на район Западен Димитър Колев, на район Тракия Костадин Димитров, общински съветници, директори на общински предприятия, гости от младежките центрове от Добрич, Враца и Стара Загора.\r\nМладежки център-Пловдив е вторият в България и дванадесети в Европа, на който е присъдено признанието. Това се случва, след като през 2016 година центърът кандидатства, а през септември 2017 година експерти от Съвета на Европа го посещават, да се убедят, че „Знакът за качество“ е напълно заслужен. Тяхната оценка се прави на база инфраструктура и дейности, които включват работа на младежките работници и ромските медиатори, които са седем дни в седмицата и са напълно безплатни.\r\nЦветана ТОНЧЕВА", "date": "2018.05.22", "title": "„Знак за качество“ на Съвета на Европа бе връчен на ОП „Младежки център“ – Пловдив"}
{"url": "http://www.focus-news.net/news/2018/05/22/2524930/ministar-predsedatelyat-boyko-borisov-postavi-kazusa-zhelyaz-andreev-pred-ministara-na-pravosadieto-i-glaven-prokuror-na-sasht.html", "text": "Премиерът Бойко Борисов се срещна с министъра на правосъдието и главен прокурор на САЩ Джеф Сешънс, който е на посещение в София. Това съобщиха от правителствената информационна служба. Фокус на разговора беше поставен върху споделения от двете страни ангажимент в борбата с международния тероризъм, трафика на наркотици, трафика на хора и защита на киберсигурността. Борисов и Сешънс дискутираха също така други области на двустранното сътрудничество в правоприлагането, включително екстрадициите и взаимната правна помощ.\r\nМинистър-председателят постави казуса с Желяз Андреев и другите четирима българи, за които САЩ искат екстрадиция. Той посочи, че България не поставя под съмнение Договора за екстрадиция със САЩ, но българските институции ще продължат да работят активно за разрешаването на случая и защита правата на българските граждани. \r\nВ срещата участваха също министърът на правосъдието Цецка Цачева и главният прокурор Сотир Цацаров.", "date": "2018.05.22", "title": "Министър-председателят Бойко Борисов постави казуса „Желяз Андреев“ пред министъра на правосъдието и главен прокурор на САЩ"}
{"url": "http://www.focus-news.net/news/2018/05/22/2524932/zam-ministar-krasimir-zhivkov-nad-34-ot-teritoriyata-na-balgariya-e-chast-ot-natura-2000.html", "text": "„Защитените зони в България са общо 340, покриващи 34,4% от територията на страната. Това ни нарежда на едно от челните места в Европа“, заяви зам. -министърът на околната среда и водите Красимир Живков при откриването на Информационния ден за „Натура 2000“ в МОСВ, съобщиха от пресцентъра на Министерството на околната среда и водите.\r\nТой обясни, че България е една от най-богатите на биологично разнообразие държави в Европа. На площ от 111 хил. кв. км е съсредоточено изключително голямо биологично разнообразие в три биогеогеографски района – Черноморски, Континентален и Алпийски. „Нашият принос към мрежата „Натура 2000“ се изразява в опазването на 90 типа хабитати, важни местообитания на 100 вида растения и 226 вида животни, определени от европейските директиви“, допълни Красимир Живков.\r\nЗам.-министърът заяви, че програмата LIFE е затвърдила своите позиции като един от основните инструменти,  подпомагащ изпълнението и прилагането на политиките в областта на околната среда и климата. Доказателство за това са все по-нарастващият интерес към програмата и увеличаването на броя на бенефициентите.\r\nНа днешното събитие бяха представени мерките, свързани с „Натура 2000“ по оперативни програми „Околна среда“, „Развитие на човешките ресурси“, „Иновации и конкурентоспособност“, Програма за развитие на селските райони и Програма за морско дело и рибарство. Бяха представени и приоритетни теми за финансиране, свързани с  „Натура 2000“ по програма  LIFE. Представени бяха и добри практики по успешно реализирани проекти с финансовата подкрепа на програма LIFE на ЕС. \r\nНа Международния ден на биологичното разнообразие - 22 май, България отбелязва за втора поредна година Европейския ден на мрежата „Натура 2000“, който съвпада и с отбелязването на 26-годишнината от създаването на програма LIFE на ЕС. На 21 май 1992 г. е одобрена Директивата за местообитанията на ЕС, която заедно с Директивата за птиците (одобрена през 1979 г.) става основа за изграждане на мрежата. Днес “Натура 2000“ се състои от повече от 27 000 обекта на територията на ЕС и моретата, които допринасят за опазването на уникалното европейско природно наследство.", "date": "2018.05.22", "title": "Зам.-министър Красимир Живков: Над 34% от територията на България е част от „Натура 2000“"}
{"url": "http://www.focus-news.net/news/2018/05/22/2524933/blagoevgrad-normalno-intenziven-e-trafikat-na-gkpp-ilinden-eksohi.html", "text": "Нормално интензивен е трафикът на ГКПП „Илинден-Ексохи“. Това съобщиха за Радио „Фокус“ - Пирин от Гранична полиция. Интензивен е трафикът на ГКПП „Кулата-Промахон“ за товарни автомобили на изход от страната. На останалите гранични пунктове с Гърция преминаването се осъществява нормално и без забавяне.\r\nЛивия НИНОВА", "date": "2018.05.22", "title": "Благоевград: Нормално интензивен е трафикът на ГКПП „Илинден-Ексохи“"}
{"url": "http://www.focus-news.net/news/2018/05/22/2524936/mariana-kukusheva-nbshs-izvodat-ot-proverkite-na-babh-e-che-balgarskiyat-hlyab-e-bezopasen-i-kachestven.html", "text": "Българският хляб е безопасен и качествен е изводът от проверките на БАБХ. Това съобщи за дневния блок на Радио „Фокус“ Мариана Кукушева, председател на УС на Националния браншови съюз на хлебопекарите и сладкарите. Тя уточни, че общият брой направени проверки са 1084, а предприятията, регистрирани като преработватели на зърнени култури, са 1 684. \r\n„Много е важно да подчертаем извода, който прави Агенция по храните, че българският хляб се произвежда изцяло от българска суровина. Няма ГМО присъствие, няма замърсители, няма консерванти, няма емулгатори, няма стабилизатори. Подобрителите, които се ползват са различни видове брашна, които служат за дообогатяване на основното брашно ”, обясни Мариана Кукушева. „Почти ежедневие е неправителствените организации да определят хляба и тестените изделия като неполезни за човешкото здраве и храненето при децата“, коментира експертът, като уточни, че зад хората от тези НПО-та стоят сериозни икономически интереси извън България.\r\nТя коментира, че все още съществуват много търговски обекти, които не са регистрирани по Закона за храните и функционират в сивия сектор. Експертът подчерта нуждата от превръщането на тези проверки в постоянен мониторинг, като апелира за съдействие в упражняването на контрол от страна на медии, родители, и местна власт. Мариана Кукушева призова потребителите да не купуват хляб и хлебни изделия от нерегламентирани търговски обекти и да търсят информация за производителите.", "date": "2018.05.22", "title": "Мариана Кукушева, НБСХС: Изводът от проверките на БАБХ е, че българският хляб е безопасен и качествен"}
{"url": "http://www.focus-news.net/news/2018/05/22/2524938/sofiya-obshtoto-sabranie-na-sgs-reshi-da-predlozhi-na-sadiyskata-kolegiya-na-vss-da-naznachi-sadiya-evgeni-georgiev-za-predsedatel-na-sofiyski-gradski-sad.html", "text": "Общото събрание на СГС реши да предложи на Съдийската колегия на ВСС да назначи съдия Евгени Георгиев за председател на Софийски градски съд. От 64 съдии с право на глас, 53 подкрепиха съдия Георгиев, 11 бяха против. Това съобщиха от пресцентъра на Софийски градски съд. \r\nГласуването се проведе тайно, съобразно правилата, приети от Общото събрание. В Софийски градски съд правораздават 121 съдии с право на глас, 12 от които нямаха възможност да присъстват поради ползване на разрешен отпуск.\r\n„Подкрепата за мен в първата процедура и отношението Ви след приключването й, ме накараха да почувствам, че не съм сам, че вие се отнасяте с доверие към мен, но и с положителни очаквания. Бих искал да оправдая доверието и да реализирам очакванията ви чрез участието ми в този избор и евентуалната ми работа като председател. За да мога да го направя, отново се нуждая от подкрепата Ви“, каза съдия Георгиев преди избора.", "date": "2018.05.22", "title": "София: Общото събрание на СГС реши да предложи на Съдийската колегия на ВСС да назначи съдия Евгени Георгиев за председател на Софийски градски съд"}
{"url": "http://www.focus-news.net/news/2018/05/22/2524935/ivan-valkov-gerb-sas-zakona-za-ribarstvoto-i-akvakulturite-tselim-da-povishm-kontrola-tay-kato-vsichki-ni-baseyni-tarpyat-zagubi-ot-nabezite-na-brakonierite.html", "text": "Със Закона за рибарството и аквакултурите целим да повишм контрола, тъй като всички ни басейни търпят загуби от набезите на бракониерите. Това каза народният представител от ПГ на ГЕРБ по време на дебатите по промените в Закона за рибарството и аквакултурите, предаде репортер на Агенция „Фокус“. „Една година и два месеца траят обсъжданията, които са започанли с НПО, гражданските сдружения и Изпълнителната агенция по рибарство и аквакултури (ИАРА). В тази насока имаме три положителни становища на Министерство на вътрешните работи, на правосъдието и на Министерство на земеделието на храните“, каза Вълков. Той обърна внимание на количеството на мрежите и на непрекъснатите побои над служителите на ИАРА само за последните две години. Според него законодателите трябва да вземат мерки срещу това и отчете, че законодателстото не е достатъчно възпиращо и затова са внесени промените в Закона за рибарството и аквакултурите.  \r\nДеница КИТАНОВА", "date": "2018.05.22", "title": "Иван Вълков, ГЕРБ: Със Закона за рибарството и аквакултурите целим да повишм контрола, тъй като всички ни басейни търпят загуби от набезите на бракониерите"}
{"url": "http://www.focus-news.net/news/2018/05/22/2524939/ministrite-nikolina-angelkova-i-temenuzhka-petkova-shte-otkriyat-mezhdunarodna-konferentsiya-za-makroregionalno-satrudnichestvo-v-oblastta-na-turizma-i-energetikata.html", "text": "Министърът на туризма Николина Ангелкова и министърът на енергетиката Теменужка Петкова ще открият на 23 май Международна конференция за макрорегионално сътрудничество в областта на туризма и енергетиката. Това съобщиха от пресцентъра на Министерство на туризма. Събитието е включено в календара на Българското председателство на Съвета на ЕС. Конференцията е посветена на сътрудничеството в областта на туризма и енергетиката на държавите, попадащи в обхвата на Дунавската стратегия. Събитието ще се проведе на 23 май 2018 г. от 9.00 часа в хотел „Балкан“ в София.", "date": "2018.05.22", "title": "Министрите Николина Ангелкова и Теменужка Петкова ще открият Международна конференция за макрорегионално сътрудничество в областта на туризма и енергетиката"}
{"url": "http://www.focus-news.net/news/2018/05/22/2524940/vanshniyat-ministar-na-arzhentina-horhe-fori-iskame-satrudnichestvo-s-balgariya-v-turizma-farmatsiyata-i-visokite-tehnologii.html", "text": "“Макар ние в Аржентина да имаме добри плажове, всички мои сънародници са чували за вашите “Златни пясъци” и много от тях биха желали да дойдат на море в България”. С тези думи министърът на външните работи и на вероизповеданията на Република Аржентина Хорхе Фори посрещна в кабинета си в Буенос Айрес българския вицепремиер и министър на външните работи Екатерина Захариева, съобщиха от пресцентъра на Министерството на външните работи.\r\nЗахариева е на работно посещение в Аржентина в рамките на срещата на външните министри от Г-20, на която тя ръководи делегацията на Европейския съюз.\r\n“Аз лично съм идвал много пъти във вашата държава и бих искал да насърчим обмена на туристи, като се опитаме да предложим по-евтини самолетни билети”, изтъкна министър Фори. Между 1980 и 1984 година той е бил дипломат в посолството на Аржентина в Букурещ и е имал възможност често да посещава България.\r\n“За първи път съм във вашата държава и благодаря за гостоприемството.  Аржентина е първата държава в Латинска Америка, с която България установява дипломатически отношения - през 1931 г. Нашата общност тук се състои от близо 45 000 души, повечето аржентинци с български корени, и е мост между нашите две страни”, каза Екатерина Захариева.\r\n“Българският бизнес може да предложи много идеи на вашата страна в областта на високите технологии, фармацията, ветеринарната медицина, производството на храни и възобновяемата енергия”, заяви българският първи дипломат. Тя призова своя колега да организират възможно най-скоро среща на смесената търговско-икономическа комисия между двете държави, както и бизнес форум.  Министър Фори прие идеята и изрази желание до края на годината Аржентина да бъде домакин на такава среща.\r\nСъвкупният размер на аржентинските инвестиции в България възлиза на 1,1 млн. евро. В някои региони на България, предимно в централните части на страната, е внедрена и се използва оригинална аржентинска технология за компресиране, декомпресиране, транспортиране и разпределение на природен газ. \r\nПрез 2016 г. е регистриран ръст в българския износ за Аржентина на автоматични машини за обработка на информация, инсектициди, ензими и ензимни препарати, артикули за фойерверки, антибиотици, печатарски машини и двигатели. Вносът от Аржентина също бележи ръст.\r\nДвамата министри обсъдиха и отличното сътрудничество между България и Аржентина във връзка с организирането на ежегодните антарктически експедиции. “В момента сме в процес на създаване на специална агенция, която да оказва логистична помощ на експедициите. Винаги ще сме насреща, ако имате нужда от подкрепа”, заяви министър Фори.", "date": "2018.05.22", "title": "Външният министър на Аржентина Хорхе Фори: Искаме сътрудничество с България в туризма, фармацията и високите технологии"}
{"url": "http://www.focus-news.net/news/2018/05/22/2524944/blagoevgrad-prechistvatelni-stantsii-za-piteyna-voda-ima-v-5-naseleni-mesta-ot-oblastta.html", "text": "Пречиствателни станции за питейна вода има в 5 населени места от областта. В интервю за Радио „Фокус“ – Пирин инж. Йорданка Янчева, началник отдел „Държавен здравен контрол“ в дирекция „Обществено здраве“ към Регионална здравна инспекция – Благоевград обясни, че това са градовете Благоевград, Гоце Делчев, Сандански и селата Кочани и Сатовча. Тя отбеляза, че отклонения в нормите за качеството на питейната вода има както в  общинските центрове, така и в по-малките населени. „Един от основните проблеми при осъществяването на контрола са водоизточниците към малките населени места. При някои от тях не може да се осъществи качествена дезинфекция, като по-голямата част от регистрираните нестандартни проби са при този тип водоизточници“, каза още инж. Янчева. Тя добави, че остарялата и амортизирана водопроводна мрежа също допринася за отклоненията в микробиологичните показатели. „Друго основен проблем е липсата на пречиствателни станции за питейна вода в по-големите население места“, добави тя.\r\nЛивия НИНОВА", "date": "2018.05.22", "title": "Благоевград: Пречиствателни станции за питейна вода има в 5 населени места от областта"}
{"url": "http://www.focus-news.net/news/2018/05/22/2524945/burgas-zadarzhan-e-45-godishen-mazh-za-pritezhanie-na-narkotichni-veshtestva.html", "text": "Мъж на средна възраст е арестуван след като са открити в колата му пликчета с кристалообразно вещество, съобщи за Радио „Фокус“ – Бургас Цветелина Рандева, говорител на ОДМВР - Бургас.  Задържаният при акцията на служителите от отдел криминална полиция, протекла на ул. Одрин в района на завод „Победа“ е 45-годишният Сергей Страхилов, живеещ на ул. „Страцин“ в кв. „Победа“. Намерени са и са иззети от купето на управлявания от него автомобил с бургаска регистрация, пликчета с кристалнообразно вещество, вероятно метамфетамин и ел. везна. В момента продължават процесуално-следствените действия. Мъжът е задържан в срок от 24 часа.\r\nДеница ДИМИТРОВА", "date": "2018.05.22", "title": "Бургас: Задържан е 45-годишен мъж за притежание на наркотични вещества"}
{"url": "http://www.focus-news.net/news/2018/05/22/2524941/parlamentat-prie-na-parvo-chetene-promeni-v-zakona-za-ribarstvoto-i-akvakulturite-s-koito-elektroulova-i-izpolzvaneto-na-mrezhi-se-nakazva-sas-zatvor-i-globa-do-15-hil-lv.html", "text": "Парламентът прие промени в Закона за рибарството и аквакултурите на първо четене, с които се поддържа устойчивото разитие на състоянието на рибните популации, предаде репортер на Агенция „Фокус“. „За“ промените гласуваха 95 народни представители, намяше нито един „против“, а 23 гласувха с „въздържал се“. С измененията се въвежда забрана за риболов с мрежени уреди във вътрешните водоеми на страната. С промените се създава задължение за любителите риболовци за притежание на общи познания за любителския риболов. Целта на законопроекта е да доведе до повишаване на ефективността на контролните дейности на Изпълнителната агенция по рибарство и аквакултури ( ИАРА), както и по-добро прилагане на правомощията на служителите, чрез по-ясно и подробно разписване на условията и реда за използване на помощни средства, моторни превозни средства със специален режим на движение и стоп-палки от служителите на агенцията. В преходните и заключителни разпоредби на законопроекта за рибарството и аквакултурите се изменя Наказателният кодекс и се криминализира участието в извършването на престъплението на служител на ИАРА. Съгласно промените, който лови риба или други водни организми чрез използване на мрежа, технически средства за електроулов, се наказва с лишаване от свобода до една година и глоба от 10 хил. до 15 хил. лв. или с пробация. \r\nДеница КИТАНОВА", "date": "2018.05.22", "title": "Парламентът прие на първо четене промени в Закона за рибарството и аквакултурите, с които електроулова и използването на мрежи се наказва със затвор и глоба до 15 хил. лв."}
{"url": "http://www.focus-news.net/news/2018/05/22/2524946/plovdivskiyat-mitropolit-nikolay-osveti-noviya-paraklis-na-letishte-plovdiv.html", "text": "Пловдивският митрополит Николай освети новия параклис на летище Пловдив „Св. Св. Козма и Дамян“. Това съобщиха за Радио „Фокус“- Пловдив от пресцентъра на Областната управа. Тържественият водосвет бе отслужен от митрополит Николай. На него присъстваха още областният управител на Пловдив Здравко Димитров и заместник областните управители Евелина Апостолова, Петър Петров, Димитър Керин, главният секретар на Областна администрация – Пловдив Борислав Димов, директорът на летище Пловдив Христо Щерионов  и служители. Параклисът бе осветен, след като беше приведен в съзвучие с църковните канони. Параклисът беше започнат още през 2009 година от първия директор на летището Андреев, към когото Владиката също отправи своите благодарности.\r\nМитрополит Николай благослови и поздрави областния управител Здравко Димитров за рождения му ден. Той получи лично обаждане от премиера Бойко Борисов, който също му пожела здраве, сили и благоденствие.", "date": "2018.05.22", "title": "Пловдивският митрополит Николай освети новия параклис на летище Пловдив"}
{"url": "http://www.focus-news.net/news/2018/05/22/2524937/tass-vladimir-putin-i-rumen-radev-obsadiha-vazmozhnostite-za-zadalbochavane-na-ikonomicheskoto-satrudnichestvo.html", "text": "Държавният глава на Русия Владимир Путин се срещна с президента на България Румен Радев и те обсъдиха възможностите за задълбочаване на икономическото сътрудничество, предава ТАСС.\r\n„В момента няма да влизам във въпроси от икономически характер, само ще отбележа, че през миналата година товарооборота между двете страни отбеляза ръст, което не може да не ни радва“, заяви Путин на откриването на срещата в тесен кръг. „Но пред нас има много по-големи възможности“.\r\nРуският държавен глава отбеляза, че след няколко дни Русия „ще има удоволствието да приеме министър-председателят на България“. „И с него също ще продължим тези дискусии“, заяви той.\r\nПриветствайки Радев в Сочи, Путин напомни, че българският лидер се намира на посещение в Русия във връзка със 140-ата годишнина от освобождението на българския народ от османско владичество. Според неговите думи, това е едно от съществените събития в общата история. „Но тя не се ограничава до това, обединява ни много“, подчерта руският президент. „Вдругиден отбелязваме Денят на славянската писменост“.\r\nОсвен това, Путин отбеляза, че е запознат с това, че Радев е посетил редица културни мероприятия в Москва и добави, че през есента в България ще се състоят аналогични културни събития.\r\nПревод и редакция:", "date": "2018.05.22", "title": "ТАСС: Владимир Путин и Румен Радев обсъдиха възможностите за задълбочаване на икономическото сътрудничество"}
{"url": "http://www.focus-news.net/news/2018/05/22/2524948/yordanka-fandakova-kmet-na-sofiya-obshto-v-17-uchilishta-i-detski-gradini-shte-zapochne-tsyalostno-obnovyavane.html", "text": "Тази година довършваме 3 нови детски градини и започваме строителството на още 8 поетапно и подготвяме и нови проекти. Това каза кметът на София Йорданка Фандъкова по време на проверка на изграждането на разширение на сградата на Първа английска езикова гимназия, предаде репортер на Агенция „Фокус“. „Надявам се, че още това лято в 17 общо училища и детски градини ще започне цялостно обновяване. Разчитам много на екипите на училищата и детските градини. Винаги строителството е съпроводено с неудобства, но всички екипи знаят това и чакат с нетърпение да подновят базата си. Така че и на директорите на Английската гимназия, и 112-о основно училище, както и на бившия директор, който е тук, благодаря от сърце, защото това е проект, който те дълго чакаха. Винаги е добре, когато имаме резултати“, допълни още тя. „Продължаваме тази година инвестициите. Специално внимание насочваме към кварталите, в които има недостиг за предучилищната възраст. Това са район „Красно село“, кв. „Витоша“, район „Триадица“. Надявам се, че детската градина в кв. „Младост“ ще бъде довършена. Така, че да насочим вниманието си към училищната мрежа, за да може в следващите години да гарантираме едносменния режим на работа, което за мен е много важно, за да помогнем за по-качествено българско образование“, каза още кметът на София.", "date": "2018.05.22", "title": "Йорданка Фандъкова, кмет на София:  Общо в 17 училища и детски градини ще започне цялостно обновяване"}
{"url": "http://www.focus-news.net/news/2018/05/22/2524949/inzh-mariyan-nikolov-vik-smolyan-kachestvoto-na-vodata-v-smolyan-i-oblastta-e-edno-ot-nay-dobrite-v-balgariya.html", "text": "Качеството на водата в Смолян и областта е едно от най-добрите в България. Това каза за Радио „Фокус“ – Смолян инж. Мариян Николов, директор на ВиК – Смолян. Той подчерта, че качеството ѝ се следи ежедневно по програмата, разписана между водоснабдителното дружество и Регионалната здравна инспекция – Смолян. „Засега нямаме отклонения и не сме и имали такива през годините. Може да се пие спокойно вода от чешмата“, отбеляза инж. Николов. По думите му минералната вода не е за ежедневна употреба и препоръча хората, когато употребяват вода да внимават каква вода пият. Той каза още, че няма минерална вода, на която да пише, че е годна за ежедневна употреба и е по-добре да се пие вода от чешмите в населените места на Смолян и областта, отколкото бутилирана.\r\nНели ГЕРГЬОВСКА", "date": "2018.05.22", "title": "Инж. Мариян Николов, ВиК – Смолян: Качеството на водата в Смолян и областта е едно от най-добрите в България"}
{"url": "http://www.focus-news.net/news/2018/05/22/2524950/vratsa-444-400-lv-sa-izplatenite-zabaveni-rabotni-zaplati-za-mesets-april-v-oblastta.html", "text": "444 400 лв. са изплатените забавени работни заплати за месец април във Врачанска област, съобщиха за Радио „Фокус“ Видин от Инспекцията по труда във Враца. Не са констатирани неизплатени възнаграждения в новопроверени фирми. Продължават проверките във фирми, които имат санкции, свързани с изплащане на работни заплати. От Инспекцията по труда във Враца контролират и предприятия с висок трудов травматизъм и строителни фирми, извършващи саниране на сгради и работещи по изпълнение на водния цикъл в областта. 462 са нарушенията установени при проверки през месец април, като 3234 от тях са про трудово-правни отношения. Проверяващите са издали 436 предписания за отстраняване на нарушенията, съставени са 23 акта за административни нарушения. В сила са влезли 23 наказателни постановления за сумата от 28 900 лв.\r\nАнна ЛОЗАНОВА", "date": "2018.05.22", "title": "Враца: 444 400 лв. са изплатените забавени работни заплати за месец април в областта"}
{"url": "http://www.focus-news.net/news/2018/05/22/2524951/gordana-berzhan-evropeyski-mladezhki-tsentar-budapeshta-mladezhkoto-satrudnichestvo-i-pooshtryavane-na-mladezhkoto-uchastie-sa-klyuchovi-prioriteti-na-saveta-na-evropa.html", "text": "Младежкото сътрудничество и поощряване на младежкото участие и качествената им работа са ключови приоритети на Съвета на Европа. Това каза Гордана Бержан – Директор на Европейски младежки център в Будапеща и координатор на програмата за Европа по време на връчването на „Знака за качество” на Младежки център – Пловдив, предаде репортер на Радио „Фокус” - Пловдив. Според нея Младежкият център в Пловдив е място с много положителна енергия и дейности, ръководени от млади хора. „Целта ни е да активизираме младите хора да участват в демократичните процеси, като се уважават техните права, независимо от пол, етнически и социален произход, сексуална ориентация, религиозна или културна принадлежност“, каза още Гордана Бержан.\r\n„Присъждането на „Знака за качество“ означава, че вече сме част от международната мрежа на младежките центрове и имаме международно признание“, каза директорът на центъра Димитрия Андонова  по повод отличието. По думите ѝ постоянно се работи с младежи от пловдивските училища,  организират се различни кампании в общини от областта“. Тя посочи още, че се провеждат и много срещи, дискусии и обучения на теми, свързани с човешките права, дискриминацията, активното гражданство, върховенство на закона и т.н.\r\nПрез летните месеци от 4 юни до 15 септември Младежки център предоставя учебните зали и спортната зона за три занимални за деца, които се организират от три спортни клуба.\r\nЦветана ТОНЧЕВА", "date": "2018.05.22", "title": "Гордана Бержан, Европейски младежки център - Будапеща: Младежкото сътрудничество и поощряване на младежкото участие са ключови приоритети на Съвета на Европа"}
{"url": "http://www.focus-news.net/news/2018/05/22/2524954/pleven-nad-21-kg-nasipen-tyutyun-bez-banderol-sa-izzeti-pri-spetsializirana-operatsiya-v-nikopol.html", "text": "21.1 кг насипен тютюн, 502 къса цигари, машина за пълнене на цигари марка, електронни кантар и везна са иззети при специализирана операция на никополски полицаи за пресичане на контрабандата с акцизни стоки, проведена вчера. Това съобщиха от пресцентъра на МВР. В хода на акцията е извършено претърсване и изземване в дома на 39-годишен в Никопол, където са открити нелегалното количество, тютюневите изделия и вещите. По случая е образувано досъдебно производство по чл. 234, ал. 1 от НК. 39-годишният е задържан за срок до 24 часа по закона за МВР. Уведомен е районен прокурор. Работата продължава разследващ полицай.", "date": "2018.05.22", "title": "Плевен: Над 21 кг насипен тютюн без бандерол са иззети при специализирана операция в Никопол"}
{"url": "http://www.focus-news.net/news/2018/05/22/2524953/pazardzhik-chetirima-petoklasnitsi-ot-su-sv-kliment-ohridski-nameriha-i-varnaha-zaguben-portfeyl.html", "text": "Деца от СУ „ Св.Климент Охридски“ в Пещера намериха и върнаха загубен портфейл. Това съобщиха от пресцентъра на МВР. За честната си постъпка днес, в присъствието на съученици и преподаватели,  те получиха почетни грамоти, които им връчи началникът на полицейското управление в Пещера главен инспектор Елена Абаджиева. Тя благодари сърдечно на децата за тяхната доблестна постъпка, която по думите й е достоен пример за подражание. Пожела им много здраве и успехи и припомни, че  „доброто привлича към себе си добро“. \r\nНа 20 май в централната част на родопския град учениците от 5-а клас Костадин Попърцов, Йордан Велев, Даниела Ванкова и Павел Трандов с изненада открили изгубен мъжки портфейл. Оказало се, че вътре има 200 лева в различни банкноти, дебитни карти и лични документи. Децата не се поколебали нито за миг и веднага предали намереното на дежурния полицай в местното управление. Служителят незабавно се свързал със собственика на портфейла – мъж от Пещера и му го предал.", "date": "2018.05.22", "title": "Пазарджик: Четирима петокласници от СУ „Св. Климент Охридски“ намериха и върнаха загубен портфейл"}
{"url": "http://www.focus-news.net/news/2018/05/22/2524952/23-mlrd-lv-shte-badat-investirani-v-sektor-vodi-po-opos-2014-2020-g-kato-blizo-16-mlrd-lv-shte-sa-za-vik-sektora-obzor.html", "text": "В сектор „Води” е насочен най-големият ресурс по Оперативна програма „Околна среда“ (ОПОС) 2014-2020 г. в размер на 2,3 млрд. лв. Това съобщи министърът на околната среда и водите Нено Димов на форум „Новите инвестиции във ВиК инфраструктурата“, който беше открит от министъра на регионалното развитите и благоустройството Николай Нанков, вицепремиера Томислав Дончев и кмета на София Йорданка Фандъкова. \r\nМинистър Димов отбеляза, че към момента по тази приоритетна ос са подписани 24 договора на обща стойност 946 млн. лв. 17 от проектите са инфраструктурни като стойността им е 836 млн. лв., а безвъзмездната финансова помощ – 620 млн. лв. Досега успешно са изпълнени 3 проекта – пречиствателните станции на Шумен, Раднево и Банско. В процес на изпълнение са 14 проекта, от които 9 са ранни за общините Асеновград, Добрич, Плевен-Долна Митрополия, Приморско, Айтос, Елхово, Пловдив, Тутракан и Чирпан и 5 са фазирани, които за започнати през периода 2007-2013 г. и бенефициенти са общините Варна, Видин, Враца, Тервел и Ямбол. Общо от тези инвестиции и изградената инфраструктура ще се подобрят условията на живот на над 1 млн. български граждани.\r\nВ сектор „Води“ в момента е стартирала процедура за строителство на ВиК Смолян. През 2018 г. се предвижда откриването и на 3 нови процедури. Едната от тях е за разработване на новия цикъл Планове за управление на речните басейни (ПУРБ) 2021-2027 на стойност 24 млн. лв. Също така ще бъдат разработени и 6 нови регионални прединвестиционни проучвания за новоконсолидирани ВиК оператори на максимална стойност 23 млн. лв. След подготовката на прединвестиционното проучване за Столична община предстои да се отправи покана и за ВиК строителство и за територията  на София-град. \r\nВ момента е в ход процедурата по подготовка на регионалните прединвестиционни проучвания за 14-те консолидирани ВиК оператора, които анализират инвестиционните нужди от ВиК инфраструктура. Веднага след това имаме готовност да отворим процедурата за кандидатстване, посочи министър Димов. Чрез проекта ще се даде възможност МРРБ да изпълни необходимото за осигуряване на устойчива рамка за ВиК инвестиции.\r\nВ предходния програмен период 2007-2013 г. успешно са изпълнени 221 проекта в сектор „Води“, като усвоената безвъзмездна финансова помощ е над 2,3 млрд. лв. Изградени или реконструирани са 50 пречиствателни станции за отпадъчни води (ПСОВ), както и над 2600 км ВиК мрежа. Броят жители, които вече се ползват от подобрени условия във ВиК сектора, е 889 594.\r\nМинистърът на регионалното развитие и благоустройството Николай Нанков обясни, че 1,59 млрд. лв. от Оперативна програма „Околна среда 2014-2020 г.“ ще бъдат вложени в изграждане или реконструкция на водопроводи, канализация, пречиствателни станции и други съоръжения в 51 населени места.  Предстои да бъде реконструирана и изградена близо 1300 км ВиК мрежа. През този програмен период ще се строят две нови пречиствателни станции за отпадъчни води в област Бургас – едната ще обслужва курортите „Св. Влас“ и „Елените“, а другата е в Карнобат. Ще бъде изградена и една пречиствателна станция за питейни води в Шумен. 15 пречиствателни станции за отпадъчни води, една за питейни води и още 146 помпени станции ще бъдат реконструирани, както и колектори и вътрешна ВиК мрежа. Нанков обясни, че тези близо 1,6 млрд. лв. са приоритизирани на база най-належащи нужди. Той обърна внимание, че ресурсът е огромен, като ще се измерва дългосрочният ефект от него както върху инфраструктурата, така и върху потребителите. Нанков уточни, че за първи път през този програмен период инвестициите ще се извършват от ВиК операторите, тъй като те най-добре знаят какво е нужно за дадената територия. Регионалният министър подчерта, че ВиК отрасълът е жизнено важен и активите в него са огромни – близо 90 000 км мрежа. „От 2009 г. тече процес, който наричаме реформа във ВиК отрасъла. Трябва да го реформираме, за да е устойчив от финансова, технологична и екологична гледна точка“, заяви Нанков. Той коментира, че дебатът по Многогодишната финансова рамка след 2020 г. вече е започнал, като посочи, че се съхраняват инвестициите в базисна инфраструктура, в екология, в иновации и човешки капитал, но на принципа пари срещу реформи и затова реформата в отрасъл ВиК трябва да завърши. \r\nВицепремиерът Томислав Дончев допълни, че водата е стратегически ресурс. „Това е клише, само че е вярно. Това е ресурсът на бъдещето. Достъпът до качествени храни след няколко години ще бъде по-важен от достъпа до петрол. Все още имаме населени места, които нямат постоянен достъп до течаща вода. Още 30% от населението нямат достъп до канализация. Трябва да бъдем обезателно и умни, и прецизни, и мобилизирани. За ВиК инвестициите се сещаме, когато няма вода. Ако за пътища се сещаме всеки ден, за проблемите с ВиК сектора се сещаме, когато нямаме вода“, каза още Томислав Дончев. \r\nКметът на София Йорданка Фандъкова заяви, че през 2009-2017 г. на територията на Столична община са изградени и реконструирани близо 200 км ВиК мрежа и инвестирахме над 470 млн. лв. Тя уточни, че изграждането на модерна инженерна инфраструктура, особено във ВиК структурата, е изключително важно. Фандъкова посочи, че всички знаят, че липсващата инфраструктура в много населени места и квартали на София е най-големият проблем. „Там, където вече е изградена, тя не се вижда. Трудностите са много за изграждането. Голяма част е свързана с големия финансов ресурс, но и с отчуждителните процедури“, заяви Фандъкова. Тя уточни, че амбицията на Столична община през последните 8 години е насочена към намирането на максимални възможности и на източници на финансиране за изграждане на канализация и водопроводи с цел подобряване качеството на водата. \r\n„През 2018 г. успяхме да защитим няколко проекта по ПУДООС на стойност 8 млн. лв. Продължаваме изграждане на канализация в местност „Кръстова вада-запад“ и в местност „Сливница“ в „Люлин“ и продължаваме със следващия етап на изграждане на канализация в кв. „Горна Баня“, каза още Йорданка Фандъкова.", "date": "2018.05.22", "title": "2,3 млрд. лв. ще бъдат инвестирани в сектор „Води“ по ОПОС 2014-2020 г., като близо 1,6 млрд. лв. ще са за ВиК сектора (ОБЗОР)"}
{"url": "http://www.focus-news.net/news/2018/05/22/2524943/prezidentat-rumen-radev-politicheskiyat-dialog-mezhdu-balgariya-i-rusiya-e-vazhen-za-uspeshnoto-satrudnichestvo-vav-vsichki-oblasti-ot-vzaimen-interes.html", "text": "Политическият диалог между България и Русия е важен за успешното сътрудничество във всички области от взаимен интерес. Това каза президентът Румен Радев по време на срещата си с руския държавен глава Владимир Путин предаде репортер на Агенция „Фокус“. „Първо искам да Ви поздравя с преизбирането на тази висока и отговорна длъжност и да Ви пожелая успешен мандат. Целта на моята визита е да възстановим политическия диалог на най-високо ниво след дългогодишно прекъсване, защото този диалог е важен за успешното сътрудничество във всички области от взаимен интерес“, заяви президентът Радев. „Радостно е, че моята визита е в навечерието на празника на българската просвета и култура и на славянската писменост – 24 май. Още по-радостно е, че днес нашите народи празнуват заедно този празник“, отбеляза той. „Заедно отбелязваме и една знакова годишнина – 140 години от освобождението на България и Руско-турската освободителна война, благодарение на която България възкръсна на картата на Европа. Затова и нашите отношения са по-особени. Те не се основават на чисто политически и икономически интереси, а на дълбоките исторически, духовни, културни и езикови връзки между нашите народи. Това ни дава редица предимства и прави нашите отношения по-естествени и по-лесни. В същото време ни задължава да бъдем открити, да поставяме откровено всички теми, където имаме различни нерешени въпроси“, допълни още той. „Аз очаквам днес наистина да направим един стратегически преглед на нашите двустранни отношения, да констатираме не само силните традиции и огромния потенциал, който имаме, но и да обосновем необходимостта от реални действия. Имаме много взаимни интереси, в областта на търговията и на икономиката, на енергетиката, на образованието и на културата. Ще се радвам на един откровен и задълбочен диалог днес, който да даде основа и положителен импулс на нашите правителства да работят в тази насока“, каза още българският президент.", "date": "2018.05.22", "title": "Президентът Румен Радев: Политическият диалог между България и Русия е важен за успешното сътрудничество във всички области от взаимен интерес"}
{"url": "http://www.focus-news.net/news/2018/05/22/2524955/ria-novosti-gratskiyat-vanshen-ministar-ne-e-obsadil-makedonskiya-vapros-s-darzhavniya-sekretar-na-sasht.html", "text": "На срещата във Вашингтон между държавния секретар на САЩ Майк Помпео и гръцкия министър на външните работи Никос Кодзиас не е обсъдена темата за продължаващите преговори между Атина и Скопие за името на Македония. Това заяви ръководителят на гръцката дипломация пред журналисти след разговора с Помпео, предава РИА Новости. Същевременно Кодзиас допълни, че е разговарял по темата с Уес Мичъл, заместник-държавен секретар на САЩ.\r\n„(В преговорите с Помпео) проблемът със Скопие не бе повдигнат. Обсъдихме го в Уес Мичъл вчера и онзи ден“, поясни първият дипломат на Атина.\r\nСпоред съобщението от Държавния департамент на САЩ двамата дипломати са обсъдили двустранните отношения и са се споразумяли да установят стратегически диалог между САЩ и Гърция по ключови области на сътрудничество. Помпео е похвалил Гърция за водещата й роля в региона, включително за усилията на Атина за справяне с предизвикателствата на Балканите и Източното Средиземноморие. Той също така е предложил подкрепата на САЩ за икономическото възстановяване на Гърция. Двамата събеседници са се споразумели да поддържат диалог по тези и други двустранни, регионални и глобални въпроси от общ интерес и да работят в тясно сътрудничество, за да осигурят стабилност в Източното Средиземноморие.Тереза Герова", "date": "2018.05.22", "title": "РИА Новости: Гръцкият външен министър не е обсъдил македонския въпрос с държавния секретар на САЩ"}
{"url": "http://www.focus-news.net/news/2018/05/22/2524956/rumen-petkov-aets-belene-e-energiyna-i-natsionalna-sigurnost-za-balgariya-i-mezhdu-40-000-i-50-000-rabotni-mesta.html", "text": "Ако някой каже, че „Белене“ е забавян 30 години сигурно ще бъде прав, но днес ние вече имаме доставено оборудване на площадката. И аз по принцип не разбирам защо през 2008 година процеса по изграждане на съоръжението беше спрян. Не мога да преценя защо правителството реши сега да го рестартира, но това е едно от малкото действия на кабинета, което си струва да бъде подкрепено. Това заяви в ефира на „Нова телевизия“ председателят на АБВ Румен Петков, съобщиха от пресцентъра на ПП АБВ. Според него в момента пред страната ни има две възможности. Едната е тя да излезе от клуба на ядрените държави и да влезе в зависимост от доставката на електроенергия отвън, буквално след десет години. Другата е стартирането на изграждането на АЕЦ „Белене“, което ще осигури поне един завършен и работещ блок на централата след десет години, ще ни гарантира между 40 000 и 50 000 работни места в средносрочен период, енергийна и социална сигурност, ще ни даде друго самочувствие на нация с нови технологии.\r\nВъв връзка с темата Петков коментира тезите на противниците на проекта, които твърдят, че той е опасен, неизгоден и ще вкара държавата в дългове. „Имаме декларативно заявление, че България няма да се ангажира с изкупуването на ток, което за съжаление направихме с американските централи в „Марица-изток“. Има и ясни гаранции, че страната ни няма да поема гаранция от гледна точка на националния бюджет и днес сме свидетели на това, че има проявен инвестиционен интерес към централата. Ние, също така, имаме всички разрешителни и всички лицензии, които се изискват от ЕК. На този фон внушенията за разломи, за сеизмична опасност са несериозни. Нали не допускаме, че е възможно през всичките тези години и Китай, и Германия, и Франция, и „Росатом“ да са проявявали интерес към този проект,  ако имаше такива реални съмнения? За да видим какъв е проекта, нека всички депутати да гласуват за сваляне на мораториума, въпреки че това не е точния термин. Да видим кой ще прояви инвестиционен интерес. Да видим гаранциите и тогава да кажем: „Да, това е нужния на България проект или не, този проект засяга националната ни сигурност“.  Но при положение, че проекта, пак казвам, е лицензиран, аз не виждам защо трябва да имаме притеснения преди да сме видели условията на евентуалните инвеститори“.\r\nРумен Петков коментира и тезите, че България ще има проблем със съхраняването на отработеното ядрено гориво и страната ни ще натрупа 20 милиона лева задължения по изграждането на централата. „Две неща са грозна манипулация. Първото е, че правителството и България ще се ангажира с 20 милиарда разход по строежа на централата. Второто са спекулациите по темата къде ще се съхранява отработеното ядрено гориво. Този въпрос е отправен от ЕК към 20 европейски държави, не само към нас. А и ние никога не сме имали проблем със съхраняването на това гориво. Имало е периоди, в които то е било връщано в Русия и след това е доставяно в сух вид тук. Германия има специална технология за контейнери, в които се съхранява такъв тип отпадъчен продукт от работата на ядрената централа. В момента, в затворените четири блока на АЕЦ „Козлодуй“ има възможност да бъдат съхранявани такъв тип контейнери. Така че да се правят спекулации и да се плашат хората е непочтено и грозно“.\r\nПредседателят на АБВ защити и изграждането на газопровода „Южен поток“. „Нали разбирате, че не е нормално канцлера на Германия да се изправи и да каже „Ние на „Северен поток“ гледаме като на икономически проект. А ние на „Южен поток“ като на какво гледаме? Защо ни внушават, че този газопровод е зависимост? Ако е имало корупционни практики, да се дадат сигналите на прокуратурата. Но не може ЕС да има двойствени оценки за едно и също събитие, защото това насажда евроскептицизъм и недоверие в Европа и нейните институции“.\r\nПо време на разговора Румен Петков отговори и на въпрос, свързан с организирания от АБВ митинг в подкрепа на големите енергийни проекти на България. „Не става дума за протести и контрапротести. Има митинг в подкрепа на АЕЦ „Белене“ и „Южен поток“, който ще се проведе в 18:00 ч. пред сградата на правителството. Т.е. това, което организираме е митинг „за“ двата големи енергийни проекта на България“.", "date": "2018.05.22", "title": "Румен Петков: АЕЦ „Белене“ е енергийна и национална сигурност за България и между 40 000 и 50 000 работни места"}
{"url": "http://www.focus-news.net/news/2018/05/22/2524942/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-i-chlenove-na-komisiyata-posetiha-admiralskiya-korab-na-ministerstvoto-na-vatreshnite-raboti-na-rumaniya-tefan-cel-mare.html", "text": "Председателят на Комисията по вътрешна сигурност и обществен ред Цветан Цветанов и членове на комисията посетиха адмиралския кораб на Министерството на вътрешните работи на Румъния - Ștefan cel Mare. Това се случи на пристанището в Констанца, което е второто по големина в Европа, съобщиха от пресцентъра на Народното събрание. Българските депутати са на работно посещение в северната ни съседка по покана на Комисията по отбрана, обществен ред и национална сигурност на Камарата на представителите на Румъния. Те бяха придружавани от председателя на румънската комисия Дорел Къпрар. \r\nДомакините от Румъния разведоха гостите си от България из кораба и представиха обзор на мисиите, които са предприемали, включително и съвместните мисии с „Фронтекс“. Те споделиха информация за тактиките им при мисии за спасяване на мигранти по вода и за мерките за противодействие на нелегалната миграция. \r\nВ рамките на работната визита бе проведено и учение по доближаване и осъществяване на контрол на кораб с мигранти в румънски териториални води. След провеждането на учението Цветан Цветанов благодари на представителите на Гранична полиция и доброволците за демонстрацията по спасяване на мигранти. „Убеден съм, че вашите усилия, както и тези на българските ви колеги, скоро заслужено ще бъдат възнаградени с членство в Шенген“, заяви Цветан Цветанов.", "date": "2018.05.22", "title": "Председателят на Комисията по вътрешна сигурност и обществен ред Цветан Цветанов и членове на комисията посетиха адмиралския кораб на Министерството на вътрешните работи на Румъния - Ștefan cel Mare"}
{"url": "http://www.focus-news.net/news/2018/05/22/2524947/buyar-osmani-vitsepremier-na-makedoniya-tryabva-da-zastanem-tvardo-zad-predlozhenieto-za-ilindenska-makedoniya-tova-e-zlatna-vazmozhnost.html", "text": "Според македонския вицепремиер за европейската интеграция Буяр Османи предложението за „Република Илинденска Македония“ е добро, защото удовлетворява всички страни, отговаря на изискванията на Гърция за определение на името, затова трябва да бъде подкрепено. Съответният коментар Османи направи в предаване на скопския телевизионен канал „Телма“.\r\n„Основният принцип на договаряне е, че докато няма споразумение, че нищо не е договорено, ако отпадне един вариант пропада целия пакет. Трябва да направим разлика между същността и формата, както и колко ще се прилага новото име – това зависи от качеството на предложението, ако има добро решение и обхвата ще се разшири, и обратното\", подчерта македонският вицепремиер за европейската интеграция. \r\nОсмани също така отбеляза, че компромис трябва да бъде направен от всички - македонци, албанци и гърци, като същевременно допълни, че предложението за „Илинденска Македония“ не нарушава белезите на идентичността.\r\n„В този пакет езикът е отбелязан като македонски, с превод Macedonian на английски, за гражданството стои Macedonian/граждани на Република Илинденска Македония\", припомни Османи.\r\nГордан Георгиев от СДМС на свой ред изрази мнение, не трябва да има връщане към „менюто\", сложено на масата за преговори от специалния посредник на ООН Матю Нимиц, защото съдържащите се в него предложения не са толкова привлекателни.Тереза Герова", "date": "2018.05.22", "title": "Буяр Османи, вицепремиер на Македония: Трябва да застанем твърдо зад предложението за „Илинденска Македония“, това е златна възможност"}
{"url": "http://www.focus-news.net/news/2018/05/22/2524957/plovdiv-v-grada-zapochva-proektat-kiriliziray-se-posveten-na-populyariziraneto-na-kirilskiya-shrift.html", "text": "Под надслов „Кирилизирай се”, със серия от изложби, събития и специална брошура, Фондация “Пловдив 2019” дава старт на един от водещите си проекти, посветен на популяризирането на кирилския шрифт като уникална част от българската култура. Това съобщиха за Радио „Фокус“- Пловдив от фондацията.  На кирилица пишат над 250 милиона души в 12 държави по света, а Пловдив е първата Европейска столица на културата, която използва кирилица и която има възможност да покаже и разкаже за този уникален български принос в многообразието от европейски култури.\r\nНачалото на кампанията стартира на 24 май, на ул. “Райко Даскалов”, с изложбата „Дворът на Кирилицата в Плиска”, както и с разпространението на току-що излязлата от печат специализирана брошура, посветена на събитията в програмата.  „Дворът на Кирилицата в Плиска” е вдъхновена от културно-историческия комплекс със същото име в старопрестолната столица – дело на Карен Алексанян, и представя уникална орнаментика при изписването на всяка буква. Паната ще могат да бъдат разгледани до 24 юни т.г.\r\nСъбитията в програмата „Кирилизирай се” ще се реализират активно в рамките на месец след нейния старт, но дейността в тази насока ще продължи и през 2018 г. и  2019 г. Международен типографски фестивал, виртуални състезания по художествена литература за младежи, калиграфска работилница за деца, както и разнообразни дейности по проекти на и от читалища в Пловдив и региона, са само част от мащабната инициатива, посветена на Кирилицата.\r\nВ специализираната брошура, която може да бъде открита в туристическите центровете в града, офисите на Фондация „Пловдив 2019“ на ул. „Райко Даскалов” 2 и „Екзарх Йосиф” 16, Народна Библиотека „Иван Вазов“, в обекти в квартал Капана, както и онлайн е публикувана подробна информация за предстоящите събития, посветени на проекта “Кирилица”, част от официалната програма на Европейска столица на културата Пловдив 2019.", "date": "2018.05.22", "title": "Пловдив: В града започва проектът „Кирилизирай се”, посветен на популяризирането на кирилския шрифт"}
{"url": "http://www.focus-news.net/news/2018/05/22/2524959/deputatite-promeniha-iziskvaniyata-za-kvorum-na-obshtinskite-saveti.html", "text": "Депутатите промениха изискванията за кворум на общинските съвети. Това се случи след като Народното събрание прие промени в Закона за местното самоуправление и местната администрация, предаде репортер на Агенция „Фокус“.  Народните представители решиха да се смята, че повече от половината от общия брой на съветниците е налице, когато броят на присъстващите на заседанието общински съветници е по-голям от останалата част от общия брой на съветниците. Решенията на местните парламенти ще се смятат за приети с мнозинство повече от половината от присъстващите съветници, когато броят на гласувалите „за“ е по-голям от останалата част от присъстващите на заседанието съветници. \r\nДеница  КИТАНОВА", "date": "2018.05.22", "title": "Депутатите промениха изискванията за кворум на общинските съвети"}
{"url": "http://www.focus-news.net/news/2018/05/22/2524958/parlamentat-premahna-ogranichenieto-za-broya-na-litsata-na-edin-adres-samo-za-parvata-adresna-registratsiya-na-grazhdani-poluchili-balgarsko-grazhdanstvo.html", "text": "Парламентът премахна ограничението за броя на лицата на един адрес само за първата адресна регистрация на граждани, получили българско гражданство, предаде репортер на Агенция „Фокус“.  Това се случи след като депутатите приеха промени в Закона за гражданската регистрация на второ четене. „За“ текста и целия закон на второ четене гласуваха 81 народни представители, „против“ – 15 и „въздържали се“ – 17, с което изменението бе прието. Съгласно сега действащото законодателство в случаите на промяна на адресната регистрация по постоянен или настоящ адрес броят на лицата, които могат да се регистрират по постоянен и/или настоящ адрес на адреса на едно жилище, не може да надвишава двукратния брой на лицата, които обичайно могат да обитават съответното жилище. С направените промени това ограничение отпадна за първата регистрация на лицата, получили българско гражданство. \r\nДеница КИТАНОВА", "date": "2018.05.22", "title": "Парламентът премахна ограничението за броя на лицата на един адрес само за първата адресна регистрация на граждани, получили българско гражданство"}
{"url": "http://www.focus-news.net/news/2018/05/22/2524961/kyustendil-obshtina-dupnitsa-podpomaga-sedem-zrelostnitsi-po-povod-abiturientskiya-im-bal.html", "text": "Общината подпомага седем зрелостници по повод абитуриентския им бал. Това съобщи за Радио „Фокус” – Кюстендил Христо Апостолов, пресаташе на Община Дупница. По думите му до кмета на Общината инж. Методи Чимев е изпратено писмо от ръководството на Гимназия „Христо Ботев”, с което е отправена молба за подкрепа за седем абитуриенти, които са от социално слаби семейства или са останали без родители. „Всяка година Община Дупница подпомага със средства от бюджета абитуриенти със затруднения. Учениците, гостуваха днес в кабинета на инж. Методи Чимев и получиха необходимите средства”, каза Христо Апостолов.\r\nВенцеслав ИЛЧЕВ", "date": "2018.05.22", "title": "Кюстендил: Община Дупница подпомага седем зрелостници по повод абитуриентския им бал"}
{"url": "http://www.focus-news.net/news/2018/05/22/2524962/bryuksel-ek-predstavya-novi-initsiativi-za-ukrepvane-na-politikite-za-mladezhta-obrazovanieto-i-kulturata.html", "text": "Комисията ускорява работата по изграждането на европейско пространство за образование до 2025 г., укрепването на културното измерение на Европейския съюз и засилването на участието на младежта с нов набор от мерки, включително нова стратегия за младежта и нова програма за култура. Това съобщиха от пресцентъра на Представителство на ЕК в България. \r\nНовите инициативи са насочени към подобряване на мобилността с учебна цел и на възможностите за образование в ЕС, към предоставяне на възможности на младите хора, по-специално чрез насърчаване на участието им в гражданския и демократичния живот, както и към използване на потенциала на културата за социален прогрес и икономически растеж в Европа. \r\nКомисията представя пакет, включващ: \r\n- общо съобщение, озаглавено „Изграждане на по-силна Европа: ролята на политиките за младежта, образованието и културата“; \r\n- стратегия за младежта за периода 2019—2027 г.; \r\n- предложения за препоръки на Съвета относно системи за висококачествено образование и грижи в ранна детска възраст, относно автоматичното взаимно признаване на дипломите и на периодите на обучение в чужбина, както и относно подобряване на преподаването и изучаването на езици; \r\n- нова програма за култура. \r\nКато част от представените днес инициативи продължава работата по други аспекти на разработването на европейското образователно пространство до 2025 г.", "date": "2018.05.22", "title": "Брюксел: ЕК представя нови инициативи за укрепване на политиките за младежта, образованието и културата"}
{"url": "http://www.focus-news.net/news/2018/05/22/2524960/arestuvaha-nachalnika-na-patna-politsiya-blagoevgrad-st-insp-danail-stoitsov.html", "text": "Арестуваха началника на „Пътна полиция“ - Благоевград ст. инсп. Данаил Стоицов, предаде репортер на Радио „Фокус“ - Пирин. Пред представители на медиите той обясни, че не се чувства виновен и не е наясно каква е причината за задържането му. Представители на Дирекция „Вътрешна сигурност“ и Специализираната прокуратура ще извършат обиск на личния автомобил на ст. инсп. Стоицов. Той бе откаран с личния му автомобил към ОДМВР - Благоевград, където ще бъде извършен и същинският обиск на моторното превозно средство. Ст. инсп. Стоицов добави, че не знае колко хора още са задържани и заяви, че се чувства изкупителна жертва.\r\nЛивия НИНОВА", "date": "2018.05.22", "title": "Арестуваха началника на „Пътна полиция“ - Благоевград ст. инсп. Данаил Стоицов"}
{"url": "http://www.focus-news.net/news/2018/05/22/2524963/yambol-shestvieto-za-24-may-tragva-ot-ezikova-gimnaziya-i-nu-prof-noykov.html", "text": "Празничното шествие за 24 май този път ще има за отправна точка Езикова гимназия „Васил Карагьозов“ и НУ „ Проф. П. Нойков“. Това съобщиха от пресцентъра на Община Ямбол. Двете училища са тазгодишните домакини на церемонията по честване Деня на славянската писменост и на българската просвета и култура. Началото на тържеството е в 9.30 часа в двора на ЕГ „В. Карагьозов“, който ще се изпълни с представителните групи от училища, детски градини, културни институти.\r\nПразничната процесия ще мине по маршрут: ул. „Проф. П. Нойков“, ул. „Дружба“, ул. „Георги Дражев“, ул. „Ал. Стамболийски“, ул. „Преслав“, ул. „Г. С. Раковски“ – площад пред община Ямбол. По утвърдена вече традиция кулминацията на шествието е преминаването през специалната цветна арка на площада, след което от 11.00 часа през НЧ „Съгласие - 1862“ ще започне празничен концерт, подготвен от ОДК-Ямбол.\r\nКметът Георги Славов кани всички ямболлии да споделят емоцията на най-светлия за българите празник и да се присъединят към общоградските инициативи по повод 24 май.", "date": "2018.05.22", "title": "Ямбол: Шествието за 24 май тръгва от Езикова гимназия и НУ „Проф. Нойков“"}
{"url": "http://www.focus-news.net/news/2018/05/22/2524967/pazardzhik-51-godishen-mazh-e-zadarzhan-za-predlagane-na-podkup-na-politseyski-sluzhiteli.html", "text": "51-годишен мъж е задържан за предлагане на подкуп на полицейски служители. Това съобщиха от ОД МВР - Пазарджик. Малко след полунощ на централния булевард „България“ в областния град автопатрул от полицейския участък в квартал „Изток“ засякъл микробус „Форд“. Вниманието им привлякла забранена маневра извършена от водача. Те предприели незабавна проверка и се оказало, че зад волана е 51-годишен мъж от Лом. Полицаите започнали да съставят на акт за установеното нарушение съгласно Закона за движение по пътищата. Виждайки това нарушителят решил „да ги почерпи“ и подхвърлил на задната седалка банкнота с номинал от 20 лева. Последвало задържане и оглед на местопроизшествието от дежурна група при полицейското управление в Пазарджик. Спрямо водача е образувано бързо производство.", "date": "2018.05.22", "title": "Пазарджик: 51-годишен мъж е задържан за предлагане на подкуп на полицейски служители"}
{"url": "http://www.focus-news.net/news/2018/05/22/2524966/kyustendil-hudozhnitsi-ot-obshtinata-shte-predstavyat-izlozhbata-priyateli-v-sapareva-banya.html", "text": "Художници от Кюстендил представят изложбата „Приятели” в Сапарева баня. Това съобщи за Радио „Фокус” – Кюстендил творецът Михаил Калдъръмов. Живописната изложба е подредена в градската художествена галерия на Сапарева баня. Тя представя творби на Недко Каблешков, Ценка Бакърджиева, Иван Пенев и Матей Матеев. „Изложбата „Приятели” се създаде преди двадесет години от петима художници – едни от най-изявените на Кюстендилската изобразителна школа. Изложбата е камерна по своя състав, но тя се утвърди във времето, тъй като художниците са с различни творчески търсения, но обединени от една идея, една цел – идеята за красотата и хармонията както в природата, така и в човека”, каза Михаил Калдъръмов. Повече от 30 са изложените творби в галерията, като голяма част от тях се продават и всеки ценител на изкуството може да се сдобие с красива творба.\r\nВенцеслав ИЛЧЕВ", "date": "2018.05.22", "title": "Кюстендил: Художници от общината ще представят изложбата „Приятели” в Сапарева баня"}
{"url": "http://www.focus-news.net/news/2018/05/22/2524968/pleven-gl-komisar-nikolov-otkri-novata-sgrada-na-uchastak-pozharna-bezopasnost-i-zashtita-na-naselenieto-v-dolna-mitropoliya.html", "text": "Директорът на Главна дирекция „Пожарна безопасност и защита на населението“ – МВР гл. комисар Николай  Николов, кметът на Долна Митрополия Поля Цоновска и областният управител на Плевен Мирослав Петров тържествено откриха новия участък „Пожарна безопасност и защита на населението“ в Долна Митрополия. Това съобщиха от пресцентъра на МВРНа церемонията присъстваха народните представители Пламен Тачев и Стефан Бурджев, областният управител на Плевен Мирослав Петров, директорът на Главна дирекция „Пожарна безопасност и защита на населението“ – МВР главен комисар Николай Николов, кметът на Долна Митрополия Поля Цоновска, председателят на Общински съвет Долна Митрополия  Петър Петров, общински съветници и кметове на кметства в община Долна Митрополия.  \r\nДиректорът на ГДПБЗН благодари на местната власт за оказаното съдействие и допълни, че сградата на новия участък е дело и доказателство за доброто взаимодействие между централната власт и кмета на община Долна Митрополия. Той поздрави колегите си с новата придобивка, припомняйки, че това са служители отдадени на професията, които са на боен пост 24 часа в денонощието, седем дни в седмицата, а подкрепата на хората ги прави по-силни. Създаването на участъка е дело на усилията на много служители и различни ръководства на МВР. От 15 януари 2018 година – денят на първото дежурство до сега, служителите са участвали в 24 произшествия, като при две от тях реално са спасили човешки животи, допълни  директорът на РДПБЗН – Плевен комисар Станислав Атанасов. \r\nСградата бе осветена от свещеник Кръстев при храм „Свети Дмитрий“ в град Долна Митрополия. Служителите получиха скъп подарък - иконата на Свети Илия, изработена лично от техен колега от Свищов, както и кръст от настоятелството на храма. \r\nНовият участък „Пожарна безопасност и защита на населението“ в Долна Митрополия е разположен в сграда с гараж, на площ 145 кв.м, предоставени за ползване от общината. Стартът за изграждането бе даден със заповед на министъра на вътрешните работи от 2017 г. Постройката е реновирана за над 57 хиляди лева. Новият участък ще обслужва територия с население над 17 хиляди жители в 13 населени места. В него ще работят 11 служители. Те получиха и специализиран автомобил със съвременно оборудване, което повишава ефективността не само при локализирането и потушаването на пожари, но и при извършването на аварийно-спасителни дейности. Предоставен е по Оперативна програма „Регионално развитие“.  Функционалните му възможности отговарят както на критериите на ЕС, така и на специфичния терен в района на община Долна Митрополия.", "date": "2018.05.22", "title": "Плевен: Гл. комисар Николов откри новата сграда на участък „Пожарна безопасност и защита на населението“ в Долна Митрополия"}
{"url": "http://www.focus-news.net/news/2018/05/22/2524964/ria-novosti-darzhavnata-duma-prie-zakon-za-kontrasanktsiite.html", "text": "Държавната  дума на Руската федерация прие закон „За мерките срещу въздействието на неприятелските действия на САЩ и други държави“, който влиза в сила в деня на официалното му публикуване, предава РИА Новости.\r\nДокументът позволява да бъдат въвеждани контрасанкции в отговор на действията на САЩ и други държави. Мерките може да бъдат предприемани както по отношение на страни, така и на организации под тяхна юрисдикция, а също срещу отделни длъжностни лица и граждани.\r\nЗаконът позволява прекратяване на международно сътрудничество в различни отрасли, въвеждането на забрана за внос или износ на продукция и материали, а също и участието в държавни покупки или приватизация на държавно или общинско имущество.\r\nВ първоначалния вариант на документа правителството получи право на 16 контрамерки, на второ четене те бяха редуцирани до шест. Контрасанкциите няма да обхващат жизнено необходими стоки като лекарства например. \r\nОт законопроекта бе премахната и точката, която предвиждаше въвеждане на ограничения на руски банки и компании с чуждестранно участие.Тереза Герова", "date": "2018.05.22", "title": "РИА Новости: Държавната дума прие закон за контрасанкциите"}
{"url": "http://www.focus-news.net/news/2018/05/22/2524972/oblastniyat-koordinator-na-gerbsilistra-todor-todorov-organizira-priemna-za-zhitelite-na-obshtina-glavinitsa-na-30-may.html", "text": "Областният координатор на ГЕРБ - Силистра Тодор Тодоров организира приемен ден на 30 май 2018 г. (сряда ) за жителите на община Главиница, съобщиха от пресцентъра на партията. Приемната ще се проведе от 10.00 до 13.00 часа в общинския офис на ГЕРБ, намиращ се на улица „Оборище” №45.", "date": "2018.05.22", "title": "Областният координатор на ГЕРБ–Силистра Тодор Тодоров организира приемна за жителите на община Главиница на 30 май"}
{"url": "http://www.focus-news.net/news/2018/05/22/2524965/dobrich-kmetat-na-obshtina-kavarna-pozdravi-zhitelite-na-selo-sveti-nikola-po-povod-praznika-na-naselenoto-myasto.html", "text": "Днес село Свети Никола отбелязва 90 години от създаването си. По този повод кметът на Община Каварна Нина Ставрева поздрави жители и гости на крайморското село. Това съобщиха от пресцентъра на Общината.\r\n„Честит празник! Пожелавам на всички жители на това прекрасно село да са много здрави и винаги така усмихнати“, каза на жителите на селото кметът на Каварна Нина Ставрева. Официални гости на събитието бяха зам.-областните управители г-н Красимир Николов и г-н Живко Желязков и кметове на населените места в Община Каварна. \r\nЗа добро настроение се погрижиха ФТА “Бизоне“, Каменбряшките баби (група за автентичен фолклор) и оркестър „Лира“ - град Добрич.", "date": "2018.05.22", "title": "Добрич: Kметът на Община Каварна поздрави жителите на село Свети Никола по повод празника на населеното място"}
{"url": "http://www.focus-news.net/news/2018/05/22/2524971/blagoevgrad-zvenata-za-sotsialni-uslugi-se-vklyuchvat-v-otbelyazvane-na-den-na-slavyanskata-pismenost-i-kultura-i-slavyanskata-pismenost.html", "text": "Звената за социални услуги в Благоевград ще се включат в отбелязването на 24 май- Ден на българската просвета и култура и на славянската писменост и Празник на града. Това съобщиха от пресцентъра на Общината. Потребителите от БЗ ЗСУ- Община Благоевград ще се съберат в зала № 5 на Община Благоевград на 23 май от 11.00 часа. В събитието ще вземат участие и потребители  от Защитени жилища за лица с умствена изостаналост и психични разстройства, от Дневни центрове за пълнолетни лица с увреждания, ЦНСТ, ЦОП, ЦСРИ . Те  ще рецитират стихове, посветени на светите братя Кирил и Методий , на славянската  азбука  и Благоевград. Част от потребителите ще участват в написването на есе на тема „Благоевград – градът в който живея”, както и ще бъде подредена символична   изложба от рисунки по темите. По време на празника, ще бъдат раздадени и книжки за оцветяване, както и художествена литература, дарени от организаторите на книжното изложение „Литераекспо“ . Участниците ще получат и награди, осигурени от  книжарница „Роел”.", "date": "2018.05.22", "title": "Благоевград: Звената за социални услуги се включват в отбелязване на Ден на славянската  писменост и култура и славянската писменост"}
{"url": "http://www.focus-news.net/news/2018/05/22/2524973/d-r-aleksandar-velichkov-direktor-na-bolnitsata-v-kyustendil-prestrukturiraneto-na-nyakoi-otdeleniya-vodyat-do-namalyavane-na-razhodite-no-ne-vliyayat-varhu-okazvaneto-na-meditsinska-pomosht.html", "text": "Преструктурирането на някои отделения в болницата водят до намаляване на разходите, но не влияят върху оказването на медицинска помощ. Това каза пред журналисти изпълнителният директор на болницата в Кюстендил д-р Александър Величков, предаде репортер на Радио „Фокус” – Кюстендил. В рамките на провелото се общо събрание на акционерите в дружеството, беше приет докладът на съвета на директорите, одобрен беше и годишният финансов отчет за 2017 година. Съветът на директорите не беше освободен от отговорност, поради отрицателният счетоводен резултат за изминалата година. „Отрицателният счетоводен резултат е в размер на 522 хиляди лева за 2017 година. Той представлява разликите между приходите и разходите, направени от болницата. Причината са проблеми, натрупвани от последните три години. Това е неразплатена лимитна дейност, това са непроменените цени на клиничните пътеки от 2008 г. до 2010 година”, каза д-р Александър Величков. По думите му наистина даваните средства за здравеопазване са се разраснали трикратно през последните години, но цените на пътеките не са се променяли. „Освен това и административното покачване на минималната работна заплата с всяка изминала година покачва разходите на болницата за фонд „Работна заплата”, без да има покачване в приходите на болницата”, каза д-р Александър Величков. По думите му към момента съветът на директорите в болницата се запазва към момента.\r\nВенцеслав ИЛЧЕВ", "date": "2018.05.22", "title": "Д-р Александър Величков, директор на болницата в Кюстендил: Преструктурирането на някои отделения водят до намаляване на разходите, но не влияят върху оказването на медицинска помощ"}
{"url": "http://www.focus-news.net/news/2018/05/22/2524975/pernik-selo-divotino-shte-otbelezhi-traditsionniya-si-sabor-na-24-may.html", "text": "Пернишкото село Дивотино празнува традиционния си събор на 24 май, съобщиха от пресцентъра на Община Перник.  Празненството ще започне в 17.45 на площада в населеното място с дебютните изпълнения на новия детски танцов ансамбъл към читалище „Чичо Стоян“ с ръководител Ирена Андреева. Кметът на селото Румен Сергиев кани всички жители и гости да се забавляват на празничната програма с музикантите - Юлиян Георгиев-кавал и саксофон, Иван Иванов-акордеон, Йордан Илиев(Писеца) кларинет и Слави Драганов-клавир. Кулминация на вечерта ще бъдат изпълненията на Сорина Богомилова, Антонио Симеонов, Анна Мария.", "date": "2018.05.22", "title": "Перник: Село Дивотино ще отбележи традиционния си събор на 24 май"}
{"url": "http://www.focus-news.net/news/2018/05/22/2524974/sport-klivland-pobedi-bostan-sas-111102-i-izravni-seriyata-na-22.html", "text": "Кливланд Кавалиърс победи гостуващият Бостън Селтикс със 111:102 и изравни на 2:2 победи финалната серия в Източната конференция на Националната баскетболна асоциация на САЩ и Канада. Звездата на домакините ЛеБрон Джеймс отбеляза 44 точки и вкара 2357-ия си кош от игра в плейофите, с което подобри рекорда на легендарния Карим-Абдул Джабар.Във финала в Западната конференция Голдън Стейт Уориърс водят с 2:1 победи на Хюстън Рокетс.", "date": "2018.05.22", "title": "Спорт: Кливланд победи Бостън със 111:102 и изравни серията на 2:2"}
{"url": "http://www.focus-news.net/news/2018/05/22/2524977/kavarna-s-bogata-kulturna-programa-obshtinata-shte-otbelezhi-denya-na-balgarskata-prosveta-i-kultura-i-na-slavyanskata-pismenost-24-may.html", "text": "С богата културна програма Каварна ще отбележи Деня на българската просвета и култура и на славянската писменост-24 май, съобщиха от пресцентъра на Общината. По традиция празничният ден ще започне с шествие, в което ще се включат възпитаници на детските и учебни заведения. От 10.30 часа на площад „Защитата на Каварна“ ще се състои празничен концерт на талантливите деца на Каварна. \r\nКметът на община Каварна Нина Ставрева ще връчи наградите „24 май“ в системата на предучилищното и училищното образование и на културата.", "date": "2018.05.22", "title": "Каварна: С богата културна програма общината ще отбележи Деня на българската просвета и култура и на славянската писменост-24 май"}
{"url": "http://www.focus-news.net/news/2018/05/22/2524969/panihida-v-pamet-na-polkovnik-boris-drangov-be-otsluzhena-pred-pametnika-mu-vav-voennata-akademiya-obzor.html", "text": "Във Военната академия „Г. С. Раковски“ бе отслужена панихида по повод 101-годишнината от смъртта на полк. Борис Дрангов, която се навършва на 26 май. Ритуалът се състоя в параклиса „Светите Архангели“ в парка на Академията в присъствието на десетки военни, граждани и официални лица. Панихидата в памет на полк. Дрангов бе отслужена от Негово Преосвещенство Тивериополският епископ Тихон. В словото си след службата той заяви, че всеки българин трябва да носи в сърцето си спомена за подвига на героите. „Всички Вас днес чувствам като братя и сестри по простата причина, че рядко се е случвало, след като бъде вдигнат един паметник, действително да се пази паметта на този човек. Трябва не само да се събираме на тържества, но и всеки един от нас да носи в сърцето си спомена за техния подвиг – на онези, които са дали всички от себе си за благоденствието на нашата родина“, обърна се Негово Преосвещенство към присъстващите. „Когато ходите по България, гледайте, че всичко, което ни заобикаля, е прекрасно. Чувайте гласа Божий, който ви казва: какво искате повече от това, което съм ви дал, правите с него онова, което Ви е завещано. Не само се гордейте, че сте българи, но и бъдете добри наследници на всички тези герои“, завърши епископ Тихон. \r\nСлед панихидата майор от резерва Михаил Михайлов, секретар на Дружество „Борис Дрангов“- град Русе, припомни на кратко живота и делото на полк. Дрангов, както и някой от най-запомнящите се негови фрази. „Полк. Борис Дрангов е един от най-обичаните и уважавани офицери, участвали във войните за Национално обединение. Този горд македонски българин буквално посвещава целия си живот на Отечеството. Неговите героизъм, мъжество и родолюбие могат да бъдат пример за всеки българин“, заяви майор Михаил Михайлов.\r\nПред журналисти началникът на Военната академия генерал-майор Груди Ангелов подчерта, че вече 101 години полк. Борис Дрангов не е забравен. „Дрангов – това е емблема за България, емблема за Българската армия. 101 години той не е забравен. Не е случайно, че е тук, в двора на Военна академия. Както знаете, той е завършил военното училище, намирало се тук. След това е бил и преподавател, основател на Скопската школа, която е подготвяла войни за фронта. Един педагог, един безупречен военен“, каза генерал-майор Груди Ангелов.\r\nРайна Дрангова, внучка на полк. Борис Дрангов, отбеляза от своя страна, че много поколения се радват отгоре, че за пръв път годишнината от смъртта на полк. Дрангов се отбелязва пред паметника му. „Близо 70 години са се мъчили четири инициативни комитета, за да стане този паметник. Има много поколения, които са си отишли и се радват отгоре, че това се случи“, допълни тя, като отбеляза, че изпитва голямо вълнение от факта, че за пръв път паметта на полк. Дрангов се почита пред неговия паметник във Военната академия. \r\nДо паметника на полк. Дрангов в парка на Военната академия бе поставена плоча с имената на всички родолюбиви българи, допринесли за изграждането и поставянето му. След панихидата пред паметника бяха поднесени венци от името на министъра на отбраната Красимир Каракачанов, началника на отбраната ген.-лейтенант Андрей Боцев, кмета на София Йорданка Фандъкова, началника на Военната академия генерал-майор Груди Ангелов, командира на Сухопътните войски генерал-майор Михаил Попов и командира на Военновъздушните сили генерал-майор Цанко Стойков. \r\nПаметникът на полк. Борис Дрангов в двора на Военна академия „Г. С. Раковски“ бе открит и осветен на 2 март 2018г., в навечерието на 146-ата годишна от рождението му. Автор на идейния проект за паметника е архитект д-р Венцислав Йочколовски, а монументът е реализиран от скулпторите Иван и Георги Тодорови.\r\nВесела АЛЕКСАНДРОВА", "date": "2018.05.22", "title": "Панихида в памет на полковник Борис Дрангов бе отслужена пред паметника му във Военната академия (ОБЗОР)"}
{"url": "http://www.focus-news.net/news/2018/05/22/2524980/mon-izleze-s-komentar-vav-vrazka-s-tvardeniyata-za-greshka-v-sedmi-vapros-ot-testa-po-balgarski-ezik-na-dzi.html", "text": "Във връзка със седми въпрос от теста по български език на ДЗИ условието е да се посочи в кое изречение не е допусната и къде има граматична грешка. Когато говорим за граматични грешки, това означава, че посочването е свързано с нарушаване на граматично правило. Това заяви държавният експерт по български език в МОН Александър Трингов по повод твърдения за грешен отговор на задача от теста за зрелостния изпит, съобщиха от пресцентъра на МОН. \r\nПо думите му в първия отговор има граматична грешка, където има две определения към предмет \"транспорт\" - има два вида транспорт, така че второ определение също задължително трябва да се членува. Това е граматично правило. В третия отговор грешката е в употребата на кратък определителен член, като в примера е задължително  използването на пълен член - т.е. определеност. В подточка „А“ имаме определеност, във „В“, в „Г“ също -  грешката е „Искърско дефиле“. По същия начин задължително трябва да се членува, когато обектът е единствен и е ясен кой е. „В подточка „Б“ категорично няма нарушена граматична норма и не е допусната грешка. В словосъчетанието „впечатли комисия“ не е задължително - няма правило, което да изисква членуване на допълнение, което е употребено след глаголна форма в минало свършено време. Тоест, „комисията“ може да е известна, може да не е известна и в случая това изречение е извадено от контекст. Няма задължителен характер членуването на въпросната дума“, посочи Трингов. Членуването дава определеност или неопределеност на обект, предмет, действие, събитие и т.н., поясни той.", "date": "2018.05.22", "title": "МОН излезе с коментар във връзка с твърденията за грешка в седми въпрос от теста по български език на ДЗИ"}
{"url": "http://www.focus-news.net/news/2018/05/22/2524978/zornitsa-kancheva-obshtina-veliko-tarnovo-opasnostta-ot-vaznikvane-na-pozhari-e-edin-ot-osnovnite-problemi-na-staroto-smetishte-kray-sheremetya.html", "text": "Опасността от възникване на пожари е един от основните проблеми, които може да предизвика старото сметище край Шереметя. Това обобщи за Радио „Фокус“ – Велико Търново Зорница Кънчева, началник Отдел „Околна среда“ в Община Велико Търново. Тя уточни и, че сметището може да създаде и много други неприятности, от различно естество, но всички те влияят по неблагоприятен начин на компонентите на околната среда. Чести, на първо място, по думите й, са самозапалванията в района, които са предизвикани от гниещия метан, който се отделя от отпадъците. „Това сметище датира от началото на 70-те години и всеки сам може да си направи сметка за какво количество отпадъци става въпрос, още повече, че те са уплътнени. Това самозапалване е опасно и за хората, които въпреки охраната, все още намираме в сметището. Пожарите могат да застрашат и намиращите се в близост складове за разделно събиране на отпадъци, които са част от новото депо“, допълни Зорница Кънчева. Другият проблем е свързан със замърсяване на води, тъй като в близост  има дере, където се заустват почвените води от новото депо,които са пречистени, но там се заустват и отпадъчните води от старото сметище.  Експертът бе категоричен, че рекултивирането на сметището е крайно наложително. Вече има подаден проект към ПУДОС, който очаква финансиране, но няма посочен срок за отпускане на средства. Стойността му е близо 5 млн. лв.\r\nЛуиза ТРАНЧЕВА", "date": "2018.05.22", "title": "Зорница Кънчева, Община Велико Търново: Опасността от възникване на пожари е един от основните проблеми на старото сметище край Шереметя"}
{"url": "http://www.focus-news.net/news/2018/05/22/2524979/ilko-stoyanov-zam-kmet-na-petrich-obshtinata-razrabotva-programa-za-zashtita-ot-prichineni-ot-choveka-bedstviya-savmestno-s-makedonskata-obshtina-strumitsa.html", "text": "Община Петрич разработва програма за защита от причинени от човека бедствия съвместно с Община Струмица, Република Македония. Това каза за Радио „Фокус“ - Пирин Илко Стоянов, зам.-кмет по финанси към Община Петрич. Той отбеляза, че с този проект се цели преди всичко да се изгради една връзка за взаимопомощ при евентуално възникнали бедствия, било то зимата или лятото, както и за постоянна взаимопомощ между двете общини, тоест да си помагат не само българите помежду си, а да си помагаме трансгранично едни на други. „Целим да изградим това сътрудничество чрез диалог и приемането на конкретни мерки и програми в тази посока“, допълни Стоянов. Заместник-кметът каза още, че по-сериозните мерки са свързани със закупуването на високопроходим автомобил, както и оборудване за двете общини – Струмица и Петрич. По думите му за проекта са предвидени около 160 000 евро. „Използваме всички възможности за усвояване на средства по европейските кохезионни фондове, като целта ни не е просто да усвоим парите, а да постигаме и ефект за хората“, каза още той.\r\nНатали СТЕФАНОВА", "date": "2018.05.22", "title": "Илко Стоянов, зам.-кмет на Петрич: Общината разработва програма за защита от причинени от човека бедствия съвместно с македонската Община Струмица"}
{"url": "http://www.focus-news.net/news/2018/05/22/2524976/dobrich-germanskite-vlasti-bavyat-izpalnenie-na-izdadena-ot-okrazhniya-sad-evropeyska-zapoved-za-arest-zaradi-samneniya-za-loshi-usloviya-v-balgarskite-zatvori.html", "text": "Германските власти бавят изпълнение на издадена от Окръжен съд - Добрич (ДОС) Европейска заповед за арест заради съмнения за лоши условия в българските затвори. Това е станало ясно на поредното заседание по наказателно дело срещу подсъдим за държане и разпространение на наркотици, съобщиха от пресцентъра на Окръжен съд - Добрич. Срещу 32-годишния Велин М. е повдигнато обвинение, че през октомври 2013 г. в село Карапелит, при условията на продължавано престъпление, без надлежно разрешително е държал с цел разпространение и разпространил високорисково наркотично вещество - марихуана, на обща стойност 451.74 лева. Спрямо подсъдимия е издадена Европейска заповед за задържане, след като той се укри от съдебното преследване у нас, но впоследствие беше задържан в Германия във връзка с разследване за трафик на хора. Окръжният съд е поискал от компетентните германски власти след приключване на разследването в Германия българският гражданин да бъде върнат у нас, за да продължи воденото тук срещу него наказателно производство. В отговор на искането е постъпило писмо от Главна областна прокуратура - Кьолн, в което се настоява за допълнителна информация в кой затвор ще бъде настанен българският гражданин в случай на екстрадиция и дали мястото за лишаване от свобода отговаря на минималните стандарти на Европейския съюз. Окръжният съд е изпратил уточнение, че мъжът ще бъде приведен в затвора във Варна, където преди година е извършен основен ремонт на жилищните помещения, като е спазено и изискването за минимална жилищна площ от 4 кв. м за всеки лишен от свобода. Датата на поредното заседанието по делото е съобразена с изискване на европейското законодателство, според което окончателното решение относно изпълнението на Европейската заповед за арест се взима в срок до 60 дни от задържането на издирваното лице, а в изключителни случаи най-много до 90 дни. В Окръжен съд - Добрич обаче все още няма отговор от Федералната република докога ще им бъде необходим българският гражданин, образувано ли е производство по екстрадиция на исканото лице, ще бъде ли предадено то и кога. Съдебният състав е обявил, че ще поиска официален отговор на тези въпроси и е отложил делото за 27 юни от 9.00 часа.", "date": "2018.05.22", "title": "Добрич: Германските власти бавят изпълнение на издадена от Окръжния съд Европейска заповед за арест заради съмнения за лоши условия в българските затвори"}
{"url": "http://www.focus-news.net/news/2018/05/22/2524984/silistra-politsiyata-zadarzha-dvama-dushi-uchastvali-v-izvarshvane-na-telefonna-izmama.html", "text": "Служители на сектор „Криминална полиция” при РУ-Силистра задържаха 32-годишен мъж и 17-годишно момче, участвали в извършване на телефонна измама, съобщиха от пресцентъра на МВР. До ареста на двамата се стигнало при незабавна професионална реакция след подаден сигнал. На 19 май 74-годишна силистренка се доверила на телефонно обаждане от мним полицай и приела да участва в операция за залавяне на измамници. Според указанията, тя окачила торбичка с 5500 лв. на портата на дома си, но скоро разбрала, че е измамена и съобщила в полицията. Предприемайки незабавни оперативно-издирвателни действия, криминалистите успели в рамките на час да установят мъжа, взел парите. Той  бил задържан същия ден в село Калипетрово, а при извършената проверка се изяснило, че 32-годишният мъж е действал в съучастие със 17-годишно момче. Двамата са били задържани за срок до 24 часа, а по-голямата част от паричната сума била намерена и иззета.  Работата по разследване и документиране на случая продължава в рамките на досъдебното производство.", "date": "2018.05.22", "title": "Силистра: Полицията задържа двама души, участвали в извършване на телефонна измама"}
{"url": "http://www.focus-news.net/news/2018/05/22/2524982/predsedatelyat-na-parlamenta-tsveta-karayancheva-otkri-izlozhba-posvetena-na-hristo-botev.html", "text": "Председателят на парламента Цвета Караянчева откри изложба в Народното събрание по повод годишнината от гибелта на Христо Ботев, предаде репортер на Агенция „Фокус“. Изложбата бе подредена в Клуба на народния представител. Тя е е подготвена от изложбена зала от Враца и представя познат и нов образ на поета и революционера. „Представените в експозицията произведения на съвременното българско изкуство са от второто поколение български художници, чиито имена са скъпи за всеки българин. Те отразяват историческите борби на българския народ за национално освобождение“, каза Цвета Караянчева. \r\nДеница КИТАНОВА", "date": "2018.05.22", "title": "Председателят на парламента Цвета Караянчева откри изложба, посветена на Христо Ботев"}
{"url": "http://www.focus-news.net/news/2018/05/22/2524985/kyustendil-bolnitsata-v-grada-e-nominirana-za-nagradata-zlatna-yabalka.html", "text": "Болницата в града е номинирана за наградата „Златна ябълка”. Това съобщи пред журналисти изпълнителният директор на МБАЛ „Д-р Никола Василиев“ д-р Александър Величков, предаде репортер на Радио „Фокус” – Кюстендил. Национална мрежа за децата връчва наградите „Златна ябълка”, за да отличи приноса на публични личности, обикновени хора и организации, които с работата си са допринесли за защита правата на децата и за подобряване на тяхното благосъстояние. Наградите се връчват в осем категории. „Ние сме поканени на 31 май в София на тържество, където неправителствена организация ще определи победителите”, каза д-р Александър Величков.\r\nВенцеслав ИЛЧЕВ", "date": "2018.05.22", "title": "Кюстендил: Болницата в града е номинирана за наградата „Златна ябълка”"}
{"url": "http://www.focus-news.net/news/2018/05/22/2524987/slavka-chakarova-kmet-na-chepelare-24-may-e-praznik-na-grada-a-tseliyat-mesets-e-izpalnen-s-mnogo-sabitiya-i-emotsii.html", "text": "Целият май месец е изпълнен с много емоция в Чепеларе, защото 24 май е празник на града. Това каза за Радио „Фокус“ – Смолян кметът на Чепеларе Славка Чакърова. „По традиция през годините постепенно се запълва програмата, но през последните 3 години от 30 април до 2 юни имаме страшно много събития. Като представления на децата от ОДК децата от ОУ „Васил Дечев“ и от читалището. През целия месец има спортни мероприятия и турнири по волейбол, футбол, тенис на маса, а кулминацията е на 23 и 24 май“, посочи Чакърова. Тя отбеляза, че на 23 май е факелното шествие като ще има и изненада за децата. На 24 май по традиция ще има и шествие с изпращане на абитуриентите от трите училища в Чепеларе и наборни срещи. „Това е част от програмата и емоцията, тъй като на всеки пет години, випуските се събират и празнуват годишнини от завършването и всички те са част от празничното шествие. Това е една много хубава и емоционална традиция. Все пак в училище сме прекарали доста голяма част от живота си, създали сме си много приятелства и когато хората се разпръснат и не са в града, 24 май е един повод да се приберат в Чепеларе, където и да се намират по света и да се видят със старите приятели, с учителите и съучениците“, каза още Чакърова.\r\nНели ГЕРГЬОВСКА", "date": "2018.05.22", "title": "Славка Чакърова, кмет на Чепеларе: 24 май е празник на града, а целият месец е изпълнен с много събития и емоции"}
{"url": "http://www.focus-news.net/news/2018/05/22/2524983/haskovo-v-dimitrovgrad-shte-se-sastoi-kontsert-pod-naslov-rok-bez-granitsi-na-15-yuni.html", "text": "В Димитровград ще се състои концерт под наслов „Рок без граници“. Това съобщиха от пресцентъра на Община Димитровград. Концертът ще се състои на 15 юни 2018 г. от 19.00 часа на пл. „България“. Норвежката рок група „Technical Estate“ (Teknisk  Etat) ще свири за своите български фенове в Димитровград. В концерта под наслов „Рок без граници“ ще се чуят парче на легендарните „DEEP PURPLE“, „URIAH HEEP“, „LED ZEPPELIN“, „FOCUS“ и други.\r\nРок групата „Technical Estate” е създадена в град Фауске, Норвегия. Водещ китарист на групата е димитровградчанинът и известен китарист Пламен Петров - Бомбето. \r\nС разказите си пред колегите за своя град Пламен Петров - Бомбето провокира у тях желание да гостуват и направят концерт в Димитровград. Музикантите са планирали 7-дневен престой в страната ни. Концертът се осъществява със съдействието на Община Димитровград и НЧ „Васил Левски 1929“ - село Сталево. Всички любители на хард рока могат да гледат невероятното шоу на музикантите в средата на юни.", "date": "2018.05.22", "title": "Хасково: В Димитровград ще се състои концерт под наслов „Рок без граници“ на 15 юни"}
{"url": "http://www.focus-news.net/news/2018/05/22/2524988/dima-zhelyazkova-psiholog-abiturientite-tryabva-da-razchitat-na-sebe-si-za-da-badat-uspeshni-v-zhivota.html", "text": "Абитуриентите трябва да разчитат на себе си, за да бъдат успешни в живота. Това каза за Радио „Фокус“ – Бургас Дима Желязкова, действащ психолог в Бургас.\r\n„Адекватната самооценка на завършващите гимназия вече би трябвало да включва умения да се адаптират към всички условия , които им се предложат и да имат според мен най-важното умение – това да общуват, за да могат да си създадат подкрепяща среда и да намерят партньор, с който да бъдат щастливи в живота“, каза още Желязкова.\r\nСпоред нея  главните задачи на абитуриентите  са да намерят работата, която искат да работят и да направят кариера, както и да създадат семейство.“ Вярно е, че възрастта за създаване на семейство вече много се промени, но  и изискванията за кариера вече са много високи. Всичко това изисква отлични умения в областта на комуникацията“, допълни Желязкова.\r\nВеселина НИКОЛОВА", "date": "2018.05.22", "title": "Дима Желязкова, психолог: Абитуриентите трябва да разчитат на себе си, за да бъдат успешни в живота"}
{"url": "http://www.focus-news.net/news/2018/05/22/2524990/kyustendil-kontrolat-varhu-kachestvoto-na-piteynata-voda-se-izvarshva-saglasno-utvarden-monitoring.html", "text": "Контролът върху качеството на питейната вода се извършва съгласно утвърден мониторинг. Това каза пред Радио „Фокус” – Кюстендил д-р Любослава Георгиева, директор на Дирекция „Обществено здраве” към Регионална здравна инспекция – Кюстендил. По думите й контролът върху водата, използвана за питейно-битови нужди е постоянен. Извършват се изследвания по микробиологични и химични показатели, както и радиационни изследвания. Ежегодно по мониторингови програми се извършват изследванията. Те са утвърдени от страна на Регионална здравна инспекция и водните оператори в областта.\r\nВенцеслав ИЛЧЕВ", "date": "2018.05.22", "title": "Кюстендил: Контролът върху качеството на питейната вода се извършва съгласно утвърден мониторинг"}
{"url": "http://www.focus-news.net/news/2018/05/22/2524992/sport-i-dogodina-nyama-da-ima-videopovtoreniya-v-shampionskata-liga.html", "text": "Президентът на Европейската футболна асоциация (УЕФА) Александър Чеферин за пореден път отхвърли възможността за въвеждане на видеоповторенията в Шампионската лига и Лига Европа от следващия сезон. Според неговите думи, преди да бъде вкарано в европейските турнири, всички трябва да бъде изпипано до края, а системата за повторения все още не е. Все пак Чеферин увери, че в бъдеще те ще започнат да се използват и в турнирите под юрисдикцията на УЕФА.", "date": "2018.05.22", "title": "Спорт: И догодина няма да има видеоповторения в Шампионската лига"}
{"url": "http://www.focus-news.net/news/2018/05/22/2524991/ministar-angelkova-v-stara-zagora-balgarskite-uslugi-v-spa-turizma-sa-na-mnogo-visoko-nivo-destinatsiite-sa-s-potentsial-da-gi-dorazviyat.html", "text": "Българските услуги в сферата на СПА туризма са на много високо ниво, балнео- и СПА дестинациите имат потенциал да подпомогнат и доразвият сектора. Така ще се привличат все повече посетители през всички сезони. Това каза министърът на туризма Николина Ангелкова по време на кръгла маса по проекта за балнео- и СПА дестинации, която се проведе в Стара Загора, съобщиха от пресцентъра на Министерство на туризма. Разработеният проект от Министерството на туризма включва 7 дестинации, които обхващат 58 населени места в цялата страна. \"Има наредба, в която точно са разписани критериите, на които трябва да отговарят местата за настаняване и СПА центровете им, за да бъдат сертифицирани. По този начин гарантираме качеството на продукта\", коментира още министърът.  \r\nОтносно разработването на балнео- и СПА дестинациите тя обясни, че в началото на годината беше създадена и тематична работна група, в която участваха представители на туристическия бизнес и научните среди. \"Експертите проведоха заседания в периода януари-март и утвърдиха предложените 7 дестинации. При разработването им над 30 общини изпратиха в министерството становища и предложения. За нас обаче е важно да чуем мнението и позициите на представителите на местния бизнес, затова сме тук при вас и ще провеждаме още регионални маси по места\", отбеляза министър Ангелкова. По думите ѝ така ще се получи обратна връзка и с общи усилия ще се финализира проекта, който ще подпомага работата на бранша и министерството в промотиране на страната и привличане на туристи. \r\nВ този програмен период малките и средните предприятия в туризма и Организациите за управление на туристическите райони (ОУТР) ще могат да получат и еврофинансиране за дейности, които да подпомогнат работата им. Това става възможно, след като само преди дни Оперативна програма „Иновации и конкурентоспособност“ одобри бюджет от 5 млн. лв., които ще подпомогнат работата на предприемачите. Министърът призова представителите на бизнеса и местната власт да положат усилия и да се възползват от възможностите на програмата, защото това ще допринесе за развитие на регионалния и националния туризъм. \r\nПриходите от международен туризъм достигнаха близо 400 млн. евро през първите три месеца на тази година, като се отчита ръст от 10.7% спрямо същия период на миналата година, сочат данните на БНБ. В първото тримесечие чуждестранните туристически посещения у нас са 1.196 млн., като нарастват с 10.8% в сравнение със съответния период на миналата година, отбеляза министърът. Тя припомни, че след окончателното одобрение на балнео- и СПА дестинациите те ще бъдат дигитализирани и включени в платформата iLoveBulgaria, в която има вече над 500 туристически обекта и атракции и са направени над 17 хиляди изтегляния.", "date": "2018.05.22", "title": "Министър Ангелкова в Стара Загора: Българските услуги в СПА туризма са на много високо ниво, дестинациите са с потенциал да ги доразвият"}
{"url": "http://www.focus-news.net/news/2018/05/22/2524993/plovdiv-poveche-ot-300-dushi-se-ochakva-da-prisastvat-na-praznika-na-rozata-v-karlovo-koyto-shte-se-provede-na-25-i-26-may.html", "text": "Повече от 300 души се очаква да присъстват на Празника на розата в Карлово, който ще се проведе на 25 и 26 май. Това каза за Радио „Фокус“ – Пловдив Петя Найденова, директор дирекция „Хуманитарни и социални дейности“ към общината. Празникът ще се проведе на две места-розовите градини и в център на град Карлово. „В момента текат и протести на розопроизводителите. Надяваме се те да не се отразят на празника, защото той символизира други неща. Искаме празникът да си бъде празник. Той винаги се е състоял независимо проблемите, които са съществували и които ще ни съпътстват“, каза Петя Найденова. Тя коментира, че празникът е отворен за посетители, като туроператори организират програми и обиколки из града за посетители. Празникът на розовите градини ще започне от 9ч., а в центъра на Карлово се предвижда той да стартира в 10ч.\r\nВесела КРЪСТЕВА", "date": "2018.05.22", "title": "Пловдив: Повече от 300 души се очаква да присъстват на Празника на розата в Карлово, който ще се проведе на 25 и 26 май"}
{"url": "http://www.focus-news.net/news/2018/05/22/2524995/evrodeputatat-petar-kurumbashev-shte-se-sreshtne-s-grazhdani-na-smolyan-na-25-may.html", "text": "Петър Курумбашев, член на Делегацията на българските социалисти в Европейския парламент, ще се срещне с граждани на Смолян на 25 май 2018 г. в 17.30 часа в сградата на Родопски драматичен театър \"Николай Хайтов\". Това съобщиха от пресофиса на Петър Курумбашев. Темата на срещата е \"Накъде отива Европа?\".\r\nПетър Курумбашев е член на Комисията по промишленост, изследвания и енергетика (ITRE) и единственият член на Комисията по транспорт и туризъм в ЕП (TRAN) от България. Той работи активно за стимулирането на прехода на транспортния сектор към чиста енергия чрез насърчаването на електрическата мобилност и използването на горивни клетки и водород.  \r\nПо инициатива на Петър Курумбашев идеята за финансови стимули и насърчаване на електрическата мобилност и водород в транспорта бяха включени и в доклада на Европейския парламент относно бюджета на ЕС след 2020 г. \r\nВ началото на месец март Петър Курумбашев бе сред съорганизаторите на конференция в София, посветена на електрическата мобилност, в рамките на която своите виждания по темата споделиха представители на Европейската комисия, български общини, експерти от Виена, Барселона и Копенхаген и водещи автомобилни и ИТ компании. \r\nПрез март Петър Курумбашев получи наградата за евродепутат на годината в категория \"Транспорт\" по време на тазгодишното издание на конкурса MEP Awards.", "date": "2018.05.22", "title": "Евродепутатът Петър Курумбашев ще се срещне с граждани на Смолян на 25 май"}
{"url": "http://www.focus-news.net/news/2018/05/22/2524994/inzh-yordanka-yancheva-rzi-blagoevgrad-vodosnabditelnite-organizatsii-sa-dlazhni-da-predpriemat-vsichki-neobhodimi-merki-za-da-snabdyat-naselenieto-s-bezopasna-i-chista-piteyna-voda.html", "text": "Водоснабдителните организации са длъжни да предприемат всички необходими мерки, за да снабдят населението с безопасна и чиста питейна вода. Това каза в интервю за Радио „Фокус“ – Пирин инж. Йорданка Янчева, началник отдел „Държавен здравен контрол“ в дирекция „Обществено здраве“ към Регионална здравна инспекция – Благоевград. По думите ѝ проблеми с качеството на водата може да има при обилни снеговалежи, при валежи, при снеготопене, както и в случаите, когато има неефективна дезинфекция на водата. „Това означава, че във всеки един сезон е възможно да възникнат такива отклонения“, каза още инж. Янчева. Тя отбеляза, че съгласно изискванията на Закона за водите и Наредба № 9 за качеството на водата, предназначена за питейно-битови цели, органите за държавния здравен контрол проверяват чрез контролен монтиторинг съответствието на подаваната към потребителите питейна вода. „При установяване на несъответствия се издават предписания, в които се предписват мерки и срок за отстраняване на несъответствието“, допълни инж. Янчева. Тя уточни, че след изтичане срокът на предписания се взимат контролни проби вода за питейно-битови цели.\r\nЛивия НИНОВА", "date": "2018.05.22", "title": "Инж. Йорданка Янчева, РЗИ – Благоевград: Водоснабдителните организации са длъжни да предприемат всички необходими мерки, за да снабдят населението с безопасна и чиста питейна вода"}
{"url": "http://www.focus-news.net/news/2018/05/22/2524996/varna-nad-40-ot-posevite-s-pshenitsa-i-echemik-v-oblastta-sa-v-dobro-sastoyanie.html", "text": "Над 40% от посевите с пшеница и ечемик във Варненска област са в добро състояние. Това съобщиха за Радио „Фокус“ – Варна от Областна дирекция „Земеделие” във Варна. Вече приключи и третият етап от обследването на есенниците – пшеница и ечемик, което дава оценка по развитие, растеж и гъстота на посевите. 31.1% от общо засетите 630 384 дка с пшеница са в много добро състояние, 53.8% от площите са в добро състояние, 14.2% – в средно състояние, а 0.7% от площите са в незадоволително състояние. От общите площи, засети с ечемик – 48 245 дка, 46.6% са в много добро състояние, 41.4% са в добро състояние, 11.3% са в средно състояние и 0.6% – в незадоволително състояние. Фазите на развитие и при двете култури са от „изкласяване“ до „начало на цъфтеж“, като при ечемика се наблюдава и фаза „млечна зрялост“, допълниха от Областна дирекция „Земеделие” във Варна.\r\nМарияна ВАЛЕНТИНОВА", "date": "2018.05.22", "title": "Варна: Над 40% от посевите с пшеница и ечемик в областта са в добро състояние"}
{"url": "http://www.focus-news.net/news/2018/05/22/2524986/ruskiyat-senator-aleksey-pushkov-otkazat-ot-yuzhen-potok-e-dobar-urok-za-balgariya.html", "text": "Българските власти трябва да извлекат урок от грешката, извършена през 2014-а година, когато страната се отказа от участие в проекта „Южен поток“. Това заяви на 21 май члена на комисията на Съвета на Федерацията (горната камара на руския парламент) по конституционно законодателство и държавно строителство Алексей Пушков, цитиран от агенция REGNUM.\r\n„Отказът на България от „Южен поток“ беше груба грешка. Турция веднага се възползва от своя шанс, а Германия строи „Северен поток 2“. Добър урок за София“, написа сенаторът в своя „Туитър“.\r\nПревод и редакция:", "date": "2018.05.22", "title": "Руският сенатор Алексей Пушков: Отказът от „Южен поток“ е добър урок за България"}
{"url": "http://www.focus-news.net/news/2018/05/22/2524970/ria-novosti-mezhdudarzhavnite-otnosheniya-mezhdu-rusiya-i-balgariya.html", "text": "Дипломатическите отношения между България и Русия са установени на 7 юли 1879 година, между Съветския съюз и България – 23 юли 1934 година. През септември 1944 година те са прекъснати и са възстановени през август 1945 година, пише в материал на РИА Новости за отношенията между София и Москва след разпадането на СССР, представен без редакторска намеса.\r\nНа 4 август между Руската Федерация и Република България е сключен основополагащият Договор за дружески отношения и сътрудничество. Двете страни поддържат редовни контакти на висше, високо и министерско ниво.\r\nНа 17-18 януари 2008-а година президентът на Русия Владимир Путин беше на официална визита в България. На 17 януари Путин и българският му колега Георги Първанов официално откриха „Годината на Русия в България“. На следващият ден се състояха руско-българските преговори на високо ниво. Тогава бяха обсъдени перспективните направления на двустранното сътрудничество в транспортната сфера, инвестиционното и военно-техническото сътрудничество и туризма. След края на разговорите бе подписан пакет от документи за сътрудничество.\r\nПреговорите между Путин и Първанов станаха деветата от 2002 година нататък среща между ръководителите на Русия и България.\r\nВ рамките на визитата руският президент се срещна също с премиера на България Сергей Станишев и председателят на българския парламент Георги Пирински.\r\nВ края на визитата в България Путин положи венец на паметника на руския император Александър II и посети Националният военно-исторически музей.\r\nНа 4-6 февруари 2009-а година на официална визита в Русия беше българският държавен глава Георги Първанов. В хода на преговорите на най-високо ниво бяха обсъдени въпроси за реализация на съвместни проекти. След края на разговорите беше подписан пакет от документи. \r\nНа 26-28 април 2009-а година българският премиер Сергей Станишев беше на работна визита в Русия.\r\nПо време на XXII-ите Олимпийски игри в Сочи през февруари 2014-а година в Русия бяха президентът и премиерът на България Росен Плевнелиев и Пламен Орешарски. Осъществени са контакти по парламентарна линия.\r\nНа 14-16 март 2010-а година в Москва на официална визита в Москва беше председателят на българския парламент Цецка Цачева. На 22-25 май 2012 година председателят на Съвета на Федерацията (горната камара на руския парламент) Валентина Матвиенко върна официалната визита на България.\r\nПрез юли 2014 година, по случай 135-ата годишнина от установяването на дипломатическите отношения, на официална визита в София пристигна министърът на външните работи на Русия Сергей Лавров.\r\nЕжегодно се провеждат планови консултации на външните министерства на двете страни по двустранни и международни въпроси.\r\nПрез последните години диалогът на между Русия и България не винаги е успешен, много съвместни проекти бяха отменени.\r\nПод натиска на Вашингтон и Брюксел, София взе решение да се откаже от строителството на стратегически важния газопровод „Южен поток“.\r\nПрез март 2012 година българските власти се отказаха от строителството на АЕЦ „Белене“, което се осъществяваше с активното участие на руската страна.\r\nВ момента българските партньори демонстрират заинтересованост в развитието на конструктивното сътрудничество. През юни 2017-а година ПАО „Газпром“ и Министерството на енергетиката на България подписаха „пътна карта“ за развитието на сътрудничеството в газовата сфера, която предполага изучаването на възможностите за разширяване на българската газопреносна мрежа.\r\nВъзобнови се и ръста на стокооборота: През 2017 година неговият обем се увеличи с 23,14% до 3,4 млрд. долара – руският износ е нараснал с 2,9 млрд. долара, а импорта с 548,7 млрд. долара.\r\nРуският износ в България е представен от групи стоки като: суровини (75,42% от общия обем на руския износ в България), машини, оборудване и транспортни средства (15,57%), метали и метални изделия (3,67%), продукция на химическата промишленост (2,30%).\r\nОсновна част в структурата на българския износ в Русия заемат следните видове стоки: продукция на химическата промишленост (36,37% от целия обем на вноса на Русия от България), машини, оборудване и транспортни средства (35,87%), текстил и обувки (11,06%), стоки за бита и селскостопански суровини (6,74%), метали и метални изделия (4,79%) дървесина и целулозно-хартиени изделия (1,26%).\r\nСъгласно данните на Банката на Русия, обемът на натрупаните директни руски инвестиции в икономиката на България към 1 януари 2017 година са били 3,25 милиарда долара (през 2016 година те са били 41 милиона долара). Основните отрасли на българската икономика – получатели на руски инвестиции са: сферата на недвижимите имоти (43,6%), търговията (11,8%), хотелиерството и ресторантьорство (11,2%), строителство (10,9%). Най-големи инвестиции са вложени в развитието на притежавания от руската петролна компания „Лукойл“ нефтопреработвателен завод (НПЗ) „ЛУКОЙЛ Нефтохим Бургас“ (от 1999 година – близо 3 милиарда долара).\r\nВажен механизъм за решаване на текущите въпроси от търговско-икономическата сфера на двустранните отношения е Междуправителствената руско-българска комисия по икономическото и научно-техническото сътрудничество. Последното й, 15-о, заседание се състоя през януари 2016 година в София. Междусесионната среща на нейните съпредседатели се проведе през септември 2016 година във Варна.\r\nЗа есента на 2018-а година е планирано 16-ото заседание на Междуправителствената руско-българска комисия по икономическото и научно-техническото сътрудничество.\r\nРусия е стратегически партньор на България в сферата на туризма. Съгласно данните на министъра на туризма на България Николина Ангелкова, през 2016-а година България са посетили повече от 580 хиляди туристи от Русия, а регистрираният ръст е съставил почти 20%. Министърът поясни, че този показател не отчита руските граждани в втори дом в България.\r\nСпоред данните на Росстат, през първите девет месеца на 2017-а година, 463 хиляди руски туристи са посетили България.\r\nДинамично се развиват и културно-хуманитарните контакти. С голям успех се ползват гастролите на руските музикални, хореографски и театрални колективи и изпълнители. На основата на междууниверситетски договори се развива активен академически обмен между руските и българските висши учебни заведения.\r\nУкрепват позициите и на руския език в България, който остава втори по популярност чуждестранен език в местните учебни заведения. В страната е развита мрежа от центрове и офиси на фонда „Руский мир“ с големи библиотеки и бази от мултимедийни ресурси на различна тематика.\r\nРазвиват се междуцърковните връзки. Патриархът на Москва и цяла Русия Кирил посети България на 2-4 март 2018 година и участва в празненствата по случай 140-ата годишнина от освобождението на страната от османско владичество.\r\nПревод и редакция:", "date": "2018.05.22", "title": "РИА Новости: Междудържавните отношения между Русия и България"}
{"url": "http://www.focus-news.net/news/2018/05/22/2524998/pepa-nikolova-tsentar-za-mladi-talanti-burgas-otpraznuvahme-osmiyat-godishen-praznik-na-tsentara.html", "text": "Отпразнувахме осмият годишен празник на Центъра за млади таланти в Бургас. Това каза за Радио „Фокус“ - Бургас Пепа Николова, специалист в Центъра за млади таланти в Бургас. „Проектът „Литературен клуб – читалня е постоянен и тепърва предстоят много инициативи. Читалнята е безплатна за деца между 6 и 13 години, които запознаваме с езика на литературата. Интересът от страна на децата е много голям. Доброволците ни, които са деца от другите ни проекти, с удоволствие запознават по-малките деца по интересен и забавен начин с литературата. Два пъти в седмицата провеждаме литературни беседи „Деца таланти четат на деца“. По думите ѝ изключително успешни са срещите им с нашумели детски автори, както и тематичните събития – Ден на книгата, Ден на Шекспир, Ден на Европа и много други.\r\nЯнислава КРЪСТЕВА", "date": "2018.05.22", "title": "Пепа Николова, Център за млади таланти - Бургас: Отпразнувахме осмият годишен празник на Центъра"}
{"url": "http://www.focus-news.net/news/2018/05/22/2524997/operatsiya-konsolidatsiya-na-rusiya-y-predlagat-priyatelstvo-sreshtu-donald-tramp.html", "text": "На фона на американските санкции Европа възстановява икономическите си контакти с Руската федерация. Канцлерът на ФРГ Ангела Меркел се срещна с лидера на Кремъл Владимир Путин в Сочи, Великобритания иска да премахне забраната за търговия на борсата с алуминий на „Русал“, а България предложи изграждането на директен газопровод през Черно море. Изглежда, че около Русия се оформя екип от икономически противници на САЩ, коментира руската информационна агенция РИА Новости.\r\nСрещата в Сочи между Путин и Меркел, следена внимателно в Брюксел, се отличаваше с особена дружелюбност: бял букет, усмивка на лицето на германския лидер и пожелания за късмет на новото правителство в Москва, изречени от нея на руски език. Анализаторите отбелязаха: страните явно са успели да изгладят противоречията си, който от 2014 г. насам пречеха на сътрудничеството им.\r\nМосква и Берлин наистина имат все повече поводи за сближаване. Основното е умората от безкрайните санкции, които пречат на нормалното функциониране на бизнеса. Именно поради тази причина на преден план излязоха двустранните икономически отношения. Путин припомни, че от сътрудничеството между двете страни зависят стотици хиляди работни места – както в Русия, така и в Германия. На свой ред Меркел подчерта: Берлин се нуждае от добри отношения с Москва, това е стратегически интерес. \r\nГермания е вторият по значимост икономически и търговски партньор на Русия след Китай. Русия покрива нуждите на Германия от природен газ и нефт. През миналата година обемът на търговията между двете страни нарасна с близо 25 на сто – за първи път от 2014 г. насам. Разрушителен ефект\r\nНовите ограничения на САЩ удариха не само по германския, но и по бизнеса в цяла Европа. Най-големите компании са частично парализирани от санкциите на Вашингтон срещу „Русал“ и прекъсването на доставките на алуминий за световния пазар. Някои фирми дори се оказаха на прага на закриване. \r\nКакто написа , представители на германската металургия призоваха политиците да се договорят и да гарантират нормалните доставки на суровини. „В противен случай ще пострада цялото промишлено производство в Германия“, алармира водещото издание.\r\nВ Бундестага открито признаха, че санкциите срещу Русия са  болка за Европа и че трябва да се сложи край на „ледниковия период“. „Санкциите вредят главно на европейските и германските компании. Така че е в наш интерес да ги отменим“, констатира съпредседателят на фракцията на партията „Левица“ Сара Вагенкнехт. София поиска „Български поток“\r\nСилен тласък на развитието на сътрудничеството между Русия и Германия определено ще стане проектът за „Северен поток 2“. Меркел се съгласи с Путин, че той не бива да бъде политизиран. На свой ред руският лидер увери: реализацията на проекта не означава прекратяване на доставките на руски природен газ през територията на Украйна.\r\nВъпреки думите на Меркел за „гаранциите за Украйна“, на преден план излиза икономиката: доставките на газ по „Северен поток 2“ ще излизат на Берлин далеч по-евтино, отколкото тези по украинския маршрут.  \r\nОчевидно и България не иска да плаща за транзит. Предполага се, че след 2019 г. природния газ в страната ще влиза чрез „Турски поток“. В интервю за вестник  държавният глава на България Румен Радев се застъпи за строителството на директен газопровод от Русия. \r\n„Този подход се диктува от здравия разум и необходимостта от енергийна сигурност и ефективност, не само по отношение на България, но и на Европейския съюз като цяло“, коментира Радев, като подчерта, че желанието на София не се различава по нищо от това на Берлин за „Северен поток 2“. Лондонската борса пропусна руския алумуний\r\nДокато континентална Европа обмисля как по-бързо и по-евтино да получава руски газ, Лондон изрази готовност да преразгледа решението си за забраната за търгуване с алуминий на „Русал“. \r\nОграниченията за търговия с продукцията на руската компания бяха въведени на 17 април. От британското правителство увериха, че те ще останат в сила, докато „Русал“ не докаже, че не нарушава американските санкции. Сега обаче Лондонската борса води преговори с управляващите, за да проучи възможностите за търговия с някои от продуктите на „Русал“.\r\nСъщевременно геополитическата обстановка продължава да се усложнява. САЩ, които в началото на май се оттеглиха от споразумението за ядрената програма на Техеран, обещаха да окажат на Техеран „безпрецедентен натиск“. Дванадесетте условия, които Вашингтон постави за сключането на нова сделка, може да се окажат най-суровите санкции в историята. Белият дом вече призова към тях да се присъединят и други – преди всичко ЕС. Но, ако се съди по всичко, Европа, където само Германия може да загуби до милиард и половина евро заради американските санкции срещу руски компании, не посреща с ентусиазъм идеята да жертва своята икономическа активност за постигане на чужди цели. Тереза Герова", "date": "2018.05.22", "title": "Операция „Консолидация“: На Русия й предлагат приятелство срещу Доналд Тръмп"}
{"url": "http://www.focus-news.net/news/2018/05/22/2524999/pet-ministerstva-slagat-nachaloto-na-noviya-programen-period-po-finansoviya-mehanizam-na-evropeyskoto-ikonomichesko-prostranstvo-i-norvezhkiya-finansov-mehanizam-2014-2021-g.html", "text": "На 23 май в София в присъствието на заместник министър-председателя Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г. Това съобщиха от правителствената информационна служба. Споразуменията са за програмите, управлявани от министерствата на културата, на вътрешните работи, на образованието и на правосъдието. В началото на месец май стартира и програмата към министерството на околната среда и водите.  \r\nС подписването на споразуменията на практика се поставя началото на новия програмен период за български проекти, финансирани по двата механизма. Четирите програми, които стартират на 23 май, са с общ бюджет над 113.5 млн. евро и ще финансират проекти в приоритетните сектори правосъдие, вътрешни работи, култура и местно развитие, намаляване на бедността. \r\nСъбитието ще се проведе от 9.00 часа в хотел „Балкан“ в София. \r\nИсландия, Лихтенщайн и Норвегия са членове на единния европейски пазар и имат тясно сътрудничество с ЕС по силата на Споразумението за Европейското икономическо пространство (ЕИП). Финансовият механизъм на ЕИП (ФМ на ЕИП) и Норвежкият финансов механизъм (НФМ) са инструментите за принос на трите държави за европейската солидарност и сближаване, като допринасят за общата цел за намаляване на социалните и икономически различия между европейските региони. Също както и Кохезионния фонд на ЕС, тези финансови механизми предоставят подкрепа на държавите членки, чийто брутен национален продукт на глава от населението е под 90% от средния за ЕС. Техните приоритети отразяват приоритетите на ЕС за зелена, конкурентоспособна и приобщаваща Европа. По линия на двата механизма през програмния период 2014—2021 г. се предоставят 2.8 млрд. евро за проекти, с което се увеличават инвестициите на ЕС в Централна и Южна Европа. България ще има достъп до безвъзмездно финансиране в размер на 210.1 млн. евро, разпределени в 10 програми в ключови сектори.", "date": "2018.05.22", "title": "Пет министерства слагат началото на новия програмен период по Финансовия механизъм на Европейското икономическо пространство и Норвежкия финансов механизъм 2014-2021 г."}
{"url": "http://www.focus-news.net/news/2018/05/22/2525005/stoyan-parashkevov-obshtina-svishtov-krizisniyat-tsentar-v-selo-ovcha-mogila-e-edin-ot-nay-uspeshnite-proekti-realizirani-po-programa-mestni-initsiativi.html", "text": "Кризисният център в село Овча могила е един от най-успешните проекти, реализирани по програма „Местни инициативи“ на Община Свищов. Това заяви в предаването „Добре дошли в Свищов“ на Радио „Фокус“ – Велико Търново Стоян Парашкевов, директор на Дирекция „Административно-правно, информационно обслужване, управление на проекти и европейски въпроси“. Той припомни, че програмата стартира през 2003 година и до момента са осъществени десетки положителни проекти. Той уточни, че администрацията се стреми да постига баланс между населените места, като одобрените кандидати всяка година са различни. Тези, които веднъж са получили средства, нямат право да кандидатстват отново в следващите две години. „Проектите са много. Аз искам да посоча един изключително значим сред тях. Той се случи преди 2 години - през 2016 година. Това бе финансирането за изграждането на Кризисния център в кметство Овча могила. Средствата за него бяха в размер на 20 хиляди лева, осигурени от Община Свищов. Това е Център, с който ние получихме много награди и той наистина функционира успешно“, добави Стоян Парашкевов. Сред останалите реализирани дейности той посочи изграждане на десетки площадки, облагородяване на междублокови пространства, ремонти на улици, детски градини и училища, както и други обществени сгради. Експертът определи програмата като много успешна и изрази надежда, че тя ще продължи и за напред.\r\nЛуиза ТРАНЧЕВА", "date": "2018.05.22", "title": "Стоян Парашкевов, Община Свищов: Кризисният център в село Овча могила е един от най-успешните проекти, реализирани по програма „Местни инициативи“"}
{"url": "http://www.focus-news.net/news/2018/05/22/2524981/ria-novosti-balgarskiyat-prezident-iska-da-vazstanovi-dialoga-s-rusiya.html", "text": "Президентът на България Румен Радев разчита в хода на срещата с руския лидер Владимир Путин да обсъди възможните реални действия в областта на двустранните отношения, предава РИА Новости.\r\n„Очаквам, че днес ще направим стратегически преглед на нашите двустранни отношения, не само, за да констатираме нашите силни традиции и огромният потенциал, който съществува, но и за да обосновем необходимостта от реални действия“, заяви Радев на срещата с Путин.\r\n„Целта на моята визита е да възстановим диалога между нашите страни на най-високо ниво след многогодишното прекъсване. Защото този диалог има голямо значение във всички области, представляващи взаимен интерес“, добави той.\r\nРадев отбеляза, че отношенията между Русия и България се основават не само на политически или икономически интерес. „Те се основават на много дълбоки исторически, културни, духовни и езикови връзки между нашите народи. Това ни дава цяла редица преимущества и прави нашите отношения по-естествени“, отбеляза българския президент.\r\nТой също поздрави Путин с преизбирането му на поста президент на Руската Федерация и му пожела успех.\r\nПревод и редакция:", "date": "2018.05.22", "title": "РИА Новости: Българският президент иска да възстанови диалога с Русия"}
{"url": "http://www.focus-news.net/news/2018/05/22/2525001/otets-stiliyan-hram-sv-nikola-chernomorets-dnes-pochitame-pametta-na-svetetsa-sveti-velikomachenik-knyaz-yoan-vladimir.html", "text": "Днес почитаме паметта на свети великомъченик княз Йоан – Владимир. Това каза за Радио „Фокус“ - Бургас отец Стилиян от храм „Св. Никола“ в Черноморец. „Йоан Владимир е  управлявал областите Зета и Далмация. Бил миролюбив, благочестив и изпълнен с добродетели. Във война с българския цар Самуил, който управлявал Западната Българска държава, той бил взет в плен. Самуил го оженил за дъщеря си Теодора – Косара и го възстановил на неговия престол. След смъртта на Самуил (6 октомври 1014 г.), който умрял от сърдечен удар след виждането на ослепените български войници, на трона се възкачил синът му Гавриил – Радомир, но братовчед му Иван – Владислав, подстрекаван от византийците, го убил и завзел престола. Страхувайки се от отмъщение или от законните претенции на Йоан – Владимир за престола, Иван – Владислав го поканил при себе си чрез посредничеството на Охридския архиепископ Давид. Още при самото му пристигане в столицата Иван – Владислав бил изпратил убийци, които да се саморазправят с него. Йоан Владимир бил посечен с меч на 22 май 1016 г. Съпругата му погребала тленните му останки в неговите владения – в църква, в която самата тя се оттеглила след смъртта му. След 2 години умрял и Иван – Владислав от внезапна смърт и България паднала под византийско робство за 168 години. \"При мощите на свети великомъченик княз Йоан – Владимир ставали множество чудеса. Днес тленните останки на светеца се намират в гр. Елбасан, Албания\", каза още отец Стилиян.\r\nЯнислава КРЪСТЕВА", "date": "2018.05.22", "title": "Отец Стилиян, храм „Св. Никола“ - Черноморец: Днес почитаме паметта на светеца Свети великомъченик княз Йоан – Владимир"}
{"url": "http://www.focus-news.net/news/2018/05/22/2525003/varna-katastrofa-e-stanala-na-bul-tsar-osvoboditel-do-mbal-sv-anna-nyama-postradali.html", "text": "Лека катастрофа затрудни движението по бул. „Цар Освободител“ след кръстовището с ул. „Генерал Колев“ след МБАЛ „Св. Анна“ във Варна. Около 16.00 часа два автомобила са се ударили в платното в посока към Младежкия дом, предаде репортер на Радио „Фокус“ – Варна. Шофьорите не са преместили колите, а са ги спрели на разстояние от около десет метра една от друга в двете платна на булеварда. Докато водачите спорят чия е вината за удара, останалите участници в движението са принудени да заобикалят автомобилите им. Част от стъклата на единия автомобил са счупени. При инцидента няма пострадали хора или сериозни материални щети.\r\nДиана СТОЕВА", "date": "2018.05.22", "title": "Варна: Катастрофа е станала на бул. „Цар Освободител“ до МБАЛ „Св. Анна“, няма пострадали"}
{"url": "http://www.focus-news.net/news/2018/05/22/2525009/natsionalna-mrezha-za-detsata-kam-deputatite-ot-nfsb-pozdravyavame-vi-za-initsiativata-za-ogranichavane-reklamata-na-hazart.html", "text": "„Поздравяваме ви за инициативата за ограничаване на рекламата на хазарт и лотарийни игри“, заявиха от Национална мрежа за децата в позиция до вносителите на промените в Закона за хазарта – Христиан Митев и неговите колеги от НФСБ, съобщиха от пресцентъра на ПП НФСБ. Позицията е депозирана в Народното събрание. Припомняме, че в инициирания от вицепремиера Валери Симеонов и внесен от депутатите на НФСБ законопроект се предвижда забрана и на непряката реклама (забрана на пряката съществува и в сегашния закон), както и се предвижда продажбата на лотарийни билети само на лицензираните за това места.\r\n„Наблюдаваме обезпокояващата тенденция все повече деца и родители да стават зависими от хазартните игри в страната ни. Членове на наши организации споделят, че в училищата, където работят, все по-често наблюдаваме деца, които купуват лотарийни билети. Кризисните центрове, както и социалните услуги за деца и семейства в страната работят по много случаи, в които цели семейства губят своите домове, вследствие на хазарта, и от това кризите в семейството стават все по-големи и по-трудни, а децата са тези, които са най-потърпевши“, се казва в позицията на Национална мрежа за децата. \r\nОт неправителствената организация предлагат дебатът по законопроекта да обхване не само рекламата, но и данъчните облекчения за хазарт, които „позволяват бързото и агресивно разрастване на хазартните игри в България“. „За близо 10 години приходите от хазартни игри в България са се удвоили и само за 2017 г. са стигнали над 3 млрд лв. В същото време платените данъци за 2016 г. са само 177 млн. лв. или под 0,6 % от печалбата“, се казва в позицията на Национална мрежа за децата. \r\n„Годишните вноски за социално отговорно поведение на хазартния бизнес са изключително ниски. Организаторите на онлайн залагания внасят най-високата сума – 50 000 лв., казината – 10 000 лв., а организаторите на лотарийни игри, които са с огромен оборот и печалби, дължат само 5 000 лв.“, посочват в позицията си от Национална мрежа за децата. \r\n„Когато хазартът се превръща в основна мечта на нацията – това е проблем и този проблем трябва да бъде разрешен“, посочват още от Национална мрежа за децата и заявяват готовност да се включат в бъдещи дискусии по темата в името на това интересът на българските деца и семейства да бъде защитен максимално при регулирането на хазарта и лотарийните игри.", "date": "2018.05.22", "title": "Национална мрежа за децата към депутатите от НФСБ: Поздравяваме ви за инициативата за ограничаване рекламата на хазарт"}
{"url": "http://www.focus-news.net/news/2018/05/22/2525008/kaloyan-pargov-i-narodni-predstaviteli-ot-bsp-shte-pochetat-zaginalite-partizani-ot-voynegovtsi.html", "text": "Лидерът на БСП - София Калоян Паргов и народните представители от „БСП за България\" Николай Цонков и Петър Витанов ще участват в ежегодното почитане паметта на загиналите партизани от село Войнеговци, Столична община. Това съобщиха от пресцентъра на БСП - София. Събитието ще се проведе на 23 май от 20.00 часа пред партизанския паметник в селото. Организатори са РС на БСП „Нови Искър\" и местната структура на партията.", "date": "2018.05.22", "title": "Калоян Паргов и народни представители от БСП ще почетат загиналите партизани от Войнеговци"}
{"url": "http://www.focus-news.net/news/2018/05/22/2525007/manol-genov-bsp-iskreno-i-ot-sartse-parlamentarnata-ni-grupa-shte-podkrepi-promenite-v-zakona-za-vodite-zashtoto-vizhdame-mnogo-ot-nashite-idei-olitsetvoreni-v-zakonoproekta.html", "text": "Искрено и от сърце парламентарната ни група ще подкрепи промените в Закона за водите, защото виждаме много от нашите идеи, олицетворени в законопроекта. Това каза народният представител от ПГ на „БСП за България“ и заместник-председател на Комисията по околна среда и води Манол Генов по време на дебатите по промените в Закона за водите, предаде репортер на Агенция „Фокус“.  „Подкрепяме това, че най-после се дава ясна дефиниция на понятието \"язовир\", защото досега имаше някакви гьолове, където се пасяха патките и говедата край селата и ние вменявахме на кмета да проверява, да контролира, да харчи средства“, каза Генов. Според него е радващо, че чрез този закон ще отпаднат големи ангажименти на собствениците в лицето на общините с тази регламентация. „Също подкрепяме и оценката, която се дава на всички язовири в трите й степени – за висока, средна и малка опасност. Чухме от вносителите и от докладите, че един малък язовир, който е опасен, може да не бъде изключен от този контрол“, каза Генов. Според него е добре, че чрез контрола се елиминира дублирането, особено с участието на басейновите дирекции. Във връзка със заложеното в закона да се създаде Държавно предприятие „Управление и стопанисване на язовири“, Генов заяви: „Има два субекта - държавно предприятие и търговско дружество. Държавното предприятие е това, което ще е дългосрочният стопанин на язовирите, а търговското дружество е това, което ще прави ремонтите и самата поддръжка на всичката тази собственост“, коментира народният представител от ПГ на „БСП за България“. „Казаха вносителите, че се дава срок на общинските съвети да вземат своите решения след влизането в сила на закона, с които да предоставят на това държавно предприятие собствеността. Това, че ДАМТН има още работа, все още открива нови и нови язовири с неясна собственост\", допълни той. Генов предположи, че този процес ще продължи. \r\nДеница КИТАНОВА", "date": "2018.05.22", "title": "Манол Генов, БСП: Искрено и от сърце парламентарната ни група ще подкрепи промените в Закона за водите, защото виждаме много от нашите идеи, олицетворени в законопроекта"}
{"url": "http://www.focus-news.net/news/2018/05/22/2525000/vladimir-putin-vizitata-na-balgarskiya-prezident-v-rusiya-shte-pomogne-za-vazobnovyavaneto-na-palnoformatnite-otnosheniya-mezhdu-stranite.html", "text": "Президентът на Русия Владимир Путин смята, че визитата на българския държавен глава Румен Радев е сигнал за възобновяването на пълноформатните отношения между двете страни. Той изрази тази гледна точка след края на двустранните преговори, предава ТАСС.\r\n„Смятам, че тази визита на господин президента е добър сигнал за възобновяване на пълноформатните руско-български отношения“, заяви руският държавен глава.\r\nПутин отбеляза още, че разговорът в тесен и широк кръг е била достатъчно подробен. „Информирах господин президента за нашите приоритети в двустранните отношения и за подхода на Русия към редица международни проблеми и въпроси“, заключи държавният глава.\r\nПревод и редакция:", "date": "2018.05.22", "title": "Владимир Путин: Визитата на българския президент в Русия ще помогне за възобновяването на пълноформатните отношения между страните"}
{"url": "http://www.focus-news.net/news/2018/05/22/2525013/burgas-v-grada-shte-se-provede-hakatona-tsifroviyat-grad-i-az.html", "text": "Бургас ще бъде домакин на Хакатона „Цифровият град и аз“, който ще се проведе на 28 и 29 май в атриума на Бургаски свободен университет СУ. Това съобщиха от Община Бургас. ИТ състезанието е под патронажа на Комисаря по цифровата икономика и цифровото общество Мария Габриел, с активната подкрепа на Община Бургас и БСУ.\r\nТемата и дните за провеждане на Хакатона „Цифровият град и аз“ са в синхрон с провеждането на срещата на Комитета на регионите на Европейския съюз в Бургас на 29 май 2018 г. и със съпътстващите събития на Европейския морски ден, който ще се открие в сградата на БСУ на 31 май. В работата на хакатона ще вземат участие ученици, студенти и докторанти от цялата страна, които в рамките на 24 часа ще търсят софтуерни и бизнес решения за приложения свързани с цифровото градското развитие и териториите с водни пространства. В края на хакатона екипите ще представят своите готови разработки и приложения пред журита включващи изследователи, бизнес и общини. Класираните на призови места разработки ще бъдат наградени от кметовете участници в срещата на Комитета на регионите и бизнеси партньорите.\r\nНаправленията, в които ще се състезават екипите в Хакатона са: Е-кология и водни пространства, Е-туризъм в града, Е-дебати и гражданско участие, Е-плащания и финтех за всеки, Е-море и неговите ресурси, Е-инфраструктура за всеки, Цифрово образование, Цифрови услуги в администрацията и Смарт е-нергийни източници.\r\nУчениците, студентите и докторантите формират екипи от минимум 3 и максимум 5 участника (задължително включващи и представител с нетехнически профил). Те следва да имат препоръка от ментор (преподавател в съответния университет или гимназия), в която са указани имената на участниците в екипа.\r\nВсички екипи следва да се представят за участие пред организаторите във фоайето на 1 етаж на Бургаския свободен университет на 28 май 2018 г. от 12.30 до 13.30 часа.\r\nПартньори на събитието са: Агенция за развитие на София; Столична община; Русенският университет „Ангел Кънчев“, Техническият университет София – филиал Сливен, белгийският инвеститор „Кодифик“, ИКТ Клъстер Бургас, Big boy pizza и бургаски гимназии.", "date": "2018.05.22", "title": "Бургас: В града ще се проведе Хакатона „Цифровият град и аз“"}
{"url": "http://www.focus-news.net/news/2018/05/22/2525012/parlamentat-sazdade-na-parvo-chetene-darzhavno-predpriyatie-upravlenie-i-stopanisvane-na-yazoviri.html", "text": "Парламентът създаде на първо четене Държавно предприятие „Управление и стопанисване на язовири“, предаде репортер на Агенция „Фокус“.  Законопроектът е внесен от ПГ на ГЕРБ и \"Обединени патриоти\". \"За\" промените гласуваха 122 народни представители, \"против\"-0   и \"въздържали се\"- 1, с който той бе приет. Целта на предприятието, заложена в закона, е комплексно управление на язовири – публична и частна държавна собственост, включително и поддръжка на язовирните стени и съоръженията към тях в изправно техническо състояние. С измененията се уточнява и конкретизира понятието язовир, което без да влияе върху безопасността на тези обекти, които не се квалифицират като такива, ще доведе до по-правилно разходване на ограничения финансов ресурс,  с който разполагат общините. Предложенията в законопроекта ще позволят човешки и финансов ресурси, разходвани за поддържането на обекти, които не са язовири  да бъдат насочени към ремонти и поддържане на обектите, които са язовири. С приетите на първо четене изменения се предвижда възможността собствениците на язовирните стени и съоръженията към тях да възлагат на операторите на язовирните стени, изготвянето на аварийни планове. Целта е да се предостави по-голяма свобода на собствениците на язовирни стени и най-вече на общините, които по силата на закона да имат право да възлагат изготвянето  на аварийните планове на язовирните стени и съоръженията към тях.\r\nДеница КИТАНОВА", "date": "2018.05.22", "title": "Парламентът създаде на първо четене Държавно предприятие „Управление и стопанисване на язовири“"}
{"url": "http://www.focus-news.net/news/2018/05/22/2525002/kyustendil-v-uchastak-ot-patya-bobov-dol-zhedna-se-izgrazhda-nov-pat-zaradi-svlachishte.html", "text": "В участък от пътя Бобов дол – Жедна се изгражда нов път заради свлачище. Това съобщи за Радио „Фокус” – Кюстендил дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”.\r\nВенцеслав ИЛЧЕВ", "date": "2018.05.22", "title": "Кюстендил: В участък от пътя Бобов дол – Жедна се изгражда нов път заради свлачище"}
{"url": "http://www.focus-news.net/news/2018/05/22/2525010/vladimir-putin-poseshtenieto-na-balgarskiya-prezident-e-dobar-signal-za-vazobnovyavaneto-na-palnoformatnite-rusko-balgarski-otnosheniya.html", "text": "Посещението на президента на България Румен Радев е добър сигнал за възобновяването на пълноформатните руско-български отношения. Това заяви държавният глава на Руската федерация Владимир Путин след срещата с българския държавен глава Румен Радев в Сочи, предаде репортер на Агенция „Фокус“.\r\n„Както е известно, президентът на България пристигна по наша покана в рамките на мероприятия, свързани с отбелязването на годишнината от освобождението на българския народ от османско иго, от края на Освободителната война. Това е знаково събитие както за България, така и за нас. В рамките на дискусията – тя бе достатъчно подробна, информирах президента за нашите приоритети в двустранните отношения и за позициите на Русия по международните проблеми и въпроси. Считам, че тази визита е добър сигнал за възстановяването на пълноформатните руско-български отношения“, заяви Путин след срещата с българския президент.", "date": "2018.05.22", "title": "Владимир Путин: Посещението на българския президент е добър сигнал за възобновяването на пълноформатните руско-български отношения"}
{"url": "http://www.focus-news.net/news/2018/05/22/2525011/ivelina-vasileva-gerb-promenite-v-zakona-za-vodite-sa-porednata-stapka-koyato-garantira-angazhiranostta-i-otgovornostta-na-darzhavata-za-poddrazhka-na-hidro-tehnicheskite-saorazheniya.html", "text": "Промените в Закона за водите са поредната стъпка, която гарантира ангажираността и отговорността на държавата за поддръжка на хидро-техническите съоръжения. Това каза народният представител от ПГ на ГЕРБ и председател на Комисията по околна среда и води Ивелина Василева по време на дебатите по промените в Закона за водите, предаде репортер на Агенция „Фокус“. Василева отчете, че има повече от 5700 язовира на територията на страната. По думите й тяхната поддръжка и доброто им техническо състояние са гаранция за това, че няма да бъдат създавани проблеми, които биха могли да доведат до разливи и щети върху населени места, жертви и разрушаване на критична инфраструктура и собственост на лицата в България. Василева отбеляза, че със закона се въвежда механизъм, с който държавата ще може да се погрижи за язовирите, които са в най-критично състояние чрез Държавно предприятие, което ще поеме грижата за това. Председателят на Комисията по околна среда посочи, че не на последно място със закона се подобрява ефективният контрол, който ще бъде осъщестяван по-добре чрез въвеждане на категоризацията на язовирите. „Изказвам се, за да изразя пълната подкрепа на ПГ на ГЕРБ за законопроекта. Изказвам се и като част от вносителите и като председател на Комисията по околната среда и водите, където беше разглеждан този законопроект, както и като човек, ангажиран в близкото минало като член на изпълнителната власт по разработване на законодателни предложения и усъвършенстване на нормативната уредба, свързана с превенцията от наводненията, управлението на рисковете и защитата на гражданите“, каза Василева. Тя благодари на всички свои колеги за конструктивния и консенсусен подход в подкрепата на това законодателно предложение. Василева припомни, че това не е първият подобен случай и обърна внимание на промените в Закона за водите, приети през 2015 г.\r\nДеница КИТАНОВА", "date": "2018.05.22", "title": "Ивелина Василева, ГЕРБ: Промените в Закона за водите са поредната стъпка, която гарантира ангажираността и отговорността на държавата за поддръжка на хидро-техническите съоръжения"}
{"url": "http://www.focus-news.net/news/2018/05/22/2525004/ria-novosti-sofiya-shte-sadeystva-v-dialoga-mezhdu-es-i-rusiya-zayavi-prezidentat-na-balgariya.html", "text": "България ще съдейства в диалога между Европейския съюз и Русия, никой няма интерес да се връща към времената на Студената война, заяви пред журналистите президентът на България Румен Радев, цитиран от РИА Новости.\r\n„България ще съдейства за цялостното развитие на диалога и разбирателството между нашите страни, защото никой няма интерес да се връща към старите времена на Студена война в отношенията между Русия и ЕС“, заяви Радев след края на преговорите с руския държавен глава Владимир Путин.\r\nПревод и редакция:", "date": "2018.05.22", "title": "РИА Новости: София ще съдейства в диалога между ЕС и Русия, заяви президентът на България"}
{"url": "http://www.focus-news.net/news/2018/05/22/2525015/varna-vremenno-e-narushena-administrativnata-rabota-na-zvenata-na-patna-politsiya-v-grada.html", "text": "Временно е нарушена административната работа на звената на \"Пътна полиция\" в града. Това съобщиха от пресцентъра на ОДМВР – Варна. Предприети са своевременни действия за отстраняване на повредата. МВР поднася извинения на гражданите за причиненото неудобство.", "date": "2018.05.22", "title": "Варна: Временно е нарушена административната работа на звената на \"Пътна полиция\" в града"}
{"url": "http://www.focus-news.net/news/2018/05/22/2525006/ria-novosti-rumen-radev-pokani-vladimir-putin-v-balgariya.html", "text": "Президентът на България Румен Радев съобщи, че е поканил руския държавен глава Владимир Путин в България през тази година, предава РИА Новости.\r\n„Иска ми се да възобновя своята покана към президента Путин да посети България през тази година, когато празнуваме 140-ата годишнина от освобождението на България, победата в Руско-турската война“, заяви Радев пред журналистите след края на преговорите с руския президент.\r\nПревод и редакция:", "date": "2018.05.22", "title": "РИА Новости: Румен Радев покани Владимир Путин в България"}
{"url": "http://www.focus-news.net/news/2018/05/22/2525014/general-andrey-botsev-shte-uchastva-v-12-ta-godishna-konferentsiya-na-nachalnitsite-na-otbranata-na-balkanskite-strani.html", "text": "Началникът на отбраната генерал Андрей Боцев ще участва в 12-ата годишна Конференция на началниците на отбраната на балканските страни, която ще се проведе от днес до 24 май 2018 г. в Белград, Сърбия. Това съобщиха от пресцентъра на Министерство на отбраната.\r\nСъбитието цели засилване на военното сътрудничество в региона с цел ефективно справяне със съвременните предизвикателства пред сигурността. Проведените учения във формата имат пряко отношение за подобряване оперативната съвместимост на въоръжените сили на страните от инициативата и приспособяването на страните кандидати за членство в НАТО към прилаганите от Алианса стандарти. \r\nОсновна тема в тазгодишното издание на конференцията е “Сигурност и отбрана в киберпространството – рискове и възможности за успешно регионално сътрудничество”. Обръщение ще направи Карстен Гейер, началник на Координационния щаб по киберполитика във Федералното МВнР на Германия и бивш председател на Групата от правителствени експерти на ООН в областта на киберотбраната за сесия 2016/2017.", "date": "2018.05.22", "title": "Генерал Андрей Боцев ще участва в 12-та годишна Конференция на началниците на отбраната на балканските страни"}
{"url": "http://www.focus-news.net/news/2018/05/22/2525019/burgas-grupite-faces-i-soundfull-shte-uchastvat-v-kontsert-za-posreshtane-na-parvoto-yulsko-utro.html", "text": "Афишът за тазгодишния бургаски Джулай става все по-интересен. След \"Стефан Вълдобрев и Обичайните заподозрени\" и \"Обратен ефект\", своето участие потвърдиха групите FACES и SOUNDFULL. Това съобщиха от пресцентъра на Община Бургас. \r\nПлажният концерт за посрещане на първото юлско утро е вече утвърдена градска традиция и винаги се радва на многолюдна публика. Той отново е безплатен, а Община Бургас отправя покана да го посетят към почитателите на хубавата музика от цялата страна. Доведете и приятели!\r\nГрупа FACES  -  София\r\nFaces е сформирана през 2003 г. от фронтмена Димитър Новачков. От 2007 година групата е неизменна част от клубния живот на България. В техния репертоар са популярни парчета на The Beatles, The Rolling Stones, Red Hot Chili Peppers, Oasis, Deep Purple, AC/DC, U2, Robbie Williams, Guns N' Roses, Bob Marley, Jason Mraz, John Lennon, Lenny Kravitz, Pink Floyd, Whitesnake, Kings of Leon, Queens of the stone age, Pearl Jam, Black Keys, Radiohead, Nirvana, The Doors и други.\r\nГрупа SOUNDFULL - Бургас\r\nБургаският рок музикант Димитър Трендафилов /Mitko Trend/ е основател и вокалист на SOUNDFULL. Компания му правят Илиян Генков - бас китара и вокали, Илиян Маринов - барабани и вокали, и Петър Монев - соло китара. Проектът стартира през есента на 2016 г. Стилът на бандата е Alternative rock, hard rock.  Тя изпълнява кавъри на групи като Audioslave, Soundgarden, Pearl Jam, Alice in chaines, Muse, Rage against the machine, Radiohead, както и авторски песни.", "date": "2018.05.22", "title": "Бургас: Групите \"Faces\" и \"Soundfull\" ще участват в концерт за посрещане на първото юлско утро"}
{"url": "http://www.focus-news.net/news/2018/05/22/2525017/pepa-nikolova-tsentar-za-mladi-talanti-burgas-ezhegodno-obuchavame-okolo-200-izyaveni-uchenitsi-v-oblastta-na-naukata-izkustvoto-i-novite-tehnologii.html", "text": "Ежегодно обучаваме около 200 изявени ученици в областта на науката, изкуството и новите технологии. Това каза за Радио „Фокус“ - Бургас Пепа Николова, специалист в Центъра за млади таланти - Бургас. „Децата са нашият най-важен потенциал. Най- добрите и изявени таланти при нас се обучават безплатно, след положени тестове. Всички проекти, по които работим са авторски. Направленията, по-които работим са науката, изкуството и съвременните технологии“. Николова допълни, че имат много топли отношения с децата. „Следим с интерес развитието им“, каза още Николова.\r\nЯнислава КРЪСТЕВА", "date": "2018.05.22", "title": "Пепа Николова, Център за млади таланти - Бургас: Ежегодно обучаваме около 200 изявени ученици в областта на науката, изкуството и новите технологии"}
{"url": "http://www.focus-news.net/news/2018/05/22/2525018/varna-mezhdu-450-i-550-kgdka-sa-ochakvanite-prognozni-dobivi-na-pshenitsa-v-oblastta.html", "text": "Между 450 и 550 кг/дка са очакваните прогнозни добиви на пшеница във Варненска област. Това съобщиха за Радио „Фокус“ – Варна от Областна дирекция „Земеделие” във Варна. Прогнозните добиви са на база приключилото стопроцентното обследване на есенниците в областта за установяване на състоянието им и прогнозни добиви. Очакваните средни добиви на ечемик в региона са между 350 и 500 кг/дка, добавиха от Дирекцията. По отношение на фитосанитарното състояние на есенниците от Областната дирекция по безопасност на храните вече има подготвен бюлетин за текущия месец. Основните вредители за периода са вредна житна дървеница, пшеничен трипс и листни въшки, като нашествието е под прага на икономическа вредност. От дирекцията подчертаха, че към момента на територията на Варненска област се отчита добро физиологично и фитосанитарно състояние на есенниците.\r\nМарияна ВАЛЕНТИНОВА", "date": "2018.05.22", "title": "Варна: Между 450 и 550 кг/дка са очакваните прогнозни добиви на пшеница в областта"}
{"url": "http://www.focus-news.net/news/2018/05/22/2525020/sofiya-ogranicheno-e-dvizhenieto-po-pat--6-pirdop-anton-poradi-patnotransportno-proizshestvie.html", "text": "Ограничено е движението по път I-6 Пирдоп - Антон в двете посоки поради пътнотранспортно произшествие. Това съобщиха от пресцентъра на Агенция \"Пътна инфраструктура\". Трафикът се осъществява по обходен маршрут през град Антон.", "date": "2018.05.22", "title": "София: Ограничено е движението по път I-6 Пирдоп - Антон поради пътнотранспортно произшествие"}
{"url": "http://www.focus-news.net/news/2018/05/22/2525026/predsedatelyat-na-narodnoto-sabranie-tsveta-karayancheva-razgovarya-s-generalniya-sekretar-na-interparlamentarnata-asambleya-po-pravoslavie-andreas-mihailidis.html", "text": "Председателят на Народното събрание Цвета Караянчева разговаря с генералния секретар на Интерпарламентарната асамблея по православие Андреас Михаилидис. Това съобщиха от пресцентъра на Народното събрание. Гостът е начело на делегация на Международния секретариат на организацията, която е на посещение в България по повод отбелязването на 25-ата годишнина от създаването на Асамблеята. \r\n\"За мен е удоволствие да ви посрещна в България и лично да ви поздравя по повод 25-ата годишнина от създаването на Интерпарламентарната асамблея по православие\", каза председателят на българския парламент. Цвета Караянчева подчерта, че Народното събрание е член на Асамблеята от 1994 г. и българските представители в нея се стремят с работата си да допринесат за повишаване на ролята на православието в рамките на Европейския съюз. \r\n\"Днес България е изправена пред предизвикателството да проведе успешно и резултатно своето първо председателство на Съвета на ЕС\", отбеляза Цвета Караянчева. Тя допълни, че в последните месеци страната ни има много ангажименти, произтичащи от това, но резултатите и отзивите за Българското председателство и за неговото парламентарно измерение са много добри. \r\nГенералният секретар на Интерпарламентарната асамблея по православие Андреас Михаилидис поздрави България за успешното председателство на Съвета на ЕС. Той отбеляза конструктивната работа на българските представители в Асамблеята, която включва парламентаристи от 25 държави, и изрази надежда добрата съвместна работа да продължи и занапред. Андреас Михаилидис покани председателя на Народното събрание да присъства на предстоящото Общо събрание на Интерпарламентарната асамблея по православие в края на юни в Атина. \r\nВ срещата участваха ръководителят на делегацията на Народното събрание в Интерпарламентарната асамблея по православие Волен Сидеров, заместник-председателят на Народното събрание Явор Нотев и народните представители Васил Антонов и Станислав Станилов.", "date": "2018.05.22", "title": "Председателят на Народното събрание Цвета Караянчева разговаря с генералния секретар на Интерпарламентарната асамблея по православие Андреас Михаилидис"}
{"url": "http://www.focus-news.net/news/2018/05/22/2525022/stara-zagora-spa-ot-neolita-reklamira-rayona-kato-turisticheska-destinatsiya.html", "text": "Министерството на туризма е избрало Неолитните жилища в Стара Загора за част от името на една от 7-те СПА дестинации, които разработва. Това съобщиха от пресцентъра на Община Стара Загора. Работното название на направлението е „СПА от неолита“. Идейният проект за географските  и маркетингови наименования, разработен от работна група от професионалисти от министерството и туристически организации, беше представен днес от министър Николина Ангелкова на дискусия с бранша, проведена в общинската зала „П. Р. Славейков“. В Югоизточната балнео и СПА-дестинация са включени Старозагорските минерални бани, Сливенските, Хасковските и Кортенските минерални бани.\r\n„След като получим обратната връзка от заинтересованите страни, ще финализираме и дигитализираме 7-те дестинации и те ще бъдат част от стратегията за  утвърждаване на България като направление за целогодишен туризъм. Вярвам, че с помощта на местната власт ще продължим да надграждаме постигнатото и ще представяме успешно България като привлекателна целогодишна дестинация за туристите“, каза още министър Ангелкова. Тя съобщи, че за първото тримесечие на тази година на територията на област Стара Загора са реализирани приходи от 64 000 нощувки, в размер на над 3 млн.лв., което е устойчив ръст от 2 на сто, за трета поредна година. \r\nАнгелкова поздрави Община Стара Загора за усилията, които полага за развитието на българския туризъм. По думите ѝ, със своите културно-исторически забележителности и възможности за СПА туризъм в района, общината има важно място сред водещите дестинации за пътувания за българи и чужденци. Тя заяви,че е изключително важно местните общности да дават предложения за интересни и иновативни инициативи, които ще са в полза на сектора.  \r\nЗа 10 милиона лева ще могат да кандидатстват през следващите години организациите за управление на туристическите дестинации. Само преди няколко дни Министерство на туризма е одобрено за проект за финансиране на организациите, чиято първа фаза е на стойност 5 млн. лв., обясни ресорният министър Николина Ангелкова в Стара Загора. Втората фаза на проекта ще е за още 5 милиона лева. Към момента са учредени едва три организации, които могат да се възползват от тези средства, поясни тя. Това са организациите за управление на туристическите райони „Северно Черноморие“, „Южно Черноморие“ и „Родопи“. Пред финализиране е създаването на район „Рила-Пирин“. Община Стара Загора трябва да стане част от организацията за управление на туристически район „Тракия“, който е със седалище в Пловдив. Колкото по-бързо се случи това, толкова по-бързо общините, които влязат в този район ще могат да участват за финансиране по проекта, обясни министър Ангелкова. За да се създаде подобна организация в нея трябва да участват минимум 3 общини, но е добре да са повече, за да могат заедно да рекламират туристическия си продукт, обясни министърът. Със средствата организациите на туристическите райони ще могат да се научат на успешни начини за промотиране на дестинацията им, да създадат свое лого, слоган, интернет сайт. Освен това ще могат да кандидатстват и за средства за офис на организацията. Назначен експерт пък ще им помага да се рекламират по-успешно на място. Целта е организациите за управление на туризма да се научат да се промотират заедно, като направят по-разпознаваеми туристическите си продукти и забележителности зад граница. \r\nНа 9 май се проведе работна среща в Пловдив за учредяването на организацията за управление на туристически район „Тракия“, обясни зам.– кметът на Стара Загора Красимира Чахова. В нея от страна на Община Стара Загора са взели участие представители на местната власт и на Сдружението на хотелиерите и ресторантьорите в града. А учредяването на организацията е на финалната права, добави Чахова. \r\nСпоред директора на Регионалния исторически музей Петър Калчев идеята е добра, тъй като в повечето селища, в които може да се развива спа и балнео туризъм в региона, минералната вода се е ползвала още от неолита, независимо дали само като източник или по начина, по който го правим сега, подчерта Калчев.Той подчерта, че е нужна социализация и инфраструктура до обектите на културното наследство в региона, за което държавата трябва да задели средства, за да се изгради цялостен туристически продукт.\r\nСъс свое решение наскоро Общинският съвет в Стара Загора одобри предложението в града да бъде поставен монумент „Стара Загора – Център на Вселената“. Един от инициаторите, общинският съветник Пламен Русев, по време на събитието днес подари тениска, посветена на идеята за привличане на туристи и повече приходи за града от туризъм. „Разчитайте на Министерството на туризма за популяризиране на идеята, която ще привлече интерес към мястото“, каза още министър Ангелкова.\r\nНа форума присъстваха и представители на Средногорската балнео- и СПА дестинация. На дебата с представители на общините в областта, хотелиерите и ресторантьорите в Стара Загора, участваха също представители на Българския съюз по балнеология и СПА-туризъм.", "date": "2018.05.22", "title": "Стара Загора: „СПА от неолита“ рекламира района като туристическа дестинация"}
{"url": "http://www.focus-news.net/news/2018/05/22/2525027/ministarat-na-otbranata-krasimir-karakachanov-integratsiyata-na-stranite-ot-zapadnite-balkani-v-es-i-nato-shte-osiguri-traen-mir-stabilnost-i-prosperitet-za-vsichki-darzhavi-ot-regiona.html", "text": "В рамките на официалното си посещение в Черна гора министърът на отбраната Красимир Каракачанов участва днес, 22 май, в работата на осмото издание на TO BE SECURE FORUM, което се провежда до 23 май в гр. Будва, Черна гора. Това съобщиха от пресцентъра на Министерство на отбраната. \r\n„Идеята за мирни и свободни Балкани винаги е основен приоритет на външната политика на България. Сега, когато България председателства Съвета на Европейския съюз, тази визия е наша цел – да подпомогнем в максимална степен процеса на пълното присъединяване на Западните Балкани към семейството на европейските народи“, отбеляза в изказването си министър Каракачанов. Дошло е времето, в което страните от региона могат заедно да формулират общата форма на бъдещето си съжителстване, не само в географски, а и в политически аспект. Министър Каракачанов заяви, че европейският проект е недовършен, докато всички страни от Западните Балкани не станат част от Обединена Европа. Успешното осъществяване на наложителните политически реформи и създаването на условия за стабилен икономическия растеж са незаменими условия за това държавите от региона да постигнат пълна реализация на европейската си перспектива, отбеляза той. \r\n„Интеграцията на всички страни от Западните Балкани в ЕС и НАТО ще осигури траен мир, стабилност и просперитет за всички държави от региона. Това е необходимото и достатъчно условие регионът да се превърне в генератор, а не потребител на сигурност“, заяви министър Каракачанов и изрази готовността на страната ни да подпомогне със своя опит държавите от региона в техните усилия за европейска и евроатлантическа интеграция. \r\n„Днес сме изправени пред особено динамични предизвикателства пред нашата обща сигурност. Неразрешените проблеми на сигурността в Европа в контекста на съвременните рискове и заплахи, и най-вече на хибридните, откриват широко поле на уязвимост. Длъжни сме да работим заедно за изграждане на достатъчен институционален капацитет в секторите за сигурност на всички държави, така че те да бъдат устойчиви пред враждебни външни въздействия“, каза в заключение министърът на отбраната. \r\nВ осмото издание на организирания от черногорска страна TO BE SECURE FORUM участват също министрите на отбраната на Черна гора, на Босна и Херцеговина и на Република Македония Предраг Бошкович, Марина Пендеш и Радмила Шекеринска, представители на структури на НАТО и ЕС, политически анализатори и журналисти.\r\nВ рамките на форума министър Каракачанов проведе двустранна среща  с Матю Палмър - и.д. заместник помощник-секретар в Бюрото по европейски и евразийски въпроси в Държавния департамент на САЩ.  Във фокуса на разговорите бяха актуални въпроси от сигурността в региона, както и сътрудничеството със САЩ в областта на отбраната и сигурността и възможностите за неговото разширяване.", "date": "2018.05.22", "title": "Министърът на отбраната Красимир Каракачанов: Интеграцията на страните от Западните Балкани в ЕС и НАТО ще осигури траен мир, стабилност и просперитет за всички държави от региона"}
{"url": "http://www.focus-news.net/news/2018/05/22/2525028/plovdiv-nagradiha-pobeditelite-v-konkursa-za-humor-i-satira-v-asenovgrad.html", "text": "В Градска библиотека „Паисий Хилендарски” в Асеновград заместник-кметът инж. Мария Вълканова връчи наградите на тазгодишните победители в шестото издание на конкурса за хумор, сатира и карикатури „Голямата къща на мъдрите хора”. Това съобщиха за Радио „Фокус“ – Пловдив от пресцентъра на общината. Събитието се състоя вчера вечерта. Категориите в конкурса са две – за хумористичен текст и карикатури. Квалитетното жури беше в състав председател Веселин Цанков, Цочо Пеев и Калин Калинов. Бяха връчени и почетни грамоти на част от участниците.\r\nПърва награда за карикатура взе Ивайло Цветков от град София. Втора и трета награда отидоха при Йовчо Савов от Нова Загора и Миро Георгиевски от Република Македония.\r\nПочетни грамоти за карикатури получиха Халит Кортомлуш от Република Турция, Валентин Гоергиев от град Русе, Мирослав Божков от град София и Веселин Зидаров от град Трявна.\r\nСред отличените с награди за хумористични и сатирични текстове са Георги Гълов от град София, който взе първа награда, Лозан Такев от град София и Марин Маринов от Асеновград, които се нареждат на второ и трето място. Почетни грамоти за текстове взеха Валентин Димитров от град Варна, Тодор Билчев от град Русе, Васил Иванов от град Чирпан, Кирил Даскалов от село Горни Богров и Ема Тъмнева от град Плевен.\r\nТворбите на победителите ще бъдат публикувани на интернет сайта на Община Асеновград.", "date": "2018.05.22", "title": "Пловдив: Наградиха победителите в конкурса за хумор и сатира в Асеновград"}
{"url": "http://www.focus-news.net/news/2018/05/22/2525023/sofiya-shofyor-na-lek-avtomobil-e-postradal-sled-kato-e-katastrofiral-s-dva-avtobusa-prevozvashti-detsa.html", "text": "Около 15.40 часа е подаден сигнал за пътнотранспортно произшествие на главен път 1-6, в района на с. Антон. Според данните лек автомобил „Тойота“ се е ударил в два автобуса, превозващи деца. Пострадал е водачът на автомобила, транспортиран в болнично заведение в тежко състояние. По първоначална информация няма пострадали деца. Това съобщиха от пресцентъра на МВР. \r\nНа място има полицейски екипи. По информация на АПИ движението се пренасочва двупосочно през с. Антон.  В момента се извършва оглед на местопроизшествието. Причините за възникването на инцидента са в процес на установяване.", "date": "2018.05.22", "title": "София: Шофьор на лек автомобил е пострадал след като е катастрофирал с два автобуса, превозващи деца"}
{"url": "http://www.focus-news.net/news/2018/05/22/2525029/smolyan-s-praznichno-shestvie-v-grada-shte-bade-otbelyazan-24-may.html", "text": "С празнично шествие ще бъде отбелязан тази година в Смолян Денят на българската просвета и култура и на славянската писменост. В него на 24 май се очаква да се включат стотици ученици, учители, деца от детските градини и граждани. Това съобщиха от пресцентъра на Община Смолян. \"Инициативата е на Общината, като мероприятието се организира съвместно с Регионалното управление на образованието\", съобщи кметът Николай Мелемов. Шествието ще започне в 10.00 часа, като то ще тръгне от Стария център - пешеходния мост и ще продължи до Амфитеатъра на площад „България“ на новия център на Смолян.\r\nПразничното шествие ще бъде предвождано от Общинския духов оркестър. След него ще бъде Трети ученически гвардейския отряд. Следват четири блока – на децата от детските градини, основните и средни училища, профилираните и професионалните гимназии и на учителите-ветерани.\r\nШествието ще е част от празничната програма на Община Смолян, с която ще бъде отбелязан 24 май. В него ще вземат участие кмета Мелемов, общински съветници, представители на различни институции и др.", "date": "2018.05.22", "title": "Смолян: С празнично шествие в града ще бъде отбелязан 24 май"}
{"url": "http://www.focus-news.net/news/2018/05/22/2525030/api-otvoreni-sa-ofertite-za-izrabotvaneto-na-tehnicheski-proekti-za-remonta-na-3-tunela-ot-avtomagistrala-hemus-i-avtomagistrala-trakiya.html", "text": "Отворени са офертите за изработването на технически проекти при ремонтно-възстановителните работи на тунелите „Топли дол“ и „Правешки ханове“ по автомагистрала „Хемус“ и на „Траянови врата“ на автомагистрала „Тракия“. Това съобщиха от пресцентъра на Агенция \"Пътна инфраструктура\". Съоръженията са част от трансевропейската пътна мрежа (TENT-T). Въз основа на проектите, които трябва да се направят, след това ще се ремонтират и тунелите. Обществената поръчка е в три обособени позиции.\r\nВ обособена позиция едно е изработването на технически проект при ремонта на тунел „Топли дол“ при км 39+562 на АМ „Хемус“. Стойността ѝ е 350 хил. лв. без ДДС. Съоръжението е въведено в експлоатация през 1985 г. и е с дължина 883 м. \r\nОтворената оферта е на „Пътпроект“ ЕООД.\r\nВтората обособена позиция е за проектиране на ремонта на тунел „Траянови врата“ при км 53+297 на АМ „Тракия“. Стойността й е 340 хил. лв. без ДДС. Тунелът е в експлоатация от 1985 г. и е с дължина 720 м. \r\nОтворената оферта е на Обединение „Свеко - Трансконсулт 22“ ЕООД, в което участват: „Свеко Енергопроект“ АД и „ТРАСКОНСУЛТ 22“ ООД.\r\nТретата обособена позиция - за проектиране на ремонта на тунел „Правешки ханове“ при км 54+672 на АМ „Хемус“, е на стойност 320 700 лв. без ДДС. Съоръжението е в експлоатация от 1999 г. и е с дължина 834 м.\r\nОтворената оферта е на „Виа План“ ЕООД.\r\nВсеки от трите технически проекта, които трябва да бъде направен, включва извършването на анализ на риска, геодезически измервания, конструктивно обследване на съответния тунел, при необходимост извършване на инженерно-геоложки проучвания и представяне на технически доклад с проектно предложение за ремонтно-възстановителни работи на съоръжението. Целта е да се предвидят всички нужни мерки и дейности, които трябва да се изпълнят, в съответствие с изискванията на Наредбата за технически правила и норми за проектиране на пътни тунели.\r\nОбщата индикативна стойност на поръчката за проектиране е 1 010 700 млн. лв. без ДДС и се финансира от бюджета на АПИ.", "date": "2018.05.22", "title": "АПИ: Отворени са офертите за изработването на технически проекти за ремонта на 3 тунела от автомагистрала „Хемус“ и автомагистрала „Тракия“"}
{"url": "http://www.focus-news.net/news/2018/05/22/2525016/prezidentat-rumen-radev-uverih-prezidenta-putin-che-balgariya-ima-interes-da-raboti-za-ustanovyavane-na-dialog-i-razbiratelstvo.html", "text": "Уверих президента Путин, че България има интерес да работи за установяване на диалог и разбирателство. Това каза президентът на България Румен Радев по време на срещата му с руския президент Владимир Путин, предаде репортер на Агенция „Фокус“. „Основната цел на моето посещение, това е възстановяването на диалога на най-високо политическо ниво и на доверието. Знам, че е трудно да говорим за доверие след 3 спрени мащабни проекта, в условия понякога на остро противопоставяне между ЕС и НАТО от една страна и между Русия от друга, в условията на санкции, ограничителни режими, както и след недалновидно политическо говорене в последните години“, допълни още той. \"Въпреки това мога да кажа, че тази първа решителна крачка е направена. С президента Путин направихме стратегически преглед на нашите отношения, разгледахме всички възможности, всички добри традиции. Има наистина огромен потенциал в най-различни сфери на икономиката, търговията, енергетиката особено, на туризма, културата, образованието и науката, транспорта. Радващото е, че в резултат на моята визита имаме положителен импулс и на българското Правителство, което се взе по-сериозно с българо-руските отношения. Заговори се вече за възобновяване на някои от спрените проекти. Това за мен е признак на реализъм и отговорно поведение, от което имат нужда и двете страни”, каза още българският президент. „Също така очакваме оттук нататък този положителен импулс от нашата среща да бъде използван от двете правителства. Очакваме скоро посещението на премиера Борисов и аз много се радвам, че ще бъдат обсъдени вече конкретни теми за нашето сътрудничество, най-вече 16-ата сесия на Междуправителствената комисия за икономическо и научно-техническо сътрудничество. Обсъдихме и важни въпроси от международната сигурност. Уверих президента Путин, че България има интерес да работи за установяване на диалог и разбирателство, защото никой няма нужда от връщането на времето на Студената война, най-малко Европа и Русия“, каза още Румен Радев. „Очаквам оттук нататък положително развитие във всички области. Остават проблеми, по които тепърва трябва да работим докато постигнем приемливо решение за двете страни. Поднових своята покана към президента Путин да посети България и то в годината, в която отбелязваме 140 години от нашето Освобождение“, каза още президентът Радев.", "date": "2018.05.22", "title": "Президентът Румен Радев: Уверих президента Путин, че България има интерес да работи за установяване на диалог и разбирателство"}
{"url": "http://www.focus-news.net/news/2018/05/22/2525031/zamestnik-ministar-krumova-shte-uchastva-v-diskusionen-forum-investitsii-i-infrastruktura-v-severna-balgariya-v-grad-lukovit.html", "text": "Утре, 23 май, заместник-министърът на регионалното развитие и благоустройството Малина Крумова ще участва в организиран от Камарата на строителите в България форум на тема „Инвестиции и инфраструктура в Северна България“. Това съобщиха от пресцентъра на МРРБ. Кръглата маса ще се проведе от 13:00 ч. в хотел „Дипломат плаза“ в град Луковит. \r\nПреди това, от 10:00 ч., Крумова ще се включи в дискусионен форум „Подобряване на капацитета на заетите лица във водния сектор в България“. Събитието се организира от Българска асоциация по водите по проект „Насърчаване на заетостта във водния сектор“, финансиран от Оперативна програма „Развитие на човешките ресурси“, и ще се проведе в парк хотел Москва.", "date": "2018.05.22", "title": "Заместник-министър Крумова ще участва в дискусионен форум „Инвестиции и инфраструктура в Северна България“ в град Луковит"}
{"url": "http://www.focus-news.net/news/2018/05/22/2525032/zam-ministar-ameliya-gesheva-shte-prisastva-na-podpisvaneto-na-sporazumenieto-po-programata-za-predpriemachestvo-v-kulturata-i-kulturno-satrudnichestvo.html", "text": "Заместник-министърът на културата Амелия Гешева ще присъства на подписването на споразумението по програма „Предприемачество в областта на културата, културно наследство и културно сътрудничество“ от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г. Това съобщиха от пресцентъра на Министерство на културата.\r\nНа 23 май в София в присъствието на заместник министър-председателя Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г. Споразуменията са за програмите, управлявани от министерствата на културата, на вътрешните работи, на образованието и на правосъдието. В началото на месец май стартира и програмата към министерството на околната среда и водите.  \r\nС подписването на споразуменията на практика се поставя началото на новия програмен период за български проекти, финансирани по двата механизма. Четирите програми, които стартират на 23 май, са с общ бюджет над 113.5 млн. евро и ще финансират проекти в приоритетните сектори правосъдие, вътрешни работи, култура и местно развитие, намаляване на бедността. \r\nСъбитието ще се проведе от 9.00 часа в хотел „Балкан“ в София.", "date": "2018.05.22", "title": "Зам.-министър Амелия Гешева ще присъства на подписването на споразумението по програмата за предприемачество в културата и културно сътрудничество"}
{"url": "http://www.focus-news.net/news/2018/05/22/2525036/zam-ministarat-na-obrazovanieto-i-naukata-tanya-mihaylova-tazi-godina-nyamashe-iztichane-na-informatsiya-za-maturite-12-sa-zaloveni-da-prepisvat.html", "text": "Тази година нямаше изтичане на информация за матурите, които се проведоха на 21 май. Това каза пред журналисти в Пловдив заместник-министърът на образованието и науката Таня Михайлова, предаде репортер на Радио „Фокус”- Пловдив. „Това не се случи, въпреки всички опити за сдобиване с верните отговори”, каза Михайлово и добави, че в системата всеки един изпит трябва да бъде честен и всеки да покаже това, което знае.\r\nПо отношение на степента на сложност, според зам.-министъра матурите не са били нито лесни, нито много сложни и са били съизмерими по сложност спрямо предходни години. По отношение на изпита за 7 клас, той също не е бил по-сложен, или по-лесен от предишни години.\r\n„12 са анулираните работи за преписване по време на матурата“, каза още заместник-министърът на образованието и науката Таня Михайлова. По думите и, на фона на предходни години процентът е по-малък. 9 от работите са били анулирани за преписване – 3 от тях за преписване от втори мобилен телефон, който не е бил предаден. Някои от нарушителите са били заловени благодарение на видеонабюлдението, други благодарение на квесторите и наблюдателите от МОН.\r\nОт Министерството съветват по време на матурите утре да се спазват стриктно всички правила.\r\nЦветана ТОНЧЕВА", "date": "2018.05.22", "title": "Зам.-министърът на образованието и науката Таня Михайлова: Тази година нямаше изтичане на информация за матурите, 12 са заловени да преписват"}
{"url": "http://www.focus-news.net/news/2018/05/22/2525037/veliko-tarnovo-obshtinskite-savetnitsi-shte-glasuvat-prisazhdaneto-na-tri-nagradi-po-sluchay-predstoyashtiya-praznik-na-slavyanskata-pismenost-i-kultura.html", "text": "Присъждането на три награди по случай предстоящия Празник на славянската писменост и култура ще гласуват общинските съветници в града. Това ще се случи на извънредно заседание, което ще се проведе от 18.00 часа днес, предаде репортер на Радио „Фокус“ – Велико Търново. В дневния ред от три точки е включено определянето на носителите на наградите „24 май“ на Община Велико Търново, призът на Общината в системата на предучилищното и училищното образование „Св. Патриарх Евтимий Търновски”, и общинската награда „Култура“. Носител на наградата „24 май“ ще е Яница Стойкова от Профилираната езикова гимназия „Проф. д-р Асен Златаров“, която е била отличничка през целия курс на обучението си от IX до XII клас, няма наложени наказания и има редица награди и отличия. Освен това и шестима преподаватели от различни училища ще получат приз за „Учител на годината“ в различни категории. Росица Петкова, старши учител в ДГ „Евгения Кисимова“ – за предучилищно възпитание, Силвия Пенева, старши учител в ОУ „Св. Патриарх Евтимий“, за прогимназиално възпитание – Мария Чешмеджиева, старши учител в ОУ „Бачо Киро“, за гимназиален курс – Виолета Костадинова, старши учител в ПМГ „Васил Друмев“ и за колективи на годината – Детска градина „Ивайло“ и ОУ „Бачо Киро“.  Наградата „Култура“ на Общината в категория за „Ярки постижения в областта на изкуството и културата“ ще бъде връчена на проф. Анчо Калоянов, а призът в категория „Най-успешен дебют или изява на млад творец“ ще получи журналистът Мирослав Дечев.\r\nЛуиза ТРАНЧЕВА", "date": "2018.05.22", "title": "Велико Търново: Общинските съветници ще гласуват присъждането на три награди по случай предстоящия Празник на славянската писменост и култура"}
{"url": "http://www.focus-news.net/news/2018/05/22/2525035/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.22", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/22/2525025/interfaks-vladimir-putin-saobshti-za-predstoyashti-pregovori-s-premiera-na-balgariya.html", "text": "Президентът на Русия Владимир Путин съобщи, че след няколко дни в Русия ще пристигне премиера на България Бойко Борисов, с когото ще бъдат продължени руско-българските преговори, предава агенция „Интерфакс“.\r\n„След няколко дни ще имаме удоволствието да приемем премиера на България Бойко Борисов в Москва, така че с него ще продължим дискусиите“, заяви Путин във вторник на срещата си с президента на България Румен Радев.\r\nПревод и редакция:", "date": "2018.05.22", "title": "„Интерфакс“: Владимир Путин съобщи за предстоящи преговори с премиера на България"}
{"url": "http://www.focus-news.net/news/2018/05/22/2525021/ria-novosti-rosatom-obyavi-che-ima-namerenie-da-uchastva-v-targa-za-postroyavaneto-na-aets-belene-v-balgariya.html", "text": "Руската държавна корпорация „Росатом“ планира да участва в търга за строителството на АЕЦ „Белене“ в България, съобщи директорът на компанията Алексей Лихачов, цитиран от РИА Новости.\r\n„При всички случаи „Росатом“ планира да участва в него. Думата е на българите“, съобщи пред журналистите Лихачов, в отговор на съответстващ въпрос.\r\nКакто поясни директорът на компанията. В момента се очаква решение по този въпрос на българския парламент, който въведе мораториум върху строителството на централата през 2012 година.\r\nРуската агенция припомня, че президентът на България Румен Радев съобщи по време на срещата си с премиера на Русия Дмитрий Медведев, че възобновяването на проекта АЕЦ „Белене“ предполага и руско участие в него.\r\nПо-рано първият заместник-генерален директор на отдела по развитието на международната дейност на корпорация „Росатом“ Кирил Комаров, на форума „Атомекспо-2018“, съобщи пред журналистите, че компанията е готова да помогне на България в строителството на атомната електроцентрала.\r\nПревод и редакция:", "date": "2018.05.22", "title": "РИА Новости: „Росатом“ обяви, че има намерение да участва в търга за построяването на АЕЦ „Белене“ в България"}
{"url": "http://www.focus-news.net/news/2018/05/22/2525040/predsedatelyat-na-narodnoto-sabranie-tsveta-karayancheva-otkri-izlozhba-posvetena-na-golemiya-balgarski-poet-i-revolyutsioner-hristo-botev.html", "text": "Председателят на Народното събрание Цвета Караянчева откри изложба, посветена на големия български поет и революционер Христо Ботев. Това съобщиха от пресцентъра на Народното събрание. Експозицията съдържа картини от фонда на Художествена галерия „Иван Фунев” – Враца и представя едни от най-бележитите произведения на съвременното ни изкуство, които отразяват историческите борби на българския народ за национално освобождение. \r\nИма личности, които идват на този свят със знаците на своята предопределеност, и Христо Ботев е един от тях, отбеляза председателят на парламента Цвета Караянчева и допълни, че изложбата е посветена на един от най-големите български национални герои, превърнал се в мяра на човешко достойнство. По думите й представените творби въздействат по особен и различен начин със своя силен патриотичен и емоционален заряд, отразен в произведенията на поколения български художници. Творбата „Първият брой на Будилник“ на Добри Добрев показва силата на Христо Ботев като публицист, а „И ний сме дали нещо на света“ на Йоан Левиев, представя Ботев сред известни световни имена на литературата и революцията, подчерта председателят на парламента. \r\nПредседателят на Общонародна фондация „Христо Ботйов” Боян Ботйов отбеляза, че картините са образци на изобразителното изкуство, в които всеки българин може да открие истинския Ботев. \"Произведенията пресъздават неговата дълбока душевност и гениалност като творец и борец за национална свобода\", заяви Боян Ботйов. \r\nСред картините, включени в експозицията, са още „Ботево евангелие“ на Пламен Вълчев, „Притча“ на Вълчан Петров, „Христо Ботев и Васил Левски във ветрената мелница“ на Никола Вълчев, „Символ верую Галац 1876 г.“ на Сюлейман Сеферов, „Лобната скала“ на проф. Александър Поплилов и други.", "date": "2018.05.22", "title": "Председателят на Народното събрание Цвета Караянчева откри изложба, посветена на големия български поет и революционер Христо Ботев"}
{"url": "http://www.focus-news.net/news/2018/05/22/2525039/zam-kmetat-na-sofiya-evgeni-krusev-shte-proveri-izpalnenieto-na-tri-peshehodni-mosta-po-reka-vladayska-na-23-may.html", "text": "Зам.-кметът на Столичната община Евгени Крусев ще провери изпълнението на три пешеходни моста по река Владайска. Това съобщиха от пресцентъра на Столична община. Проверката ще се състои по река Владайска при ул. „Камен Андреев“ в 11.00 часа.", "date": "2018.05.22", "title": "Зам.-кметът на София Евгени Крусев ще провери изпълнението на три пешеходни моста по река Владайска на 23 май"}
{"url": "http://www.focus-news.net/news/2018/05/22/2525041/zam-ministar-tanya-mihaylova-uchenitsite-nyama-da-badat-kompensirani-zaradi-zadacha-nomer-7-v-darzhavniya-zrelosten-izpit-po-bel-zadachata-ne-e-bila-greshna.html", "text": "Учениците няма да бъдат компенсирани заради задача номер 7 в държавния зрелостен изпит по БЕЛ за 12 клас, тъй като тя не е била грешна. Това каза пред журналисти в Пловдив заместник-министърът на образованието и науката Таня Михайлова, предаде репортер на Радио „Фокус” - Пловдив. Според зам.-министъра за догодина се очакват промени в изпитния формат и тестовете по математика и български език за 7-ми клас. „И сега изпитът не е лек, не е взет само материала от седми клас. Този изпит е сложен, защото освен конкретния материал в 7 клас е взет и материал от предишни години, за да се видят натрупаните знания в годините. Обсъжда се новата концепция за изпитите и преди началото на учебната година промените ще бъдат обявени, каза още Михайлова.\r\nЦветана ТОНЧЕВА", "date": "2018.05.22", "title": "Зам.-министър Таня Михайлова: Учениците няма да бъдат компенсирани заради задача номер 7 в държавния зрелостен изпит по БЕЛ, задачата не е била грешна"}
{"url": "http://www.focus-news.net/news/2018/05/22/2525038/api-otvorena-e-ofertata-za-izgrazhdaneto-na-peshehoden-nadlez-na-pat-ii-99-burgas-sozopol-pri-s-atiya.html", "text": "Отворена е постъпилата оферта за изграждане на пешеходен надлез при км 10+526 на път II-99 Бургас – Созопол, при село Атия. Това съобщиха от пресцентъра на АПИ.\r\nОтворената оферта е на „ИСА 2000“ ЕООД.\r\nНадлезът с асансьори ще бъде изграден на мястото на пешеходната пътека при кръстовището за село Атия, с което ще се осигури безконфликтно и безопасно пресичане на пътното платно от всички преминаващи пешеходци.\r\nВ момента Агенция „Пътна инфраструктура“ провежда две обществени поръчки за изпълнител на строително-монтажните работи на надлеза и за доставката на два асансьора, необходими за съоръжението. Днес беше отворена постъпилата оферта за изпълнител на надлеза, а утре - 23 май, предстои отварянето на офертите за доставката и монтажа на асансьорите.", "date": "2018.05.22", "title": "АПИ: Отворена е офертата за изграждането на пешеходен надлез на път II-99 Бургас – Созопол, при с. Атия"}
{"url": "http://www.focus-news.net/news/2018/05/22/2525042/api-zaradi-chestvaneto-na-denya-na-slavyanskata-pismenost-v-lukovit-na-24-may-se-ogranichava-dvizhenieto-po-pat-i-3-pleven-koritna.html", "text": "На 24 май от 9.00 часа до 12.00 часа за честването на Деня на българската просвета и култура и на славянската писменост в град Луковит ще се ограничи движението на автомобили по ул. „Възраждане“, част от първокласния път I-3 Плевен - Коритна. Това съобщиха от пресцентъра на Агенция \"Пътна инфраструктура\". Транзитният трафик по направлението София – Плевен се пренасочва по улиците „Асен Златаров“, „Любен Каравелов“ и „Момчилец“ на град Луковит, където ще бъде организирано двупосочно движение.\r\nНеобходимо е шофьорите да карат внимателно, да спазват временната организация на движение и пътната сигнализация.", "date": "2018.05.22", "title": "АПИ: Заради честването на Деня на славянската писменост в Луковит на 24 май се ограничава движението по път I-3 Плевен - Коритна"}
{"url": "http://www.focus-news.net/news/2018/05/22/2525034/ministrite-rumen-porozhanov-i-neno-dimov-shte-posetyat-traditsionniya-fermerski-pazar-v-stolitsata.html", "text": "Утре, 23 май, министърът на земеделието, храните и горите Румен Порожанов заедно с министъра на околната среда и водите Нено Димов ще посетят фермерски пазар, където ще бъдат представени продукти, произведени в зоните от  Натура 2000. Това съобщиха от пресцентъра на МЗГХ.\r\nСъбитието ще се състои от 13:00 ч. на традиционния фермерски пазар пред сградата на МЗХГ.", "date": "2018.05.22", "title": "Министрите Румен Порожанов и Нено Димов ще посетят традиционния фермерски пазар в столицата"}
{"url": "http://www.focus-news.net/news/2018/05/22/2525043/dima-zhelyazkova-psiholog-maniyata-s-opasni-selfita-pri-yunoshite-se-svarzva-sas-samootsenkata.html", "text": "Манията с опасни селфита при юношите се свързва със самооценката. Това каза за Радио „Фокус“ – Бургас Дима Желязкова, психолог с дългогодишна практика в Бургас. „Дори когато работя с възрастни, това е един от основните и най-чести проблеми, които се заявяват. „Аз“ давам силата си на другите, защото те са тези, които трябва да ме одобрят и да ме харесат. Това винаги се случва през интереса на индивида. Тоест „аз“ ставам зависим от интереса на другите и поставям своя собствен. Това не е адаптивно за всяка една личност“, каза още Желязкова. По думите ѝ самооценката трябва да зависи от собствените ни  умения и това как се справяме и как се адаптираме. „Когато човек прекарва времето си във виртуалното пространство цени повече там реакциите, отколкото в реалността“, допълни Желязкова.\r\nВеселина НИКОЛОВА", "date": "2018.05.22", "title": "Дима Желязкова, психолог: Манията с опасни селфита при юношите се свързва със самооценката"}
{"url": "http://www.focus-news.net/news/2018/05/22/2525044/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Нормално се осъществява движението по пътищата в областта, съобщи за Радио „Фокус“ – Смолян дежурният в Областно пътно управление – Смолян. Времето е облачно, без валежи, а пътните настилки са сухи. Повишена е опасността от падащи камъни по всички направления в региона, затова водачите трябва да шофират със съобразена скорост и повишено внимание. През деня не са получавани сигнали за инциденти по пътищата в областта.\r\nОстава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. По пътя Лъки – хижа „Момчил юнак“ и по пътя Момчиловци – Славейно е ограничено движението за товарни автомобили над 12 тона. По пътя Широка лъка – Девин трябва да се шофира с повишено внимание заради пропадане на пътен банкет. По направлението Бял извор – Изгрев – Неделино водачите трябва да се движат внимателно заради подкопаване на пътното платно. Движението по пътя с. Арда – с. Горна Арда остава ограничено за МПС с тегло над 10 т поради пропадане и стеснение на една от пътните ленти.\r\nВ Смолян автомобилният трафик е интензивен в края на работния ден. По-натоварено е движението по бул. „България“, прилежащите към него улици и кръстовища, като на светофарите се образуват и частични колони от изчакващи автомобили.\r\nНели ГЕРГЬОВСКА", "date": "2018.05.22", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/05/22/2525033/reuters-balgariya-e-otvorena-za-uchastie-na-rusiya-v-proekt-za-atomna-tsentrala.html", "text": "България възобновява плановете си за построяване на атомната електроцентрала „Белене“ и е отворена за руско участие в проекта, заяви президентът на страната Румен Радев в понеделник след разговора си с премиера на Русия Дмитрий Медведев в Москва, предава агенция Reuters.\r\nБългария отказа 2000 мегаватовата централа през 2012-а година, след като бе подложена на натиск от Вашингтон и Брюксел да намали енергийната си зависимост от Русия, с която бе сключен договорът за строежа на централата.\r\nПревод и редакция:", "date": "2018.05.22", "title": "Reuters: България е отворена за участие на Русия в проект за атомна централа"}
{"url": "http://www.focus-news.net/news/2018/05/22/2525048/ministar-tsetska-tsacheva-se-sreshtna-s-avstriyskiya-si-kolega-yozef-mozer.html", "text": "Министърът на правосъдието Цецка Цачева се срещна с федералния министър по конституционните въпроси, реформите, дерегулацията и правосъдието на Австрия Йозеф Мозер. Това съобщиха от пресцентъра на Министерството на правосъдието. Двамата министри се договориха за приемственост по различните досиета за председателството на Съвета на ЕС, което Австрия ще поеме от 1 юли. Йозеф Мозер поздрави Цецка Цачева за успешното българско председателство, по време на което много от досиетата са напреднали, така че ще могат да бъдат затворени и изрази надежда те също да успеят да работят с бързината на България. „Вашият календар е доказателство за това с каква сериозност се отнасяте към председателството и от нас ще зависи да се направят решаващи стъпки към бъдещето“, каза министър Мозер.\r\nТой подчерта, че ще положат усилия по всички теми, но обърна внимание на необходимостта от бърз напредък в работата по електронните доказателства и дружественото право. Госпожа Цачева изрази готовност екипът на министерството да помага на австрийските си колеги и по време на тяхното председателство. Йозеф Мозер благодари за протегнатата ръка и обърна внимание, че те вече са били улеснени с включването им в работни групи по всички досиета.\r\nПо време на разговора и двамата министри изразиха задоволството си от добрата работа между двете министерства като отбелязаха интензивния обмен между съдебните органи на двете държави. \r\nМинистър Цачева подчерта факта, че в отношенията между Република България и Република Aвстрия в областта на правното сътрудничество и правната помощ в гражданскоправната и наказателноправната област не са констатирани трудности и не са поставяни за разрешаване проблемни въпроси.", "date": "2018.05.22", "title": "Министър Цецка Цачева се срещна с австрийския си колега Йозеф Мозер"}
{"url": "http://www.focus-news.net/news/2018/05/22/2525050/ombudsmanat-maya-manolova-nastoya-mvr-mvnr-i-prokuraturata-da-zashtityat-balgari-nespravedlivo-sadeni-za-trafik-na-hora-v-gartsiya.html", "text": "Омбудсманът Мая Манолова събра на работна среща потърпевши български граждани и бизнесмени, съдени в Гърция по подозрение за трафик на хора с представители на държавни институции - Георги Арабаджиев – заместник-главен секретар на Министерство на вътрешните работи, Димитър Арнаудов - директор на дирекция „Консулски отношения“ към Министерство на външните работи и Емилия Бурова - началник на отдел „Двустранни консулски отношения и консулска защита“ също към МВнР, Луиза Стоева – заместник-председател на Съвета на нотариусите към Нотариалната камара, прокурорите Камен Михов и Сава Петров от Върховна касационна прокуратура, главен инспектор Любомир Димитров и инспектор Деница Иванова от Главна дирекция „Национална полиция“. Това съобщиха от пресцентъра на омбудсмана. Дискусията бе в резултат на множеството жалби до омбудсмана, в които  граждани я сезират за конкретни казуси с продажбата на моторни превозни средства на територията на нашата страна, които не са пререгистрирани от новите собственици, а с тях са извършени престъпления – превоз на нелегални имигранти в южната ни съседка. В резултат на това, бившите собственици на МПС се оказват с повдигнати обвинения в Гърция.  \r\nСпоред Манолова това е възможно, заради пропуски в българското законодателство, които не вменяват ангажименти на новия собственик на моторно превозно средство своевременно да го пререгистрира, включително като смени талона. \r\n„Лошата новина е, че тази дупка в законодателството продължава да съществува и заплахата не е само за потърпевшите около тази маса, но и за всеки български гражданин, който през последните 7-8 години е продал своя автомобил и даже за такива, които ще го продадат днес, утре или в следващия месец. Всеки е потенциален потърпевш от тази схема, която може да се развие по начин да му бъде повдигнато обвинение, да стане подсъдим и да му бъде произнесена присъда в съседна Гърция. Така че, ситуацията е изключително сериозна“, подчерта омбудсманът. \r\nТя предложи да бъдат обсъдени промени в Закона за движение по пътищата, които да дадат възможност на хората, продаващи моторните си превозни средства да участват в тяхната дерегистрация. \r\nОсвен това тя настоя и за промени в Наредба I-45 от 2000 година за регистрирането и отчета на МПС-та. „В момента макар и да съществува електронна система между нотариусите и МВР и продажбата да става ясна незабавно в министерството и да се извършва процедурата по дерегистрация, няма никакъв ангажимент или поне контрол върху новия собственик, дали своевременно е сменил талона. Макар че автомобилът вече е негова собственост, той спокойно може да продължи да го кара със същия талон. Това е една възможност за гръцките власти да подведат под отговорност лице, което няма никаква вина“, заяви Манолова.\r\nВ хода на срещата стана ясно, че има и друг сериозен проблем – собственици на фирми „рент а кар“ се оплакаха, че техни коли са наемани от клиенти, които в последствие се оказват каналджии. За гръцките власти обаче виновни са собствениците на автомобилите, а не реалните извършители и на практика те биват съдени и осъждани за трафик на хора. \r\nНакрая на срещата омбудсманът подчерта, че ще напише препоръка до Министерството на външните работи, което да поеме ангажимент, че българската държава ще заяви ясна позиция пред гръцките власти за защита на нашите сънародници, както и да организира представителна среща в Солун по Виенската конвенция за консулските отношения.\r\nПрокурор Михов от своя страна заяви, че по разпореждане на главния прокурор Сотир Цацаров ще бъде извършена проверка на всички конкретни случаи на потърпевшите българи и ще бъде изготвен анализ.", "date": "2018.05.22", "title": "Омбудсманът Мая Манолова настоя МВР, МВнР и Прокуратурата да защитят българи, несправедливо съдени за трафик на хора в Гърция"}
{"url": "http://www.focus-news.net/news/2018/05/22/2525051/sofiya-vavezhda-se-vremenna-organizatsiya-na-dvizhenieto-po-ul-kozloduy-na-30-may.html", "text": "Въвежда се временна организация на движението за подземен паркинг на ул. “Козлодуй“. Това съобщиха от пресцентъра на Столична община. От 00.00 часа на 30 май 2018 г. до 24.00 часа на 31 май 2018 г. се забранява влизането на пътни превозни средства в двете посоки по ул. “Козлодуй“ между ул. “Цар Самуил“ и ул. “Братя Миладинови“.", "date": "2018.05.22", "title": "София: Въвежда се временна организация на движението по ул. “Козлодуй“ на 30 май"}
{"url": "http://www.focus-news.net/news/2018/05/22/2525047/plovdiv-okrazhniyat-sad-ostavi-v-aresta-gabriela-medarova-po-obvinenieto-za-prichinyavane-na-leka-telesna-povreda.html", "text": "Окръжен съд – Пловдив остави в ареста Габриела Медарова, обвинена за причиняване на лека телесна повреда по хулигански подбуди на нейна връстница. Това съобщиха от Съдебната палата в Пловдив. Съдът отмени като незаконосъобразно определението на Районен съд – Пловдив от 18 май 2018 г., с което е постановена мярка за неотклонение „подписка“ спрямо Габриела Медарова. Окръжният съд приема, че от доказателствата по делото се установява наличието на обосновано предположение, че Габриела Медарова е извършила престъплението, в което е обвинена. За това престъпление се предвижда наказание „лишаване от свобода“ до една година или пробация.\r\nНе е налице опасност Габриела М. да се укрие, но е налице  реална опасност, в случай на по-лека мярка, тя да извърши друго престъпление. Тази опасност се извежда от доказателствата по делото, които сочат по-висока от обичайната за това престъпление обществена опасност на деянието и дееца. В подкрепа на този извод е и поведението на обвиняемата след деянието. В присъствието на полицейски служители тя е отправила спрямо една от свидетелките по делото заплаха, че ще й се случи същото, но е била възпряна да изпълни заканата си от друг свидетел.\r\nОпределението на Окръжния съд е окончателно и не подлежи на протест и обжалване.\r\n21-годишната Габриела Медарова нашумя с това, че преди месец блъсна с джипа на приятеля си 10 автомобила на паркинг в Пловдив, след като беше употребила алкохол и наркотици.", "date": "2018.05.22", "title": "Пловдив: Окръжният съд остави в ареста Габриела Медарова по обвинението за причиняване на лека телесна повреда"}
{"url": "http://www.focus-news.net/news/2018/05/22/2525052/sport-obyaviha-pet-ukrainski-kluba-razsledvani-za-manipulirane-na-machove.html", "text": "Министерството на вътрешните работи на Украйна обяви имената на пет клуба от Висшата лига на страната, които са в списъка на разследваните за манипулиране на резултати от мачове. Освен това от вътрешното министерство на страната разкриха, че 67% или общо 35 футболни клуба от Украйна са замесени в уредени мачове и договорени резултати и работят с пет различни организирани престъпни групи. Извършени са обиски и претърсвания на 40 обекта в 10 области на държавата.", "date": "2018.05.22", "title": "Спорт: Обявиха пет украински клуба, разследвани за манипулиране на мачове"}
{"url": "http://www.focus-news.net/news/2018/05/22/2525053/burgas-dvizhenieto-po-patya-varovnik-valchanovo-hanche-ot-km-20000-do-39200-e-ogranicheno-za-avtomobili-nad-10-t-poradi-stesnyavane-na-patnoto-platno.html", "text": "С нормална интензивност се осъществява движението на автомобили в областта. Това съобщи за Радио „Фокус“ – Бургас дежурният в Областно пътно управление. Пътищата са сухи и нормално проходими. Видимостта е отлична. Временно са въведени няколко ограничения за движение на МПС. Движението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно. Срокът е до 31.12.2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 т поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 т поради намален габарит на пътното тяло. Срокът е 31.12.2018 г.\r\nНатоварено е движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“. По-интензивен е автомобилният трафик в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nДеница ДИМИТРОВА", "date": "2018.05.22", "title": "Бургас: Движението по пътя Варовник – Вълчаново ханче от км 20+000 до 39+200 е ограничено за автомобили над 10 т поради стесняване на пътното платно"}
{"url": "http://www.focus-news.net/news/2018/05/22/2525045/aleksandar-novak-rusiya-e-gotova-da-razgleda-gazovite-proekti-s-balgariya-pri-garantsii-ot-sofiya-i-bryuksel.html", "text": "Русия е готова да разгледа съвместните газови проекти с България при условие, че те бъдат гарантирани от правителството на България и Европейския съюз. Това заяви министърът на енергетиката на Русия Александър Новак в ефира на руския телевизионен канал „Россия 24“, предава ТАСС.\r\n„Русия реализира строителството на газопровода „Турски поток“. България отново проявява интерес транзитът на газта да преминава през територията на страната. Включително те искат да се разгледа въпросът за възможно строителство на газов хъб в България. В момента се разработват технико-икономическите основания. По принцип Русия не се отказва от сътрудничество и сме готови да разгледаме всички варианти“, заяви Новак.\r\n„За нас е важно да получим гаранции, че всички тези големи проекти и бъдещи инфраструктурни проекти ще бъдат гарантирани от гледна точка на покупателите на газа, че ще съответстват с изискванията на европейското законодателство и ще имаме гаранции от правителството на България и Европейската комисия“, добави енергийният министър.\r\nПревод и редакция:", "date": "2018.05.22", "title": "Александър Новак: Русия е готова да разгледа газовите проекти с България при гаранции от София и Брюксел"}
{"url": "http://www.focus-news.net/news/2018/05/22/2525054/afp-nay-malko-26-siriyski-voynitsi-sa-zaginali-pri-nova-ataka-na-islyamska-darzhava.html", "text": "В резултат на внезапна атака на близкоизточната радикална групировка „Ислямска държава“ в сирийската пустиня са убити най-малко 26 правителствени войници, предава AFP.\r\n„Най-малко 26 войници на режима и техни съюзни сили са загинали при атака, извършена от „Ислямска държава“ призори в района на Бадиа“, съобщават от базираната в Лондон Сирийската обсерватория за човешките права (СОЧП). \r\nБадия е огромен пустинен регион, простиращ се от централната част на Сирия до източната й граница с Ирак, където „Ислямска държава“ все още има опорни точки. \r\nВ понеделник сирийската армия увери, че „напълно“ е обезпечила сигурността в столицата Дамаск и нейните покрайнини, след като по-рано бе обявено завършването на евакуацията на членовете на близкоизточната радикална групировка „Ислямска държава“ от района -  събитие, което бележи значителен крайъгълен камък в седемгодишната война в страната. \r\n„Сирийската армия обявява днес, че Дамаск, околностите му и околните градове са напълно сигурни\", заяви говорител на военните пред държавни медии.\r\nЕвакуацията на членове на групировката и цивилни от Ярмук, последната крепост на екстремистите в сирийската столица, продължи в неделя и понеделник. Общо 32 автобуса изведоха 1600 души, включително членове на „Ислямска държава“ и техните роднини от южната част на Дамаск. Тереза Герова", "date": "2018.05.22", "title": "AFP: Най-малко 26 сирийски войници са загинали при нова атака на „Ислямска държава“"}
{"url": "http://www.focus-news.net/news/2018/05/22/2525055/veliko-tarnovo-izgrazhdaneto-na-patna-vrazka-zatrudnyava-dvizhenieto-v-uchastak-ot-patya-mezhdu-selo-polikraishte-i-elena.html", "text": "Изграждането на пътна връзка затруднява движението в участък от пътя между село Поликраище и Елена. Водачите трябва се движат с повишено внимание от км 16+800 до км 17+570. От Областно пътно управление съобщиха за Радио „Фокус“ – Велико Търново, че срокът за приключване на дейностите е 12 юни. До тогава трафикът се пренасочва в една лента. Условията за пътуване на територията на областта са нормални. Времето е ясно и слънчево. Настилките сухи. В региона няма регистрирани тежки инциденти през изминалото денонощие. Пътната обстановка към този час е спокойна, но интензивността на трафика се засилва. Отворен за движение е Проходът на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни. Ограничението е въведено в отсечката от км 47+800 до км 48+000, а срокът за приключване на ремонта е 5 юли. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец - В.Търново - Лясковски кантон - Миндя - Елена и обратно.\r\nЛуиза ТРАНЧЕВА", "date": "2018.05.22", "title": "Велико Търново: Изграждането на пътна връзка затруднява движението в участък от пътя между село Поликраище и Елена"}
{"url": "http://www.focus-news.net/news/2018/05/22/2525057/mon-shte-upravlyava-programa-za-podobreno-vklyuchvane-na-uyazvimi-grupi-sas-sredstva-po-finansoviya-mehanizam-i-norvezhkiya-finansov-mehanizam-2014-2021-g.html", "text": "Министерството на образованието и науката ще отговаря за управлението на програмата „Местно управление, намаляване на бедността и подобрено включване на уязвими групи“ с бюджет 41 176 471 евро от новия програмен период на Финансовия механизъм на Европейското икономическо пространство и Норвежкия финансов механизъм в периода 2014-2021 г. Това съобщиха от пресцентъра на Министерството на образованието и науката.\r\nСпоразумения за четири различни програми ще бъдат подписани на 23 май в присъствието на заместник министър-председателя Томислав Дончев и държавния секретар на Кралство Норвегия Ингвилд Стуб в 9.00 часа в хотел „Балкан“ в София. \r\nС подписването на споразуменията се поставя началото на новия програмен период за български проекти, финансирани по двата механизма. Четирите програми са с общ бюджет над 113,5 млн. евро и ще финансират проекти в приоритетните сектори правосъдие, вътрешни работи, култура и местно развитие, намаляване на бедността. В началото на месец май стартира и програмата към Министерството на околната среда и водите. \r\nИсландия, Лихтенщайн и Норвегия са членове на единния европейски пазар и имат тясно сътрудничество с ЕС по силата на Споразумението за Европейското икономическо пространство (ЕИП). Финансовият механизъм на ЕИП (ФМ на ЕИП) и Норвежкият финансов механизъм (НФМ) допринасят за общата цел за намаляване на социалните и икономически различия между европейските региони.", "date": "2018.05.22", "title": "МОН ще управлява програма за подобрено включване на уязвими групи със средства по финансовия механизъм и норвежкия финансов механизъм 2014-2021 г."}
{"url": "http://www.focus-news.net/news/2018/05/22/2525056/montana-obyaviha-programata-za-detskiya-festival-lacheni-obuvki-v-berkovitsa.html", "text": "Обявиха програмата за детския фестивал „Лачени обувки“ в Берковица. Това съобщиха за Радио „Фокус“ – Видин от читалище „Иван Вазов“. Откриването на фестивала е на 31 май и ще продължи до 2 юни. В три раздела ще се състезават участниците – „Театрално изкуство“, „Музика“ и „Танцово изкуство“. Първи на сцената на читалището ще се изявят певците, на следващия ден са театралните постановки и в края на фестивала са танцьорите. Гала-концертът на участниците е вечерта на 2 юни.\r\nАнна ЛОЗАНОВА", "date": "2018.05.22", "title": "Монтана: Обявиха програмата за детския фестивал „Лачени обувки“ в Берковица"}
{"url": "http://www.focus-news.net/news/2018/05/22/2525049/sreshtata-v-putin-radev-v-sochi-dobar-signal-i-polozhitelen-impuls-za-rusko-balgarskite-otnosheniya-obzor.html", "text": "В рамките на втория ден от посещението си в Руската федерация държавният глава на България Румен Радев бе приет за разговор в Сочи от лидера на Кремъл Владимир Путин. Срещата помежду им бе първа по рода си между президенти на България и Русия за последните 10 години и вече бе определена от тях като „добър сигнал“ и „положителен импулс“ за отношенията между двете страни. \r\n„Основната цел на моето посещение, това е възстановяването на диалога на най-високо политическо ниво и на доверието. Знам, че е трудно да говорим за доверие след три спрени мащабни проекта, в условия понякога на остро противопоставяне между ЕС и НАТО от една страна и между Русия от друга, в условията на санкции, ограничителни режими, както и след недалновидно политическо говорене в последните години. Въпреки това мога да кажа, че тази първа решителна крачка е направена“, подчерта Радев след разговора с руския президент. Същевременно той допълни, че „очакваме оттук нататък този положителен импулс от нашата среща да бъде използван от двете правителства“.\r\n„Както е известно, президентът на България пристигна по наша покана в рамките на мероприятия, свързани с отбелязването на годишнината от освобождението на българския народ от османско иго, от края на Освободителната война. Това е знаково събитие както за България, така и за нас. В рамките на дискусията – тя бе достатъчно подробна – в тесен и широк формат, информирах президента за нашите приоритети в двустранните отношения и за позициите на Русия по международните проблеми и въпроси. Считам, че тази визита е добър сигнал за възстановяването на пълноформатните руско-български отношения“, заяви на свой ред Путин.\r\nВ рамките на срещата в руския курорт на Черно море двамата лидери обсъдиха различни аспекти от двустранното сътрудничество, включително възможностите за задълбочаване на икономическото сътрудничество. В първия ден от визитата на Радев  стана ясно, че държавният глава на България се застъпва за строителството на директен газопровод, който да свърже двете страни чрез Черно море.  По-късно в руските медии бяха разпространени доклади, съгласно които Министерството на енергетиката на България ще представи на Москва различни варианти за използване на руското оборудване за АЕЦ „Белене“. Съответната информация, според медиите, става ясна от документи към преговорите между президентите Владимир Путин и Румен Радев. От тях става ясно също, че Русия може да завърши преговорите за VI блок на АЕЦ „Козлодуй“ в България до края на 2018 г. \r\n„С президента Путин направихме стратегически преглед на нашите отношения, разгледахме всички възможности, всички добри традиции. Има наистина огромен потенциал в най-различни сфери на икономиката, търговията, енергетиката особено, на туризма, културата, образованието и науката, транспорта. Радващото е, че в резултат на моята визита имаме положителен импулс и на българското правителство, което се взе по-сериозно с българо-руските отношения. Заговори се вече за възобновяване на някои от спрените проекти. Това за мен е признак на реализъм и отговорно поведение, от което имат нужда и двете страни”, заяви още българският президент.\r\nВ Сочи стана ясно, че българският президент е поканил Владимир Путин да посети страната. „Иска ми се да възобновя своята покана към президента Путин да посети България през тази година, когато празнуваме 140-ата годишнина от освобождението на България, победата в Руско-турската война“, заяви Радев пред журналистите след края на преговорите с руския президент. Обявено бе също, че предстои посещение на българския премиер Бойко Борисов в Русия. \r\nТереза ГЕРОВА", "date": "2018.05.22", "title": "Срещата в Путин-Радев в Сочи: „Добър сигнал“ и „положителен импулс“ за  руско-българските отношения (ОБЗОР)"}
{"url": "http://www.focus-news.net/news/2018/05/22/2525058/pregled-na-mezhdunarodnite-novini-do-18-chasa-agentsiya-fokus.html", "text": "Русия е готова да разгледа съвместните газови проекти с България при условие, че те бъдат гарантирани от правителството на България и Европейския съюз. Това заяви министърът на енергетиката на Русия Александър Новак в ефира на руския телевизионен канал „Россия 24“, предава ТАСС.\r\n„Русия реализира строителството на газопровода „Турски поток“. България отново проявява интерес транзитът на газта да преминава през територията на страната. Включително те искат да се разгледа въпросът за възможно строителство на газов хъб в България. В момента се разработват технико-икономическите основания. По принцип Русия не се отказва от сътрудничество и сме готови да разгледаме всички варианти“, заяви Новак.\r\n„За нас е важно да получим гаранции, че всички тези големи проекти и бъдещи инфраструктурни проекти ще бъдат гарантирани от гледна точка на покупателите на газа, че ще съответстват с изискванията на европейското законодателство и ще имаме гаранции от правителството на България и Европейската комисия“, добави енергийният министър.\r\n****Руската държавна корпорация „Росатом“ планира да участва в търга за строителството на АЕЦ „Белене“ в България, съобщи директорът на компанията Алексей Лихачов, цитиран от РИА Новости.\r\n„При всички случаи „Росатом“ планира да участва в него. Думата е на българите“, съобщи пред журналистите Лихачов, в отговор на съответстващ въпрос.\r\nКакто поясни директорът на компанията. В момента се очаква решение по този въпрос на българския парламент, който въведе мораториум върху строителството на централата през 2012 година.\r\nРуската агенция припомня, че президентът на България Румен Радев съобщи по време на срещата си с премиера на Русия Дмитрий Медведев, че възобновяването на проекта АЕЦ „Белене“ предполага и руско участие в него.\r\nПо-рано първият заместник-генерален директор на отдела по развитието на международната дейност на корпорация „Росатом“ Кирил Комаров, на форума „Атомекспо-2018“, съобщи пред журналистите, че компанията е готова да помогне на България в строителството на атомната електроцентрала.\r\n*** Посещението на президента на България Румен Радев е добър сигнал за възобновяването на пълноформатните руско-български отношения. Това заяви държавният глава на Руската федерация Владимир Путин след срещата с българския държавен глава Румен Радев в Сочи, предаде репортер на Агенция „Фокус“.\r\n„Както е известно, президентът на България пристигна по наша покана в рамките на мероприятия, свързани с отбелязването на годишнината от освобождението на българския народ от османско иго, от края на Освободителната война. Това е знаково събитие както за България, така и за нас. В рамките на дискусията – тя бе достатъчно подробна, информирах президента за нашите приоритети в двустранните отношения и за позициите на Русия по международните проблеми и въпроси. Считам, че тази визита е добър сигнал за възстановяването на пълноформатните руско-български отношения“, заяви Путин след срещата с българския президент.\r\n***Президентът на България Румен Радев съобщи, че е поканил руския държавен глава Владимир Путин в България през тази година, предава РИА Новости.\r\n„Иска ми се да възобновя своята покана към президента Путин да посети България през тази година, когато празнуваме 140-ата годишнина от освобождението на България, победата в Руско-турската война“, заяви Радев пред журналистите след края на преговорите с руския президент.\r\n***България ще съдейства в диалога между Европейския съюз и Русия, никой няма интерес да се връща към времената на Студената война, заяви пред журналистите президентът на България Румен Радев, цитиран от РИА Новости.\r\n„България ще съдейства за цялостното развитие на диалога и разбирателството между нашите страни, защото никой няма интерес да се връща към старите времена на Студена война в отношенията между Русия и ЕС“, заяви Радев след края на преговорите с руския държавен глава Владимир Путин.\r\n***Президентът на България Румен Радев разчита в хода на срещата с руския лидер Владимир Путин да обсъди възможните реални действия в областта на двустранните отношения, предава РИА Новости.\r\n„Очаквам, че днес ще направим стратегически преглед на нашите двустранни отношения, не само, за да констатираме нашите силни традиции и огромният потенциал, който съществува, но и за да обосновем необходимостта от реални действия“, заяви Радев на срещата с Путин.\r\n„Целта на моята визита е да възстановим диалога между нашите страни на най-високо ниво след многогодишното прекъсване. Защото този диалог има голямо значение във всички области, представляващи взаимен интерес“, добави той.\r\nРадев отбеляза, че отношенията между Русия и България се основават не само на политически или икономически интерес. „Те се основават на много дълбоки исторически, културни, духовни и езикови връзки между нашите народи. Това ни дава цяла редица преимущества и прави нашите отношения по-естествени“, отбеляза българския президент.\r\nТой също поздрави Путин с преизбирането му на поста президент на Руската Федерация и му пожела успех.\r\n***Политическият диалог между България и Русия е важен за успешното сътрудничество във всички области от взаимен интерес. Това каза президентът Румен Радев по време на срещата си с руския държавен глава Владимир Путин предаде репортер на Агенция „Фокус“. „Първо искам да Ви поздравя с преизбирането на тази висока и отговорна длъжност и да Ви пожелая успешен мандат. Целта на моята визита е да възстановим политическия диалог на най-високо ниво след дългогодишно прекъсване, защото този диалог е важен за успешното сътрудничество във всички области от взаимен интерес“, заяви президентът Радев. „Радостно е, че моята визита е в навечерието на празника на българската просвета и култура и на славянската писменост – 24 май. Още по-радостно е, че днес нашите народи празнуват заедно този празник“, отбеляза той. „Заедно отбелязваме и една знакова годишнина – 140 години от освобождението на България и Руско-турската освободителна война, благодарение на която България възкръсна на картата на Европа. Затова и нашите отношения са по-особени. Те не се основават на чисто политически и икономически интереси, а на дълбоките исторически, духовни, културни и езикови връзки между нашите народи. Това ни дава редица предимства и прави нашите отношения по-естествени и по-лесни. В същото време ни задължава да бъдем открити, да поставяме откровено всички теми, където имаме различни нерешени въпроси“, допълни още той. „Аз очаквам днес наистина да направим един стратегически преглед на нашите двустранни отношения, да констатираме не само силните традиции и огромния потенциал, който имаме, но и да обосновем необходимостта от реални действия. Имаме много взаимни интереси, в областта на търговията и на икономиката, на енергетиката, на образованието и на културата. Ще се радвам на един откровен и задълбочен диалог днес, който да даде основа и положителен импулс на нашите правителства да работят в тази насока“, каза още българският президент.\r\n*** Държавният глава на Русия Владимир Путин се срещна с президента на България Румен Радев и те обсъдиха възможностите за задълбочаване на икономическото сътрудничество, предава ТАСС.\r\n„В момента няма да влизам във въпроси от икономически характер, само ще отбележа, че през миналата година товарооборота между двете страни отбеляза ръст, което не може да не ни радва“, заяви Путин на откриването на срещата в тесен кръг. „Но пред нас има много по-големи възможности“.\r\nРуският държавен глава отбеляза, че след няколко дни Русия „ще има удоволствието да приеме министър-председателят на България“. „И с него също ще продължим тези дискусии“, заяви той.\r\nПриветствайки Радев в Сочи, Путин напомни, че българският лидер се намира на посещение в Русия във връзка със 140-ата годишнина от освобождението на българския народ от османско владичество. Според неговите думи, това е едно от съществените събития в общата история. „Но тя не се ограничава до това, обединява ни много“, подчерта руският президент. „Вдругиден отбелязваме Денят на славянската писменост“.\r\nОсвен това, Путин отбеляза, че е запознат с това, че Радев е посетил редица културни мероприятия в Москва и добави, че през есента в България ще се състоят аналогични културни събития.\r\n*** Броят на загиналите при експлозията в южния афганистански град Кандахар достигна до 16 души, ранените са 38, повечето от които цивилни, предава AFP, като се позовава на местните власти.\r\n„Последните данни показват, че има 16 загинали и 38 ранени, транспортирани в болница. Все още има две линейки на място, защото може да има затрупани под развалините хора“, заяви директор на болница в Кандахар. \r\nДанните бяха потвърдени от говорителя на губернатора на афганистанската провинция.\r\n*** Министерството на енергетиката на България ще представи на Москва различни варианти за използване на руското оборудване за АЕЦ „Белене“. Това се казва в документи към преговорите между президентите Владимир Путин и Румен Радев, които се водят в Сочи, предава TACC.\r\n„До края на юни 2018 г. Министерството на България трябва да представи варианти за използването на произведеното от руска страна оборудване, включително за рестартиране на проекта“, се казва в материалите, представени пред агенцията.\r\nОт тях става ясно също, че Русия може да завърши преговорите за VI блок на АЕЦ „Козлодуй“ в България до края на 2018 г.", "date": "2018.05.22", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/05/22/2525059/varna-baseynova-direktsiya-chernomorski-rayon-proveri-signal-za-martva-riba-v-beloslavsko-ezero-ne-sa-ustanoveni-bregovi-iztochnitsi-na-zamarsyavane.html", "text": "Експерти на Басейнова дирекция „Черноморски район“ и Регионална лаборатория при Изпълнителната агенция по околна среда във Варна провериха на място сигнал за мъртва риба в Белославско езеро. Това съобщиха от пресцентъра на Басейнова дирекция – Варна. При огледа на езерото бяха открити единични екземпляри от мъртва кая. Водата в езерото е с кафеникаво-червен цвят. Не са установени брегови източници на замърсяване, както и наличие на мазни петна в акваторията от разлив на нефтопродукти. Взети са две водни проби в района на Ферибота пред гр. Белослав на приблизително 500 метра от двете страни на канала. От контролираните показатели на място на брега на гр. Белослав са отчетени: pH – 7.52, температура на водата – 22.9°С, съдържание на разтворен кислород – 6.8 мг/л.  Показателите на водната проба от отсрещния бряг са: pH – 7.48, температура на водата – 22.1°С и съдържание на разтворен кислород 4.01 мг/л, при норма от 6.00 мг/л.\r\nРезултатите по останалите показатели се очакват след приключване на анализите.", "date": "2018.05.22", "title": "Варна: Басейнова дирекция „Черноморски район“ провери сигнал за мъртва риба в Белославско езеро, не са установени брегови източници на замърсяване"}
{"url": "http://www.focus-news.net/news/2018/05/22/2525060/borislav-sarafov-nsls-izvarsheni-sa-15-razpita-na-svideteli-i-pretarsvaniya-v-ofisi-sluzhebni-pomeshteniya-na-kat-blagoevgrad-i-domove.html", "text": "Извършени са 15 разпита на свидетели, които подкрепят първоначалната наш обвинителна теза, извършени са и претърсвания в 13 офиса, служебни помещения на КАТ и домове. Това обяви пред журналисти в Благоевград Борислав Сарафов, ръководител на Национална следствена служба по повод проведената спецакция на Дирекция „Вътрешна сигурност“ и Специализираната прокуратура в „Пътна полиция“ – Благоевград, при която беше задържан началникът ѝ ст. инсп. Данаил Стоицов, предаде репортер на Радио „Фокус“ – Пирин. В Благоевград Сарафов беше заедно с говорителят на Националната следствена служба и водещ следовател Мария Павлова и говорителят на Окръжна прокуратура – Благоевград прокурор Стоилова. Сарафов обясни, че са били огледани и са претърсени 6 автомобила. „Иззети са многобройни веществена доказателства като пари, незаконно притежаван боен пистолет, боеприпаси към него, мобилни телефони и компютър. Предмета на разследването е престъпление по служба и корупционни престъпления на началникът на „Пътна полиция“ – Благоевград ст. инсп. Данаил Стоицов“, каза още Сарафов. Той добави, че делото е образувано по сигнал на Дирекция „Вътрешна сигурност“ и днешните процесуално-следствени действия са били извършени съвместно и паралелно от следователи от Националната следствена служба, прокурори от Благоевград, подпомогнати от служители на ОДМВР – Благоевград. Сарафов заяви, че към този момент не може да каже колко човека са задържани. „Обвинението ще бъде такова, каквото прецени наблюдаващия прокурор. Аз най-общо Ви казах какъв е предметът на разследването – длъжностни престъпления и евентуално корупция. Възможно е да се повдигне и обвинение за подкуп“, уточни Сарафов.\r\nЛивия НИНОВА", "date": "2018.05.22", "title": "Борислав Сарафов, НСлС: Извършени са 15 разпита на свидетели и претърсвания в офиси, служебни помещения на КАТ - Благоевград и домове"}
{"url": "http://www.focus-news.net/news/2018/05/22/2525061/komisiyata-za-zashtita-na-potrebitelite-izdava-zapoved-za-neloyalna-praktika-na-organizatora-na-kontserta-na-smokie-zaradi-neloyalna-praktika.html", "text": "Комисията за защита на потребителите (КЗП) издава заповед за нелоялна практика на фирмата „ЛИВЛОВ“ ООД, организирала концерта на SMOKIE в Бургас поради това, че събитието не се е състояло на предварително посочените място и дата. Това съобщиха от пресцентъра на КЗП. Заедно с това фирмата ще понесе глоба до 30 000 лв. След влизането в сила на заповедта потребителите ще могат да претендират за възстановяване на платените за билетите суми.  \r\nКонцертът на SMOKIE трябваше да се състои на 9 февруари 2018 година в Бургас. Няколко дни преди датата на провеждането му организаторът е съобщил, че събитието ще бъде преместено във Варна. \r\nДокументалната проверка на КЗП установи, че в договора между организатора на концерта и компанията за продажбата на билетите „ТИКЕТ ПРО БЪЛГАРИЯ\" е записано, че отговорността за връщането на парите в подобни на този случаи е на организатора. \r\nДнес управителят на „ЛИВЛОВ“ ООД депозира в КЗП декларация, в която твърди, че не е получил от „ТИКЕТ ПРО БЪЛГАРИЯ\" сумите за издадените билети и в момента е в невъзможност да изплати парите за тях. Посочва още, че „няма преки отношения с потребителите”, но „носи морална отговорност” и поради това се ангажира да започне процедура по възстановяване на парите в срок от 3 дни от получаване на дължимите от разпространителя на билетите суми.  \r\nКомисията за защита на потребителите не счита, че предложеното решава проблема на хората, които не са получили обратно парите си, и продължава процедурата по издаването на заповедта за нелоялната практика. \r\nПо повод постъпили жалби от потребители от месец февруари до момента КЗП извърши редица проверки на разпространителя на билетите „ТИКЕТ ПРО БЪЛГАРИЯ\" ЕООД и на адреса на регистрация на фирмата на организатора „ЛИВЛОВ“ ООД, до когото впоследствие е изпратена и покана за явяване в Комисията. Усилията на институцията са насочени предимно в посока съдействие за възстановяване на парите на потребителите, които не са посетили преместения във Варна концерт. Поради съмнение за измама от страна на двете дружества, Комисията е изпратила жалбите на засегнатите граждани до Полицията.", "date": "2018.05.22", "title": "Комисията за защита на потребителите издава заповед за нелоялна практика на организатора на концерта на SMOKIE заради нелоялна практика"}
{"url": "http://www.focus-news.net/news/2018/05/22/2525062/predstoyashti-sabitiya-v-stranata-za-23-may-agentsiya-fokus.html", "text": "***\r\nОт 06.30 часа в сградата на Министерството на образованието и науката, ще бъде изтеглен изпитният вариант за втория задължителен зрелостен изпит по избор между 13 учебни предмета. Изтегленият номер на варианта ще важи за изпита по всеки предмет. Изпитът започва в 8.00 часа и продължава 4 астрономически часа, а за учениците със специални образователни потребности – 6 часа.\r\nОт 09.00 часа в МОН ще бъде изтеглен изпитният вариант за национално външно оценяване по математика за седмокласниците. Изпитът ще започне в 10.00 часа. Той се състои от 2 модула.\r\n***\r\nОт 09.00 часа ще започне редовното пленарно заседание на Народното събрание.\r\n***\r\nОт 09.00 часа в хотел „Балкан“ министърът на туризма Николина Ангелкова и министърът на енергетиката Теменужка Петкова ще открият на 23 май Международна конференция за макрорегионално сътрудничество в областта на туризма и енергетиката. \r\n***\r\nОт 09.00 часа в хотел „Балкан“ в присъствието на заместник министър-председателя Томислав Дончев и държавния секретар на Кралство Норвегия Ингвилд Стуб ще бъдат подписани споразумения за четири програми от новия програмен период на Финансовия механизъм на Европейското икономическо пространство и Норвежкия финансов механизъм 2014-2021 г.\r\n***\r\nОт 10.00 часа ще се проведе редовното седмично заседание на Министерския съвет.\r\n***\r\nОт 13.00 часа министърът на земеделието, храните и горите Румен Порожанов заедно с министъра на околната среда и водите Нено Димов ще посетят фермерски пазар, където ще бъдат представени продукти, произведени в зоните от  Натура 2000. Събитието ще се на традиционния фермерски пазар пред сградата на МЗХГ. \r\n***\r\nОт 09.30 часа в зала EFE на хотел „Маринела“ ще започне вторият ден от конфернецията „Шумът на парите“.\r\n***\r\nОт 10.00 часа зам.-министърът на регионалното развитие и благоустройството Малина Крумова ще се включи в дискусионен форум „Подобряване на капацитета на заетите лица във водния сектор в България“, който ще се проведе в парк хотел Москва. Събитието се организира от Българска асоциация по водите по проект „Насърчаване на заетостта във водния сектор“, финансиран от Оперативна програма „Развитие на човешките ресурси“. \r\n***\r\nОт 10.00 часа във фоайето на Софийската опера и балет ще се състои поклонението пред тленните останки на голямата наша оперна певица Христина Ангелакова.  Опелото на ще е от 12.30 часа в църквата „Света София“.\r\n***\r\nОт 10.00 часа в Учебния драматичен театър на НАТФИЗ ще се проведе тържествената церемония по повод дипломирането на „Випуск 2018“ и награждаване на най-талантливите абсолвенти.\r\n***\r\nОт 10.00 часа 3-ти състав на Специализирания наказателен съд ще заседава по дело срещу Румен В., на когото е повдигнато обвинение за безстопанственост в особено големи размери.\r\n***\r\nОт 11.00 часа омбудсманът Мая Манолова организира обществена дискусия по проблемите на здравеопазването в институцията на омбудсмана на ул. „Георг Вашингтон“ 22. \r\n***\r\nОт 11.00 часа зам.-кметът на Столичната община Евгени Крусев ще провери изпълнението на три пешеходни моста по река Владайска. Проверката ще се състои по река  Владайска при ул. „Камен Андреев“.\r\n***\r\nОт 11.00 часа в в киносалона на Академията на МВР ще се състои тържество по повод Деня на българската просвета и култура и на славянската писменост. \r\n***\r\nОт 11.00 часа в Националния пресклуб на БТА ще се проведе пресконференция на Българска федерация Триатлон и Община Сандански във връзка с Предстоящото откриване на сезона със състезанията по Акватлон, Суперспринт и Трипълмикс триатлон на 26 май в парк „Свети Врач“.\r\n***\r\nОт 12.00 часа в Националния пресклуб на БТА ще се проведе пресконференция на Българският арт и фолклорен център „Нестия“, фондация „Бъдност за талантите на България“ и „Делта център за изкуства и култура” във връзка с Националния фолклорен конкурс „Бъдност за талантите на България“, в рамките на кампанията „Да запалим и съхраним огъня български“. \r\n***\r\nОт 13.30 часа ще се проведе заседание на Прокурорската колегия на Висшия съдебен съвет.\r\n***\r\nОт 13.30 часа 11-и състав на Специализирания наказателен съд ще заседава по дело срещу Симеон Т., Добрин Д. и др., на които е повдигнато обвинение за организиране и ръководене на организирана престъпна група.\r\n***\r\nОт 13.30 часа 3-ти състав на Специализирания наказателен съд ще заседава по дело срещу Валентин П., Ивайло П. и др., на които е повдигнато обвинение за организиране и ръководене на организирана престъпна група.\r\n***\r\nОт 14.00 часа 14-и състав на Специализирания наказателен съд ще заседава по дело срещу Йоаннис С., Илиян С. и др., на които е повдигнато обвинение за организиране и ръководене на организирана престъпна група.\r\n***\r\nОт 14.15 часа 14-и състав на Специализирания наказателен съд ще заседава по дело срещу Красимир Г., на когото е повдигнато обвинение за организиране и ръководене на организирана престъпна група.\r\n***\r\nОт 18.00 часа в зала „Димитър Благоев“ на Градския съвет на БСП организира среща с дейци на културата, науката, образованието, медиите и читалищното дело по случай 24 май.\r\n***\r\nОт 18.00 часа в градината на Националната библиотека „Св. св. Кирил и Методий” ще бъде представена най-новата инсталация на художника Иван Мудов – „Камъни”.\r\n***\r\nОт 20.00 часа лидерът на БСП - София Калоян Паргов и народните представители от „БСП за България“ Николай Цонков и Петър Витанов ще участват в ежегодното почитане паметта на загиналите партизани от село Войнеговци, Столична община. Събитието ще се проведе пред партизанския паметник в селото. \r\n***\r\nОт 11.00 часа в кабинет 108  на Община Благоевград ще се проведе пресконференция на председателя на Общински съвет – Благоевград Радослав Тасков по повод предстоящото редовно заседание на ОбС.\r\n***\r\nОт 11.00 часа в зала № 5 на общината Звената за социални услуги в Благоевград ще се включат в отбелязването на 24 май- Ден на българската просвета и култура и на славянската писменост и Празник на града. \r\n***\r\nОт 13.30 часа в зала 5 на Община Благоевград ще се проведе пресконференция на тема „Актуални проблеми към настоящия момент, свързани с разпространението и употребата на наркотици“, организирана от Общинския съвет по наркотични вещества.\r\n***\r\nОт 18.00 часа в Градска художествена галерия ще бъде представена традиционна изложба, посветена на 24 май - Ден на българската просвета, култура и на славянската писменост и празника на Благоевград.\r\n***\r\nОт 19.00 часа в зала „Пейо Яворов“ ще се състои церемонията по удостояване с отличия „Училище на годината – 2018“. От 18.30 часа програмата ще започне с почетно шествие на знамената от 18.30 часа, което ще тръгне от Съдебната палата в града, ще премине през Градската градина и ще стигне до входа на Регионална библиотека „Димитър Талев“.  От 21.00 часа кметът д-р Атанас Камбитов ще даде специален прием за дейците на културата, образованието и науката в зала „22 септември”.\r\n***\r\nОт 10.00 часа в атриума на Бургаския свободен университет ще се проведе тържествената церемония за връчване  дипломите на Випуск 2018.\r\n***\r\nОт 18.30 часа в Галерия „13-то стъпало“ ще бъде открита изложбата „16:26:36“ на Нели Гаврилова.\r\n***\r\nОт 10.00 часа в обсерваторията ще се състои кръгла маса на тема \"Бъдещето на астрономическото образование в България\". \r\n***\r\nОт 10.30 часа в зала „Одесос“ в сградата на Археологически музей – Варна ще се проведе пресконференцията, свързана с предадени от Митница – Варна на РИМ – Варна антични и средновековни монети, задържани при опит за незаконно изнасяне и отнети в полза на Държавата.\r\n***\r\nОт 14.00 часа общинският съветник от ПП ГЕРБ Славчо Славов организира приемна за граждани в офиса на партията на ул. „Георги Бенковски” №1.\r\n***\r\nОт 18.00 часа в Градска Художествена Галерия „Борис Георгиев“ ще бъде представена юбилейната изложба скулптура и живопис „55“ на Христо Христов. \r\n***\r\nОт 10.00 часа в пресклуба на БТА ще се състои пресконференция на Бюрото по труда. \r\n***\r\nОт 17.30 часа таблата пред Факултета по изобразителни изкуства ще бъде открита изложба на ученици от специализираните паралелки по изобразително изкуство на СУ „Емилиян Станев“.\r\n***\r\nОт 17.30 часа в Изложбени зали „Рафаел Михайлов“ ще бъде представена колекцията-дарение на рисунки, акварел, графика на Димитър Казаков-Нерон (1933-1992) „Творците на Ловеч - диалог във времето“.\r\n***\r\nОт 18.00 часа в голяма зала на МДТ „Константин Кисимов“ ще се състои тържествена церемония по връчването на награда „Св. Патриарх Евтимий“ и връчване на награда „Култура“ на Община Велико Търново. След това ще се проведе празничен концерт на Духов оркестър при Община Велико Търново, Духов оркестър при СУ „Емилиян Станев“ и с участието на Васил Петров.\r\n***\r\nОт 10.00 часа в Регионалния пресклуб на БТА ще се проведе пресконференция, на която ще бъде представен проект  „Развитие на съвместният трудов пазар и трудовата мобилност в областта на строителството в Трансграничния район на Румъния и България ”,  финансиран по  Програма Interreg V-A Румъния-България 2014-2020.\r\n***\r\nОт 11.00 часа в залата на 6 ет. в административната сграда кметът на Община Видин Огнян Ценков ще даде пресконференция по актуални теми.\r\n***\r\nОт 18.00 часа заместник-кметът на Община Видин Венци Пасков ще присъства на тържествен концерт, посветен на  70-годишния юбилей на ДГ „Желязко Попниколов“ в Драматичен театър - Видин. \r\n***\r\nОт 18.00 часа в Градската концертна зала ще се състои церемония по връчване на наградите на кмета на Община Враца в системата на народната просвета и в областта на културата -2018 година.\r\n*** \r\nОт 16.30 часа в НЧ „Пробуда – 1904“ ще се проведе празничен фолклорен концерт „30 години Детски танцов състав“ при НЧ „Пробуда - 1904“. \r\n***\r\nОт 19.00 часа на пл. „Георги Измирлиев“ ще се проведе концерт от турнето Coca-Cola The Voice Happy Energy Tour.\r\n***\r\nОт 17.00 часа в концертна зала „Добрич“ ще се проведе юбилейно тържество на Детска градина № 10 „Слънчице“ по повод 50 години от създаването ѝ.\r\n***\r\nСъстезание „Най-добър секач“  ще се проведе на територията на „ДГС Дупница” – в местността Отовица, землището на с. Самораново. \r\n***\r\nОт 13.00  часа в хотел „Дипломат Плаза“ Камарата на строителите в България и Искра Михайлова, председател на Комисията по регионално развитие към Европейския парламент, организират съвместна конференция на тема „Инвестиции и инфраструктура в Северна България“. Участие ще вземе зам.-министъра на регионалното развитие и благоустройството Малина Крумова.\r\n***\r\nОт 09.00 часа в зала 2 на Окръжен съд ще се гледа делото срещу Ивайло П., който е обвинен, че при управлението на моторно превозно средство причинява смъртта на друго лице\r\n***\r\nОт 09.30 часа в зала 5 на Окръжен съд ще се гледа делото срещу Йордан С., Марин П., Александър К. и Александър Д.\r\n***\r\nОт 12.00 часа в Заседателната зала на Община Пловдив ще се проведе пресконференция по повод предстоящото дванадесето издание на Международния фестивал за театър и съвременен танц „Черната кутия“, който ще се проведе от 30 май до 6 юни.\r\n***\r\nОт 18.30 часа в голямата зрителна зала на Дома на културата „Борис Христов“ ще се състои тържествената церемония за удостояване с ежегодната Награда „Пловдив“.\r\n***\r\nОбщинските съветници от ГЕРБ организират приемни за граждани. От 16.00 часа в офиса на ГЕРБ в район „Южен” на ул. ”Академик Петър Динеков” №1А  срещи ще проведат Радослава Ташкова и Георги Василев. От 17.00 часа Ани Лафчиева ще има приемна в офиса на ГЕРБ в район „Източен” на ул. ”Коста Паница” №5, от 17.30 часа отново там ще се проведе среща с  \r\nЕмил Русинов.\r\n***\r\nОт 17.00 часа по ул. „Александровска“ ще тръгне шествие на деца и родители с 60 м. национален флаг под надслов „12 просветлени столетия, 12 века българска книжовна светлина“. Събитието е по повод Деня на българската просвета и култура и на славянската писменост - 24 май.\r\n***\r\nОт 17.00 часа в стая 201 на Регионално управление на образованието – Сливен ще се наградят абитуриентите със специални образователни потребности.\r\n***\r\nОт 13.00 часа в Регионалния пресклуб на БТА ще се проведе пресконференция на ПП Възраждане.\r\n***\r\nОт 17.00 часа в Кукления театър ще се проведе празничен концерт 70 години ДГ „Зорница“ № 2.\r\n***\r\nОт 17.00 часа в Големия салон на читалището ще се проведе Тържествена церемония за връчване символите на удостоените със званието „Почетен гражданин на град Тополовград“, след което ще започне концертът „С песните на Тополовград“, в който участват Мъжката вокална група и Детската певческа формация „Кокетки“.", "date": "2018.05.22", "title": "Предстоящи събития в страната за 23 май (Агенция „Фокус“)"}
{"url": "http://www.focus-news.net/news/2018/05/22/2525063/haskovo-na-spetsialna-tseremoniya-v-obshtinata-byaha-nagradeni-uchitel-uchenik-i-deets-na-kulturata-za-2018-godina.html", "text": "Наградите за учител, ученик и деец на културата за 2018 година бяха връчени днес в зала „Хасково“ на Общината. Това съобщиха от пресцентъра на Община Хасково. Отличията „Учител на годината“, и „Културен деятел от областа на изкуствата, библиотечното или музейното дело“ се връчва за втора поредна година, а за първи път приза „Ученик на годината“. \r\nВ приветствието си кметът Добри Беливанов заяви: „В навечерието на 24 май – Денят на българската просвета и култура и на славянската писменост, искам да поздравя Вас учителите, че имате безкрайно  търпение и проявявате безупречен професионализъм да водите децата по пътя на просвещението. Аз самият в началото на кариерата си съм за кратко съм бил учител и знам, че тази професия е призвание а когато видиш реализирани децата, на които си преподавал е чувство на изпълнен дълг. Изказвам и своите адмирации към учениците номинирани за ученик на годината. За пореден път се чувствам горд, че Хасково е дом на толкова умни и способни млади хора. За мен е чест, че се познавам с някои от тях лично. Пожелавам ви винаги да сте първи, да успявате да сбъдвате мечтите си и да не спирате да мечтаете!“\r\nЕкспертна комисия назначена от председателя на Общинския съвет Таня Захариева оцени подадените номинации за „Учител на годината“ и „Културен деятел от областта на изкуствата, библиотечното или музейното дело“. За учител в предучилищното образование призът бе присъден на Ирена Лилова, учител в ДГ „Славейче“, Данка Костадинова е наградена в категория преподавател в начален етап на основна образователна степен, тя е учител в ОУ „Иван Рилски“ Хасково. В категория гимназиален учител бе отличена Маргарита Добрева, учител по английски език в ЕГ „Проф. д-р Асен Златаров“.\r\nПризът „Културен деятел от областта на изкуствата, библиотечното или музейното дело“ е за Георги Граматиков, дългогодишен директор на РИМ - Хасково.\r\nПлакетите на отличените и парични награди към тях бяха връчени от председателя на общински съвет Хасково Таня Захариева.\r\nКомисия назначена от кмета на Общината Добри Беливанов определи носителите на приза „Ученик на годината“. В направление спорт призът е за Валерия Миладинова ученичка в 12 клас на СУ „Стфан Караджа“ национален състезател по хандбал. „Ученик на годината в хуманитарна област е Тодор Кирев от 12 клас на ЕГ „Проф. д-р Асен Златаров“, носител на множество престижни награди и сертификати в конкурси и олимпиади по български език и литература и английски език. В природо-математическа област за „Ученик на годината“ бе награден Нури Хасан от 11 клас в ПМГ „Акад. Боян Петканчин“, сред множеството постижения на ученика е и златен медал от открито първенство на Азия по математика. В направление „Професионално образование“ „Ученик на годината е Благомира Бойчева от 12 клас на ПГ по туризъм. \r\nОтличените ученици получиха плакети и парични награди от кмета на Общината Добри Беливанов.", "date": "2018.05.22", "title": "Хасково: На специална церемония в Общината бяха наградени учител, ученик и деец на културата за 2018 година"}
{"url": "http://www.focus-news.net/news/2018/05/22/2525064/sofiya-vavezhda-se-vremenna-organizatsiya-na-dvizhenieto-za-provezhdane-na-proleten-bazar-na-knigata.html", "text": "Въвежда се временна организация на движението за провеждане на „Пролетен базар на книгата”. Това съобщиха от пресцентъра на Столична община. До 19.30 часа днес, от 08.30 до 19.30 часа на 25 май 2018 г., от 08.30 до 19.30 часа на 28 май 2018 г. и от 17.00 до 19.30 часа на 03 юни 2018 г. се забранява престоят и паркирането на пътни превозни средства с изключение на автомобилите обслужващи мероприятието на бул. „Патриарх Евтимий” в частта до ул. „Проф. Фритьоф Нансен” от страната на НДК.", "date": "2018.05.22", "title": "София: Въвежда се временна организация на движението за провеждане на „Пролетен базар на книгата”"}
{"url": "http://www.focus-news.net/news/2018/05/22/2525065/sliven-zatvoreni-za-avtomobili-nad-10-t-sa-prohodite-tvardishki-i-vratnik.html", "text": "Затворени за автомобили над 10 т са проходите Твърдишки и Вратник, съобщиха от Областно пътно управление. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Пътищата в Сливенско са сухи и нормално проходими. Няма въведени ограничения за пътуващите. Натоварено е движението по АМ „Тракия“ и по пътя Сливен – Ямбол.", "date": "2018.05.22", "title": "Сливен: Затворени за автомобили над 10 т са проходите Твърдишки и Вратник"}
{"url": "http://www.focus-news.net/news/2018/05/22/2525067/evropeyskiyat-parlament-sreshta-s-mark-zukarbarg-v-evropeyskiya-parlament-dnes-v-1920-ch-balgarsko-vreme.html", "text": "Създателят и главен изпълнителен директор на Фейсбук, Марк Зукърбърг, ще пристигне в Европейския парламент по-късно днес за среща с председателя на ЕП Антонио Таяни и политическото ръководство на Парламента. Срещата ще започне около 19:20 ч. българско време и в нея ще участват председателят и докладчикът на Комисията по граждански свободи, правосъдие и вътрешни работи на ЕП. Срещата ще се състои в същата седмица, през която влиза в сила Общият регламент на ЕС относно защитата на данните, с който се определя нов световен стандарт за неприкосновеност на данните на потребителите, съобщи пресслужбата на Европейския парламент.\r\nЗаседанието на Председателския съвет ще бъде предавано на живо и ще бъде достъпно чрез онлайн излъчване и в акаунта във Фейсбук на Парламента. То ще бъде излъчено на живо и по EbS+. \r\nВ 19:00 ч. българско време председателят Таяни ще се срещне с г-н Зукърбърг преди заседанието на Председателския съвет.  EbS+ ще излъчи видеоматериал от кръглата маса. \r\nПресконференция \r\nВ 20:30 ч. българско време председателят Таяни ще даде пресконференция в залата за пресконференции на Европейския парламент (която също ще бъде излъчена на живо по EbS+). Ще бъдат представени и резултатите от срещата. \r\nВръзки: \r\nСега е ред на Съвета да договори своята позиция относно следващата МФР, чието приемане ще се нуждае от съгласието на Парламента. Евродепутатите призоваха преговорите между ЕП, Съвета и Комисията да започнат незабавно с цел евентуално постигане на споразумение преди европейските избори през 2019 г.", "date": "2018.05.22", "title": "Европейският парламент: Среща с Марк Зукърбърг в Европейския парламент днес в 19:20 ч. българско време"}
{"url": "http://www.focus-news.net/news/2018/05/22/2525066/borislav-sarafov-nsls-golyama-suma-pari-i-nezakonno-orazhie-sa-izzeti-ot-kabineta-na-nachalnika-na-patna-politsiya-blagoevgrad.html", "text": "Няколко човека са задържани по Закона за министерството на вътрешните работи, но те не са лица, задържани по досъдебното производство. Това обяви пред журналисти в Благоевград Борислав Сарафов, ръководител на Национална следствена служба по повод проведената спецакция на дирекция „Вътрешна сигурност“ и Специализираната прокуратура в „Пътна полиция“ – Благоевград, при която бе арестуван началникът ѝ ст. инсп. Данаил Стоицов, предаде репортер на Радио „Фокус“ – Пирин. „Дали ще има някой с процесуална мярка 72 часа зависи от Прокуратурата. Това ще се реши в края на днешния ден или утре. Процесуално-следствените действия продължават и в момента. Екипите са по места. Аз също идвам от едно от местата, които претърсваме и оглеждаме“, каза още Сарафов. Той добави, че не може да каже каква е сумата, иззета при обиските, извършени през деня. „Може би за някой милионер не са много, но за някой пенсионер са. Зависи от гледаната точка. Не можем да кажем каква сума точно е намерена“, добави Сарафов. Той заяви, че парите са били открити в служебния кабинет на началникa на „Пътна полиция“ – Благоевград ст. инсп. Данаил Стоицов. Според Сарафов парите, които са открити и иззети са хиляди и не е трябвало да бъдат там. „Пистолетът също е намерен в служебния му кабинет. Повече подробности по случая ще станат ясни може би в рамките на утрешния или следващите дни. Оръжието, което е открито, е незаконно, като за него няма надлежно разрешително“, подчерта Сарафов. Той заяви, че групата е наблюдавана от няколко месеца, в рамките на които е текло разследване с всички необходими и възможни оперативно-технически и процесуални действия и мероприятия.\r\nЛивия НИНОВА", "date": "2018.05.22", "title": "Борислав Сарафов, НСлС: Голяма сума пари и незаконно оръжие са иззети от кабинета на началника на „Пътна полиция“ – Благоевград"}
{"url": "http://www.focus-news.net/news/2018/05/22/2525068/sofiya-pp-abv-provezhda-protest-v-podkrepa-na-izgrazhdaneto-na-aets-belene-i-yuzhen-potok.html", "text": "ПП АБВ провежда протест в подкрепа на изграждането на АЕЦ „Белене” и „Южен поток”, предаде репортер на Агенция „Фокус”. Председателят на партията Румен Петков обяви пред журналисти, че вижда в лицето на канцлера Меркел неприкрит руски шпионин. „Тя онзи ден каза, че на проекта „Северен поток” гледат като на икономически проект. Нима България няма своите икономически и социални интереси? Всички анализи показват, че 2030 година в нашия регион ще има липса на 4000 мв./ч. енергия. През 2035 година ще са 7000 мв./ч.”, каза още той. „Откривам днешния митинг, с който искаме 50 000 работни места, с който искаме ново качество на образованието, нови технологии, усещане за сигурност за развитие днес и тук. Това, че сме заедно ни дава самочувствието, че носим една кауза, която заслужава битката, водена от нас, защото сме най-последователни от повече от десетилетие”, каза Румен Петков във встъпителните си думи, с които откри протеста.", "date": "2018.05.22", "title": "София: ПП АБВ провежда протест в подкрепа на изграждането на АЕЦ „Белене” и „Южен поток”"}
{"url": "http://www.focus-news.net/news/2018/05/22/2525069/api-vazstanoveno-e-dvizhenieto-po-pat-i-6-pirdop-anton.html", "text": "Възстановено е движението по път I-6 Пирдоп – Антон. Това съобщиха от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.05.22", "title": "АПИ: Възстановено е движението по път I-6 Пирдоп – Антон"}
{"url": "http://www.focus-news.net/news/2018/05/22/2525070/sport-arsenal-shte-obyavi-unay-emeri-za-menidzhar-do-dni.html", "text": "Арсенал ще назначи бившият треньор на Пари Сен Жермен Унай Емери за мениджър до края на седмицата, съобщават английските медии. Според испанската преса ръководството на лондончани е водило преговори с общо десет кандидати за поста, но единственият, с който се е стигнало до преговори за предлагане на договор е бил испанският специалист, който бе уволнен от парижкия гранд заради лошите си резултати в Шампионската лига, въпреки че безапелационно стана шампион на Франция.", "date": "2018.05.22", "title": "Спорт: Арсенал ще обяви Унай Емери за мениджър до дни"}
{"url": "http://www.focus-news.net/news/2018/05/22/2525072/nimh-utre-vremeto-shte-bade-slanchevo-sledobed-nad-zapadnite-rayoni-se-ochakva-da-prevali-i-pregarmi.html", "text": "Атмосферното налягане ще остане малко по-високо от средното за май. През нощта ще преобладава ясно и почти тихо време. Утре ще бъде слънчево. След обяд над западните райони от страната ще се развива купеста и купесто-дъждовна облачност и на много места там ще превали, възможно е и да прегърми. Ще духа до умерен вятър от източната четвърт. Максималните температури ще са между 25 и 30°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Мартин Славчев. \r\nПо Черноморието ще бъде предимно слънчево. Ще духа слаб до умерен вятър от източната четвърт. Максималните температури ще са 21°-23°. Температурата на морската вода е 19°-23°. Вълнението на морето ще бъде 2 – 3 бала.  \r\nВ планините ще преобладава слънчево време. Около обяд в масивите от Западна България ще се развива купеста и купесто-дъждовна облачност и главно в следобедните часове ще има краткотрайни валежи с гръмотевици, в отделни райони - значителни. Ще духа умерен вятър от източната четвърт. Максималната температура на височина 1200 метра ще е около 18°, на 2000 метра – около 11°.\r\nВ четвъртък и петък нараства вероятността за по-интензивни гръмотевични бури и локални валежи, има условия и за градушки. Първия ден явленията ще са главно в югозападната половина от страната, втория - из цялата страна. Вятърът ще се ориентира от изток-североизток, в Източна България и ще се усили. Дневните температури ще се задържат около и малко по-високи от обичайните за втората половина от май. В събота остава вероятността за превалявания в следобедните часове, на повече места в източната половина от страната и в планините. Температурите временно ще се понижат. Ще се задържи ветровито, повече в източните райони.", "date": "2018.05.22", "title": "НИМХ: Утре времето ще бъде слънчево, следобед над западните райони се очаква да превали и прегърми"}
{"url": "http://www.focus-news.net/news/2018/05/22/2525071/sofiya-ot-demokratichna-balgariya-startiraha-protest-sreshtu-tozi-na-pp-abv.html", "text": "Стартира контрапротестът на Демократична България срещу този на ПП АБВ, предаде репортер на Агенция „Фокус”. Протестиращите, разположени от другата страна на булеварда, точно срещу протестът на ПП АБВ започнаха митинга със скандиране на думата „мафия”. Лидерът на ПП „Да България” Христо Иванов каза следното: „Ние сме за това в българската политика да има ясно поемане на отговорност. Бойко Борисов, който се крие зад АБВ излъга своите избиратели - той не се е явявал с програма, която включва построяването ѝ. Не се е явил с програма, която предполага отказ от съдебна реформа и влизане в банковия съюз, което означава да храним гнили ябълки в банковата система”.", "date": "2018.05.22", "title": "София: От Демократична България стартираха протест срещу този на ПП АБВ"}
{"url": "http://www.focus-news.net/news/2018/05/22/2525075/vidin-natovaren-e-trafikat-po-republikanskata-patna-mrezha-v-oblastta.html", "text": "Натоварен е трафикът по републиканската пътна мрежа във Видинска  област. Това каза за Радио „Фокус“ – Видин дежурният служител в Областно пътно управление. В посока за граничен пункт „Дунав мост 2“ се движат предимно тежкотоварни автомобили към граничния пункт, най-оживен е трафикът в участъка между Видин и Дунавци. Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 с. Буковец – с. Слана бара в участъка между с. Буковец и с.Слана бара е ограничено поради авариен ремонт на мост над р. Тополовец. Във Видин трафикът е натоварен в централната градска част, на входно изходните артерии на града и по бул.“Панония“.\r\nАнна ЛОЗАНОВА", "date": "2018.05.22", "title": "Видин: Натоварен е трафикът по републиканската пътна мрежа в областта"}
{"url": "http://www.focus-news.net/news/2018/05/22/2525074/mvr-mashtabno-operativno-taktichesko-uchenie-provedoha-rdpbzn-yambol-i-rdpbzn-burgas-v-obshtina-elhovo.html", "text": "Мащабно оперативно-тактическо учение проведоха РДПБЗН – Ямбол и РДПБЗН – Бургас в община Елхово. Това съобщиха от пресцентъра на МВР. След приключване на учението и направения анализ ст. комисар Красимир Шотаров, директор на Дирекция „Оперативни дейности“ при ГДПБЗН, под чието наблюдение се реализираха тактическите действия, даде положителна оценка и поздрави всички участници. Той благодари на служителите и партньорите, изпълнили на високо ниво поставените им задачи, както и за навременната им реакция и действия при внезапна промяна в обстановката. Ст. комисар Шотаров отчете много добра координация с общинския щаб. Той изрази удовлетвореност от показаната степен на подготовка на изпълнителния и ръководния състав на РДПБЗН – Ямбол и РДПБЗН - Бургас, участниците в щабовете за ръководство на действията, както и на участниците от другите съставни части на Единната спасителна система. \r\nЦелта на проведеното днес учение бе организиране и управление на силите и средствата при ограничаване и ликвидиране на последствията от възникнало наводнение на територията на община Елхово. Мащабните тактико-тренировъчни дейности бяха ръководени от  директора на РДПБЗН – Ямбол комисар Кольо Гяуров. В учението се включиха и сили на ОДМВР – Ямбол,  ЦСМП – филиал Елхово, БЧК - Ямбол, Община  Елхово, Доброволно формирование при Община Елхово. \r\nПо сценарий, след значителни валежи от дъжд през предходните дни и повишаване нивото на р. Тунджа и притоците ѝ, на територията на община Елхово възниква кризисна обстановка. Изкуствен канал на р. Тунджа, изграден на територията на градския парк в Елхово, е пред преливане и създава опасност от наводняване на обекти, жилищни сгради и дворове в северната част на града. Съобщава се за проблеми в електроснабдяването в града и наводнени приземни помещения в ОУ „Св. Паисий Хилендарски“- Елхово. Компроментирана е стената на язовир, находящ в землището на село Гранитово. Водоемът е част от каскада от три микроязовира и при скъсване на стената му съществува опасност от заливане на къщи в селото. Във връзка с усложнената обстановка на територията на община Елхово са оповестени членовете на общинският щаб за изпълнение на плана за защита при бедствия. Свикан е Оперативният щаб  на РДПБЗН-Ямбол. Задействан е  планът за действия  при кризи, извънредни ситуации и защита при бедствия в частта „Действия при наводнения”. Обстановката се усложнява, след като на тел. 112 са получени сигнали за бедстващи хора в района на екопътека „Долна топчия“ и за възникнал пожар в ОУ „Св. Паисий Хилендарски“- Елхово. \r\nУчебните действия са проведени на четири места - два терена в градския парк на Елхово, в ОУ „Св. Паисий Хилендарски“ и на язовир в землището на село Гранитово. \r\nВ резултат на проведените съвместни действия на пожарникари и доброволци  е изградена временна защитна дига на територията на градски парк Елхово. При последвалите  задачи пожарникари, спасители, червенокръстци и спасяват четирима бедстващи туристи, останали на остров в р. Тунджа, а водолазни екипи издирват и изваждат от водите на реката тялото на  мъж. На пострадалите е оказана първа долекарска помощ на място и са транспортирани за лечение. Своевременно, поради възникнал пожар, над 360 ученици и персонал от ОУ „Св. Паисий Хилендарски“ са евакуирани. Извършени са пожарогасителни действия в сградата, като са намерени и изведени два деца, останали вътре. След оценка на обстановката са предприети действия за източване на язовир, находящ се до село Гранитово, като за целта е използван хидромоторен модул.", "date": "2018.05.22", "title": "МВР: Мащабно оперативно-тактическо учение проведоха РДПБЗН – Ямбол и РДПБЗН – Бургас в община Елхово"}
{"url": "http://www.focus-news.net/news/2018/05/22/2525077/svezhina-dimitrova-direktor-na-naop-nikolay-kopernik-varna-nagradite-zavoyuvani-ot-nashite-uchenitsi-sa-stotitsi.html", "text": "Варненската астрономическа обсерватория е открита на 22 май 1968 година. Това каза за Радио „Фокус“ – Варна директорът Свежина Димитрова. „Първият директор е бил Николай Петров, а след него са били директори Захари Дончев, Иван Иванов и аз, като първи представител жена, заела тази позиция. През тези 50 години варненската обсерватория е доказала мястото си в света на астрономията и образованието, защото наградите, завоювани от нашите ученици са стотици“, добави тя. По думите ѝ наградите са в областта на физиката и астрономията, на астрофизиката, на олимпиадите по астрономия и астрофизика, а също и от конкурсите, които са били организирани от НАСА и от много международни конкурси, проекти и програми. „За това принос имат всички мои колеги – Ева Божурова, г-жа Радева, Иванка Гецова и Иван Иванов, както и всички колеги, които са работили преди нас в обсерваторията и с които работим“, допълни Свежина Димитрова.\r\nМилена СТОЕВА", "date": "2018.05.22", "title": "Свежина Димитрова, директор на НАОП „Николай Коперник“- Варна: Наградите, завоювани от нашите ученици, са стотици"}
{"url": "http://www.focus-news.net/news/2018/05/22/2525076/georgi-parvanov-prezident-na-balgariya-2002-2012-g-darzhavnoto-uchastie-v-proekta-aets-belene-e-neobhodimo-uslovie-za-garantirane-na-sigurnostta.html", "text": "Държавното участие в проекта АЕЦ „Белене” е необходимо условие за гарантиране на сигурността. Това каза президентът на Република България за периода 2002-2012 Георги Първанов по време на протест на ПП АБВ в подкрепа на изграждането на АЕЦ „Белене” и „Южен поток”, предаде репортер на Агенция „Фокус”. „Идеята на протеста е отново, за пореден път да дадем своето рамо за това да падне мораториумът в Народното събрание, да се ускори строителството и в бъдеще да имаме нова атомна централа „Белене”, която ще даде чиста енергия, ще осигури много работни места, ще може да генерира инвестиции в бюджета и българската икономика за десетки милиарди. Подсигуряването, гаранцията в района на Белене е многократно по-високо от това, което се изисква”, каза още Първанов. По думите му в света няма губеща ядрена централа и в никакъв случай изграждането на централата може да е над 10 млрд. евро. „Това е една от най-евтините централи, които се строят в момента. Смятам, че въпреки закъснението, това е много рентабилен проект”, допълни още той.\r\nЦветелин ДИМИТРОВ", "date": "2018.05.22", "title": "Георги Първанов, президент на България (2002-2012 г.): Държавното участие в проекта АЕЦ „Белене” е необходимо условие за гарантиране на сигурността"}
{"url": "http://www.focus-news.net/news/2018/05/22/2525073/reaktsiite-v-ruskata-presa-prez-vtoriya-den-na-poseshtenieto-na-rumen-radev-v-rusiya-obzor.html", "text": "„РИА Новости“ : Радев покани Путин в България „РИА Новости“ : Президентът на България иска да възстанови диалога с Русия „РИА Новости“ : Пушков определи като „груба грешка“ отказа на България от „Южен поток“ „РИА Новости“ : София ще съдейства за диалога между ЕС и Русия, заяви президентът на България „РИА Новости“ : „Росатом“ има намерение да участва в търга за построяването на АЕЦ „Белене“ в България „РИА Новости“ : Владимир Путин смята, че визитата на българския президент е сигнал за възобновяване на отношенията  „РИА Новости“ : Удар по глобалната йерархия: Русия принуди европейците да направят най-страшното „РИА Новости“ : Междудържавните отношения между Русия и България „ТАСС“ : Путин ще се срещне с президента на България и двамата ще обсъдят перспективите пред сътрудничеството между двете страни „ТАСС“ : Путин и Радев обсъдиха възможностите за задълбочаване на икономическото сътрудничество „ТАСС“ : Радев покани Путин на официална визита в България „ТАСС“ : Владимир Путин заяви, че визитата на българския президент ще помогне за възобновяването на пълноформатните отношения между страните „ТАСС“ : Александър Новак заяви, че Русия е готова да разгледа газовите проекти с България при гаранции от София и Брюксел „Интерфакс“ : Путин съобщи за предстоящи преговори с премиера на България „НСН“ : Изключително груба газова грешка: Как България изпусна своя шанс „НСН“ : От Съвета на Федерацията нарекоха грешка отказа на България от „Южен поток“ „Федеральное агентство новостей“ : Президентът на България покани Владимир Путин да посети страната през 2018-а година „Федеральное агентство новостей“ : Путин обсъди задълбочаването на икономическото сътрудничество с президента на България „Федеральное агентство новостей“ : Путин видя „добър сигнал“ във визитата на българския президент „Агенция REX“ : България отново се нуждае от руски газ „Рамблер/новости“ : България се опитва да заслужи „газовата прошка“ на Русия „EADaily“ : Президентът на България обяви намерението на страната си да възстанови диалога с Русия „Взгляд“ : Пушков коментира надеждите на София за „Български поток“ „Коммерсантъ“ : Спомени за изпуснатия газ „Коммерсантъ“ : Президентите на България и Русия поставиха срокове за АЕЦ „Белене“ „Комсомольская правда“ : Президентът на България обяви намеренията на страната си да възстанови загубения диалог с Русия „Комсомольская правда“ : Преди четири години България се отказа от строителството на Южен поток „Известия“ : Пушков определи като грешка отказа на България от „Южен поток“ „Российская Газета“ : Путин и Радев обсъдиха възстановяването на диалога между България и Русия „ВЕДОМОСТИ“ : България се отказа да купува руски изтребители „ТВ Цариград“ : След 13 години: България помоли Русия да помогне за възобновяването на проекта АЕЦ „Белене“ „ТВ Цариград“ : Груба грешка: Пушков разказа как Турция и Германия  “URA.Ru” : Пушков коментира намеренията на България да прокара газопровод от Русия „Российский Диалог“ : Пушков обясни с няколко думи какво загуби България от отказа си да построи „Южен поток“ „iReactor“ : Президентът на България предложи на Путин да възобнови строителството на „Южен поток“ „ТВ 360“ : Българският президент покани Путин в своята страна за възстановяване на диалога „Южный Федеральний“ : „Български поток се появи като идея в навечерието на пускането на „Турски поток „Утро.Ru“ : Европа направи груба грешка по отношение на „Южен поток“ „Газета.Ru“ : Путин се срещна с президента на България „Life.ru“ : Президентът на България обяви, че страната му има желание да възстанови диалога с Русия „Life.ru“ : Пушков определи като грешка отказа на България от „Южен поток“ „Интернет издание Багнет“ : Президентът на България инициира директен газопровод от Русия„Свободная Пресса – Поволжье“ : Колко са нужни на Европа руските газопроводи\r\nРедакция:", "date": "2018.05.22", "title": "Реакциите в руската преса през втория ден на посещението на Румен Радев в Русия (ОБЗОР)"}
{"url": "http://www.focus-news.net/news/2018/05/22/2525080/sofiya-lek-avtomobil-e-blasnal-dvama-peshehodtsi-v-rayona-na-pilonite-kray-ndk.html", "text": "Лек автомобил е блъснал двама пешеходци в района на пилоните край НДК. Това съобщиха за Агенция „Фокус“ от пресцентъра на МВР. Пешеходците са пострадали. Насочен е полицейски екип към местопроизшествието. Сигналът е подаден около 19.00 часа.", "date": "2018.05.22", "title": "София: Лек автомобил е блъснал двама пешеходци в района на пилоните край НДК"}
{"url": "http://www.focus-news.net/news/2018/05/22/2525081/aktsenti-v-sutreshniya-blok-dobro-utro-balgariya-na-23-may.html", "text": "Какво трябва да се подобри в социалните услуги, домашните грижи за независим и достоен живот? Защо е необходима дългосрочната грижа за възрастните хора? Какви възможности дава Норвежкият финансов механизъм? Темата ще коментираме в сутрешния блок „Добро утро, България“ на Радио „Фокус“ със заместник-генералния директор на Българския Червен кръст д-р Надежда Тодоровска. \r\nКакъв е отзвукът от срещата между президентите на България и Русия – Румен Радев и Владимир Путин в Сочи, която е първата по рода си за последните 10 години. Постигна ли визитата целите си, които според българския държавен глава са да бъде подновен политическия диалог на най-високо ниво? Или посещението дава сигнал за възобновяването на пълноформатните руско-български отношения, както се изрази президентът на Руската федерация? За междудържавните отношения ще разговаряме с политолога Татяна Буруджиева.\r\nФестивал на еко и био производители ще се проведе между 24 и 26 май в Садово. За него ще научим повече от интервюто на Весела Кръстева от Радио „Фокус“ – Пловдив с организатора на събитието Нели Дакова. \r\nСлед новините в 09.00 часа, гост в ефира на Радио „Фокус“ ще бъде министърът на околната среда и водите Нено Димов, с който ще разговаряме за работата на Министерството на околната среда и водите по време на Българското Председателство на Съвета на ЕС, както и за актуалните еко новини.\r\nТези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.05.22", "title": "Акценти в сутрешния блок „Добро утро, България“ на 23 май"}
{"url": "http://www.focus-news.net/news/2018/05/22/2525084/stanimir-stanimirov-rafting-instruktor-pri-dobri-meteorologichni-usloviya-tazi-godina-rafting-sezonat-shte-prodalzhi-do-oktomvri-noemvri.html", "text": "При добри метеорологични условия тази година рафтинг сезонът ще продължи до октомври – ноември. Това каза в интервю за Радио „Фокус“ – Пирин Станимир Станимиров, инструктор по рафтинг, каяк и алпинизъм в Община Симитли. Той отбеляза, че по традиция сезонът е започнал в последната събота и неделя на месец март. Станимиров отбеляза, че високите нива на реките през пролетния сезон не са проблем за спускане по бързеите на река Струма. „Като цяло нивата на водите не ни притесняват, но е важно да уточним, че от няколко години имаме издадена заповед от Областният управител на Благоевград, според която е определено ниво на нивата за клиентите и ако то надвишава допустимите стойности не пускаме клиенти по реката в основното трасе“, каза още Станимиров. По думите му в такива периоди хората, които не са специалисти, биват допускани единствено по трасето, което от село Железница до базата, като то минава и през целият град Симитли. „Другото трасе, което е през самото Кресненско дефиле и има опасност от инциденти не пускаме хора. Всичко това е урегулирано, защото все пак безопасността на хората е от първостепенно значение“, подчерта Станимиров.\r\nЛивия НИНОВА", "date": "2018.05.22", "title": "Станимир Станимиров, рафтинг инструктор: При добри метеорологични условия тази година рафтинг сезонът ще продължи до октомври – ноември"}
{"url": "http://www.focus-news.net/news/2018/05/22/2525082/tasko-ermenkov-se-izvini-za-publikatsiyata-za-vodata-v-sofiya-bsp-nyama-da-go-izklyuchi-ot-parlamentarnata-grupa-obzor.html", "text": "Призиви за оставки и извинения за поста на Таско Ерменков за водата в София белязаха извънредното пленарно заседание. След като на 21 май ГЕРБ внесе сигнал прокуратурата срещу депутата от БСП Таско Ерменков и поиска оставката му заради публикация, че водата в София е отровна, темата бе продължена и на следващия ден, когато парламентът проведе извънредно заседание. Действията на Таско Ерменков и исканата след това оставка на депутата от страна на ГЕРБ бе обсъдено първо на заседание на парламентарната група на „БСП за България“. След него лидерът на партията Корнелия Нинова разкритикува начина, по който Таско Ерменков е представил информацията за замърсяване на водата в София. По думите ѝ обаче това не е основание да бъде изключен от групата, но пък е достатъчно, за да поднесе извинение на софиянци, които са се почувствали засегнати или заплашени по някакъв начин. Ерменков направи това от парламентарната трибуна в лично обяснение. Той посочи, че е възможно някои от гражданите на столицата да са се изплашили и им се извини. Преди Ерменков да се извини от ПГ на ГЕРБ отново потвърдиха искането си за оставка и поясниха, че искат това като  жест, че БСП няма общо с тези атаки. „През последните няколко дни станахме свидетели на фалшива информация, свързана с националната сигурност. Това е провокация срещу националната сигурност. За съжаление се, включи депутатът от БСП Таско Ерменков, което превърна тази информация в сериозен проблем и повод за притеснение. Информацията бе свързана с това, че водата в София е отровена, а държавата крие това“, заяви депутатът от ГЕРБ Тома Биков. Според него е добре БСП да зададе стандарт на говорене и червени линии, които не бива да се пресичат.\r\nДеница КИТАНОВА", "date": "2018.05.22", "title": "Таско Ерменков се извини за публикацията за водата в София, БСП няма да го изключи от парламентарната група (ОБЗОР)"}
{"url": "http://www.focus-news.net/news/2018/05/22/2525085/afp-donald-tramp-zayavi-che-sreshtata-mu-s-kim-chen-un-mozhe-da-bade-otlozhena.html", "text": "Президентът на САЩ Доналд Тръмп заяви във вторник, че планираната среща между него и лидера на Северна Корея Ким Чен-ун може да не се състои следващия месец, както бе планирано, въпреки че вярва в „сериозността“ на страната, че иска денуклеаризация, предава AFP.\r\n„Може да не се получи за 12-и юни“, заяви Тръмп. „Ако не стане, може да се случи и по-нататък“, продължи държавният глава, преди началото на преговорите с президента на Южна Корея Мун Дже-ин в Белия Дом.\r\nНо американският президент добави, че вярва в желанието на севернокорейския лидер да се откаже от атомните бомби. „Мисля, че е сериозен. Мисля, че е абсолютно сериозен“, увери Тръмп. Според неговите думи, Ким „ще е много щастлив“, ако сключи споразумение със САЩ.\r\nПревод и редакция:", "date": "2018.05.22", "title": "AFP: Доналд Тръмп заяви, че срещата му с Ким Чен-ун може да бъде отложена"}
{"url": "http://www.focus-news.net/news/2018/05/22/2525086/glavniyat-prokuror-sotir-tsatsarov-i-ministarat-na-pravosadieto-tsetska-tsacheva-se-sreshtnaha-s-amerikanskiya-si-kolega-dzhefersan-seshans.html", "text": "Главният прокурор Сотир Цацаров и министърът на правосъдието Цецка Цачева проведоха работна среща с Джеферсън Сешънс, главен прокурор и министър на правосъдието на Съединените американски щати 22 май 2018 г. Сешънс е на посещение в България за участие в срещата Европейски съюз – САЩ, в рамките на българското председателство на Съвета на ЕС, съобиха от пресцентъра на Прокуратурата. \r\nВ продължение на разговорите, водени при министър-председателя Бойко Борисов по – рано през деня, основни теми на обсъждане бяха двустранните отношения в областта на международното правно сътрудничество. Направен бе преглед на действието на Договора за екстрадиция между Правителството на Република България и Правителството на САЩ, за периода от 2008 г. досега, както и на действието на Договора за някои аспекти на правната взаимопомощ по наказателни дела. Главният прокурор и министърът на правосъдието потвърдиха позицията, че действието на тези договори не може да бъде поставяно под съмнение, но в случая с екстрадиционното производство по отношение на Желяз Андреев и другите български граждани по същото дело в САЩ, българските институции ще работят активно за защита правата на своите граждани. \r\nПредмет на обсъждане бе и сътрудничеството в областта на наказателното преследване на тероризма, трафика на хора, както и на нарушаването на правото на интелектуална собственост.", "date": "2018.05.22", "title": "Главният прокурор Сотир Цацаров и министърът на правосъдието Цецка Цачева се срещнаха с американския си колега Джефeрсън Сешънс"}
{"url": "http://www.focus-news.net/news/2018/05/22/2525078/pp-abv-razkritikuva-predlozhenieto-za-ime-republika-ilindenska-makedoniya-spored-partiyata-priemlivi-varianti-sa-vardarska-i-nova-makedoniya-obzor.html", "text": "ПП АБВ разкритикува предложението за име Република Илинденска Македония, според партията приемливи варианти са Вардарска и Нова Македония. Това стана ясно на пресконференция на партията. Според президента на Република България в периода 2002-2012 г.  и основател наАБВ Георги Първанов името Република Илинденска Македония показва тенденцията от страна на Скопие да прехвърля проблема от болната глава на здравата. Първанов подчерта, че АБВ е \"за\" това Македония да влезе в ЕС и НАТО, но това не бива да става за българска сметка. Той изрази радостта си, че историческата общност в страната ни е реагирала много категорично на предложението югозападндата ни съседка да се казва Илинденска Македония. Според новоизбрания председател на АБВ Румен Петков тиражираното име е неприемливо от гледна точка на нашия национален интерес. „В изявленията си последните две години представителите на македонската държавност много методично насаждат разбирането, че има Илинденско въстание – 1903 и 1904 г, както българската академична общност десетилетия наред говори за Илинденско-Преображенско въстание“, каза Петков. Според него македонските власти днес са склонни да се откажат от великомакедонското си съществуване и да се концентрират около илинденските събития през 1903-1904 г. Петков заяви, че ПП АБВ ще внесе становището си срещу името Илинденска Македония в БАН, защото там в продължение на десетилетия са правени анализи на база исторически факти. Пресконференцията на АБВ бе по повод Третия конгрес на партията, който се проведе в събота на 19 май 2018 г. На форума бе избран нов председател на партията в лицето на Румен Петков. На пресконференцията той представи своите трима заместник-председатели на партията: Христо Михайлов, Любомира Ганчева и Владимир Маринов. Стана ясно, че Михайлов ще се занимава с организационната дейност, Ганчева с младежките политики, а основната задача на Маринов ще бъде проблема с раздутата администрация. Изпълнителното бюро на АБВ включва общо 15 души: Румен Петков, Христо Михайлов, Любомира Ганчева, Владимир Маринов, Валери Иванов, Георги Илчев, Георги Кючуков, Димитър Димитров, Емил Кало, Иван Цанов, Йорданка Георгиева, Любомир Халачев, Невена Стоянова, Петър Първанов и Пламена Заячка. Като приоритети на новото ръководство на партията новоизбраният председател Румен Петков изтъкна реализацията на АЕЦ „Белене“ и Южен поток. Според него стремежът за поставяне на България в енергийна зависимост от приятелска Турция е неизгодно от гледна точка на нашата сигурност. По думите му неизграждането на проекта АЕЦ „Белене“ ще ни извади от клуба на атомните държави.От ПП АБВ тази вечер организираха митинг пред сградата на Министерския съвет в подкрепа на рестарта на проекта АЕЦ „Белене“.\r\nДеница КИТАНОВА", "date": "2018.05.22", "title": "ПП АБВ разкритикува предложението за име Република Илинденска Македония, според партията приемливи варианти са Вардарска и Нова Македония (ОБЗОР)"}
{"url": "http://www.focus-news.net/news/2018/05/22/2525087/sofiya-tyaloto-na-mazh-e-otkrito-v-doma-mu-v-stolichniya-kvartal-gotse-delchev.html", "text": "Тялото на мъж, който е починал преди известно време, е открито в дома му в столичния квартал „Гоце Делчев“. Това съобщиха за Агенция „Фокус“ от пресцентъра на МВР. Няма данни за извършено престъпление. Трупът е изпратен към Клиниката по съдебна медицина за извършване на аутопсия.", "date": "2018.05.22", "title": "София: Тялото на мъж е открито в дома му в столичния квартал „Гоце Делчев“"}
{"url": "http://www.focus-news.net/news/2018/05/22/2525090/akad-nargiz-ahundova-natsionalna-akademiya-na-naukite-na-azerbaydzhan-tryabva-da-ima-poveche-savmestni-proekti-mezhdu-uchenite-na-balgariya-i-azerbaydzhan.html", "text": "Tрябва да има повече съвместни проекти между учените на България и Азербайджан. Това заяви в интервю за Радио „Фокус“ акад. Наргиз Ахундова, академик-секретар в отдел „Обществени науки“ на Националната академия на науките на Азербайджан. Тя каза още, че Азербайджан е бил част от много големи империи и вече се разглежда в контекста на Общия Изток. Според нея изследванията и проучванията, които могат да се направят в региона на Кавказ и региона на Черно море са интересни и важни за двете страни. Наргиз Ахундова съобщи, че е запланувано азербайджански археолози да дойдат и да вземат участие в археологични разкопки в България, а по-нататък и българските им колеги да отидат в Азербайджан, за да се реализират съвместни проекти и там. Тя припомни, че от 1998 г. насам в Азербайджан се провеждат съвместни експедиции с други държави като Франция, САЩ, Корея, Германия. Акад. Ахундова изрази надежда, че с България също ще може да се реализира подобен проект и той да е в рамките на 5-10 г. \r\nАрхеолозите основно ще работят в Черноморският басейн, уточни тя и допълни, че из целия Азербайджан в момента се правят разкопки, посветени на различни исторически  периоди - и преди нашата ера, и преди исляма, и по време на исляма, което значи, че когато дойдат българските археолози, ще изберат в кой период и къде да се включат.", "date": "2018.05.22", "title": "Акад. Наргиз Ахундова, Национална академия на науките на Азербайджан: Tрябва да има повече съвместни проекти между учените на България и Азербайджан"}
{"url": "http://www.focus-news.net/news/2018/05/22/2525091/plovdiv-uchenitsi-ot-pg-tsar-ivan-asen-ii-v-asenovgrad-posadiha-tsvetya-i-dravcheta-v-gradskiya-park.html", "text": "Ученици от ПГ „Цар Иван Асен II” в Асеновград посадиха цветя и дръвчета в малкия градски парк. Това съобщиха за Радио „Фокус“ – Пловдив от пресцентъра на общината. Инициативата на учениците е поредната след подписването на договора за сътрудничество с кмета на община Асеновград д-р Емил Караиванов за поддържане на малкия парк до пешеходния мост. От тогава той е известен като парка на „цветните”, както всички асеновградчани наричат училището. „Искаме да направим мястото по- цветно и приятно, най- вече заради наближаващия празник на Асеновград”, каза директорът на гимназията Йордан Диков.\r\nДве от кръглите съоръжения в парка бяха засети с карамфили, перуника и млади кипариси. Съдействие на младежите оказаха служители от отдела по екология към Общината и заместник-кметът инж. Мария Вълканова.\r\nПосланието, което учениците искат да достигне до повече техни връстници и техните родители, е да пазим направеното и да създаваме повече хубави неща за родния град.", "date": "2018.05.22", "title": "Пловдив: Ученици от ПГ „Цар Иван Асен II” в Асеновград посадиха цветя и дръвчета в градския парк"}
{"url": "http://www.focus-news.net/news/2018/05/22/2525089/plovdiv-ot-24-do-26-may-shte-se-provede-festival-na-eko-i-bio-proizvoditelite-v-grad-sadovo.html", "text": "От 24 до 26 май ще се проведе фестивал на еко и био производителите в град Садово. Това каза за Радио „Фокус“ – Пловдив Нели Дакова, организатор на събитието. „Акцентът на 24 май по време на Фестивала на еко и био производителите и арт творците ще са детските работилници, освен изложението, което традиционно става на площада в една много хубава зелена площ между красивата природа и спокойствието на малкия град. На 24 май ще има много деца и е празник тясно свързан с децата и с училището с едни много хубави моменти и спомени, ние правим специални работилници за деца“, каза Нели Дакова. По думите й те са най-различни и ще се редуват. Ще има рисуване върху едно голямо пано. Децата ще могат да рисуват с ръце и с бои. Децата ще могат да пълнят торбички с билки. Ще им бъде разказано за лечебните свойства на билките. „Те сами ще имат възможност да си изберат и да си направят собствени малки торбички, които ще си вземат като подарък от фестивала. Ще се пълнят възглавнички с шлюпки от лимец, защото лимецът е едно много интересно зърно, най-древното зърно, което още по времето на траките се е запазило по нашите земи. Това е много издръжлив и устойчив сорт и сме направили един кръговрат на зърното, за да запознаем децата с хляба и от къде идва той, тъй като е много важен“, каза Нели Дакова. Тя коментира, че на малките посетители ще им се направи едно пояснение за пътя на хляба и лимеца от засаждането до печенето му и слагането на трапезата. Децата ще имат възможност да станат сами градинари и да засеят семенца от лимец. Те ще могат да видят през какви фази минава зърното-брашно, зърно като семе, житни класове. Ще могат активно да се включат в градинарството и да видят какви са резултатите. Дакова коментира, че най-интересното ще бъде хляб на живо-всяко дете ще може да си омеси и да си опече само хлебче на жив огън. „На място ще има демонстрации, които ще са свързани с печенето на хляб и за малки, и за големи. Акцент на 24 май за децата, а и за големите ще бъде една много интересна кулинарна работилница с шеф готвачът Росен Чакъров от Пловдив, който ще занимава посетителите с различни кулинарни изкушения, приготвени от български сезонни плодове и зеленчуци, което е характерно за нашия край. Това събитие ще бъде от 13ч. до 14.30ч.“, каза Нели Дакова. По думите й производителите, които ще вземат участие във фестивала, са от цялата страна. Те ще се включат и в лекционната част на събитието. „Другият акцент във фестивала е лекционната част, която ще бъде съсредоточена на 26 май, в събота. От 11ч. започват лекциите и ще продължат до 17ч. Те ще бъдат много интересни в сферата биодинамичното, алтернативното и прородосъобразно земеделие“, коментира Нели Дакова.\r\nОфициалното откриване на Фестивал на еко и бои производителите ще е на 24 май от 10:45 часа. Той се провежда за втора поредна година и се провежда в рамките на майските празници на община Садово, които започват на 23 май.\r\nВесела КРЪСТЕВА", "date": "2018.05.22", "title": "Пловдив: От 24 до 26 май ще се проведе Фестивал на еко и био производителите в град Садово"}
{"url": "http://www.focus-news.net/news/2018/05/22/2525079/tv-kanalat-na-saveta-na-federatsiyata-na-rusiya-za-stroitelstvoto-na-gazoprovod-v-balgariya-e-nuzhna-seriozna-obosnovka.html", "text": "Заявлението за необходимостта от директни доставки на руски газ в България от страна на президента на страната Румен Радев трябва да се разглежда само като пожелание. Така коментира инициативата на българския държавен глава руският сенатор Владимир Джабаров, цитиран от „Вместе-РФ“ - официалният телевизионен канал на Съвета на Федерацията.\r\nДжабаров напомни, че Радев, като президент, изпълнява само представителни функции, а реалната власт в България принадлежи на премиера. Затова може да се говори за сериозността на намеренията само след конкретно предложение от главата на българското правителство, отбеляза сенаторът. Ако действително има подобно предложение, то в Москва са готови да разгледат вариантите за сътрудничество.\r\n„Трябва да видим условията. Главното е това да е икономически целесъобразно. За нас тук няма политика. Трябва това да е изгодно за всички участници в този „Поток“, възможно е да е и „Български“. Не изключвам, че той може да не се развие, ако няма сериозна обосновка за неговото строителство“, заяви първият заместник-председател на Комитета на Съвета на Федерацията по международните работи.\r\nНа свой ред сенатор Сергей Цеков постави под съмнение вероятността за построяване на „Български поток“. Той напомни, че строителството на „Южен поток“ е било осуетено именно благодарение на действията на официална София. По този начин републиката се е показала като ненадежден партньор в големите инфраструктурни проекти.\r\n„Реализацията на самия проект, ако тя се случи, ще бъде дълга и сложна. Но това подчертава, че Европа трудно ще се оправи без руския газ ( и това го разбират не само в България, но и в Европа, като цяло). Самият факт е добър знак, но реализацията на този проект се намира под голяма въпросителна“, отбеляза членът на Комитета на Съвета на Федерацията по международните работи Сергей Цеков.\r\nВ материала се уточнява, че президентът на България Румен Радев е бил на двудневна визита в Русия, като в понеделник той се е срещнал с руския премиер Дмитрий Медведев в Москва, а във вторник с колегата си Владимир Путин в Сочи.\r\nПревод и редакция:", "date": "2018.05.22", "title": "ТВ каналът на Съвета на Федерацията на Русия: За строителството на газопровод в България е нужна сериозна обосновка"}
{"url": "http://www.focus-news.net/news/2018/05/22/2525093/sofiya-35-godishna-zhena-i-21-godishen-mladezh-sa-postradalite-pri-intsidenta-v-rayona-na-pilonite-kray-ndk.html", "text": "35-годишна жена и 21-годишен младеж са пострадалите при инцидента в района на пилоните край НДК. Това съобщи за Агенция „Фокус“ пиарът на ЦСМП-София Катя Сунгарска. И двамата са леко пострадали. Жената има контузия в тилната част, а момчето -охлузване на крака. Освободени са за домашно лечение. Линейката е пристигнала за 5 минути на мястото на инцидента.", "date": "2018.05.22", "title": "София: 35-годишна жена и 21-годишен младеж са пострадалите при инцидента в района на пилоните край НДК"}
{"url": "http://www.focus-news.net/news/2018/05/22/2525109/pazardzhik-osmoklasnitsi-ot-su-nesho-bonchev-v-panagyurishte-sazdadoha-elektronna-kniga-za-turisti.html", "text": "Осмокласници от СУ „Нешо Бончев” в Панагюрище създадоха своята първа електронна книга за туристи, съобщи за Радио „Фокус“ – Пазарджик Цветана Чочева, експерт в РИОСВ-Пазарджик. Екоинспекцията подпомогна този образователен проект, като предостави на учениците Червената книга на България на английски език. „Със сериозен личен принос за информационното и графично оформление на книгата са Стефи Навущанова, Донка Бояджиева, Данаил Раков и Стоян Иванов, мотивирани от преподавателката си по английски език Силвия Бобекова“, уточин Чочева. тя допълни, че с тази инициатива учениците и РИОСВ-Пазарджик отбелязват Международния ден на биоразнообразието – 22 май.\r\nАлбена ЖИЛЕКОВА", "date": "2018.05.22", "title": "Пазарджик: Осмокласници от СУ „Нешо Бончев” в Панагюрище създадоха електронна книга за туристи"}
{"url": "http://www.focus-news.net/news/2018/05/22/2525111/anadolu-agency-iran-se-podgotvya-da-zapochne-obogatyavane-na-uran-do-nay-visokoto-nivo.html", "text": "Техеран провежда подготовка да обогатява уран на най-високо ниво. Това заяви председателят на Организацията за атомна енергия на Иран Али Акбар Салихи по време на заседание на парламентарна Комисия по технологиите, образованието и изследванията, съобщи иранската информационна агенция Mehr, предава Anadolu Agency.\r\nИран е готов да възобнови ядрената си програма, действаща да сключването на ядрената сделка, съобщи Салихи след края на срещата.\r\nСпоред неговите думи, в страната безпрепятствено продължава работата в ядрената сфера за търговски цели, според рамките на споразумението, подписано през 2015-а година.\r\n„В случай, че възникне необходимост за връщане към съществуващата до сключването на сделката ситуация или поискаме да обогатяваме уран до най-високо ниво, ние сме провели подготвителни работи в тази посока. Надявам се никога да не възникне такава необходимост“, заяви той.\r\nПревод и редакция:", "date": "2018.05.22", "title": "Anadolu Agency: Иран се подготвя да започне обогатяване на уран до най-високото ниво"}
{"url": "http://www.focus-news.net/news/2018/05/22/2525110/nachalnikat-i-sluzhiteli-na-patna-politsiya-blagoevgrad-byaha-zadarzhani-pri-spetsializirana-aktsiya-za-koruptsiya-obzor.html", "text": "Във вторник бе проведена специализирана полицейска акция на дирекция „Вътрешна сигурност“ и Специализираната прокуратура в „Пътна полиция“ – Благоевград. При нея бе арестуван и отведен с белезници началникът  ст. инсп. Данаил Стоицов. Пред журналисти при ареста му той заяви, че не се чувства виновен и не е наясно каква е причината за задържането му. Ст. инсп. Стоицов добави, че не знае колко хора още са задържани и заяви, че се чувства изкупителна жертва. Борислав Сарафов, ръководител на Национална следствена служба обяви, че са извършени 15 разпита на свидетели, които подкрепят първоначалната обвинителна теза на разследващите, извършени са и претърсвания в 13 офиса, служебни помещения на КАТ и домове. Той добави, че са били огледани и претърсени 6 автомобила. „Иззети са многобройни веществена доказателства като пари, незаконно притежаван боен пистолет, боеприпаси към него, мобилни телефони и компютър. Предмета на разследването е престъпление по служба и корупционни престъпления на началникът на КАТ „Пътна полиция“ – Благоевград ст. инсп. Данаил Стоицов“, каза още Сарафов. Той добави, че делото е образувано по сигнал на дирекция „Вътрешна сигурност“ и днешните процесуално следствени-действия са били извършени съвместно и паралелно от следователи от Националната следствена служба, прокурори от Благоевград, подпомогнати от служители на ОД на МВР – Благоевград. Сарафов заяви, че към този момент не може да каже колко човека са задържани. „Обвинението ще бъде такова, каквото прецени наблюдаващия прокурор. Аз най-общо Ви казах какъв е предметът на разследването – длъжностни престъпления и евентуално корупция. Възможно е да се повдигне и обвинение за подкуп“, уточни Сарафов. Той добави, че няколко човека са задържани по Закона за министерството на вътрешните работи, но те не са лица, задържани по досъдебното производство. „Дали ще има някой с процесуална мярка 72 часа зависи от прокуратурата и ще се реши в края на днешния ден или утре. Процесуално-следствените действия продължават и в момента. Екипите са по места. Аз също идвам от едно от местата, които претърсваме и оглеждаме“, каза още Сарафов. Той добави, че не може да каже каква е сумата, иззета при обиските, извършени през деня. Сарафов заяви, че парите са били открити в служебният кабинет на началникът на „Пътна полиция“ – Благоевград ст. инсп. Данаил Стоицов. Според него парите, които са открити и иззети са хиляди и не е трябвало да бъдат там. „Пистолетът също е намерен в служебният му кабинет. Оръжието, което е открито е незаконно, като за него няма надлежно разрешително“, подчерта Сарафов. Той заяви, че групата е наблюдавана от няколко месеца, в рамките на които е текло разследване с всички необходими и възможни оперативно-технически и процесуални действия и мероприятия. Повече подробности по случаят ще станат ясни в рамките на утрешният или следващите дни.\r\nВ Благоевград Сарафов бе заедно с говорителят на Националната следствена служба и водещ следовател Мария Павлова и говорителят на Окръжна прокуратура – Благоевград прокурор Стоилова.\r\nЛивия НИНОВА", "date": "2018.05.22", "title": "Началникът и служители на „Пътна полиция“ – Благоевград бяха задържани при специализирана акция за корупция (ОБЗОР)"}
{"url": "http://www.focus-news.net/news/2018/05/22/2525083/kommersanty-spomeni-za-propusnatiya-gaz.html", "text": "Всички ние съжаляваме, че не можем да се върнем в миналото със знанията, с които разполагаме в момента и да променим хода на събитията. Например, връщайки се през 2013 година, да купим долари. Или, ако сте България, да не се отказвате от строителството на газопровода „Южен поток“ от Русия по дъното на Черно море, пише журналистът на руския вестник „Коммерсанть“ Юрий Барсуков, в материал, публикуван на електронния сайт на изданието и представен без редакторска намеса.\r\nПроектът трябваше да донесе на страната милиарди евро инвестиции, стотици милиони евро годишно под формата на транзитни такси и отстъпка в цената на газта. А в крайна сметка всички тези преимущества, макар и в по-малък обем, сега ще получи Турция, тъй като именно през нейна територия сега „Газпром“ строи газопровода.\r\nСъжаленията за изпуснатите възможности са напълно разбираеми, както е понятно и желанието да се избегне повтаряне на грешките от миналото. Именно така разбирам заявлението на българския президент Румен Радев пред „Коммерсанть“ за това, че София иска прокарване на директен газопровод от Русия през Черно море – той повтори това предложение и на срещата с руския премиер Дмитрий Медведев.\r\nСигурно и „Газпром“ щеше да се радва, ако нещата се бяха развили другояче. Турция е традиционно сложен партньор за компанията и Анкара е практикувала едностранна промяна на договорите (например през 2011 година), даже когато беше просто потребител на газ. Сега, след построяването на „Турски поток“, Анкара ще стане транзитьор и ще получи допълнителен лост за натиск над „Газпром“ във всякакви преговори. Както не веднъж са признавали събеседниците на „Коммерсанть“ от отрасъла и от самия „Газпром“, размяната на украинския транзитен риск с турски изглежда доста рискована. Освен това, „Турски поток“ в днешния му вид, за разлика от „Южен поток“, не решава задачата на „Газпром“ да снабди с газ Балканите, заобикаляйки Украйна.\r\nТака че, защо да няма връщане към „Южен поток“, макар и в орязан вариант? Защото в  текущата външнополитическа ситуация на Русия са нужни партньори в транзитирането на газа, които могат да издържат на натиска на Вашингтон.\r\nГермания засега се справя успешно с тази задача по отношение на „Северен поток 2“, както и Турция, но България вече не успя да се справи през 2014 година, отменяйки „Южен поток“ и едва ли ще го направи сега.\r\nНо София може да съхрани част от транзита на руски газ, ако разшири успешно своята газопреносна мрежа до Сърбия и си осигури прием на газ от второто разклонение на „Турски поток“. По този начин може да бъде възстановено определено ниво на доверие между Русия и България, което силно пострада през 2014-а година. Отчитайки, че потреблението на газ в Турция расте, след 2020 година строителството на нов газопровод през Черно море може да стане отново актуално. И ако той бъде продължен директно от Русия в България, това ще позволи на „Газпром“ да преориентира „Турски поток“ само на турския пазар и да диверсифицира транзитните рискове.\r\nПревод и редакция:", "date": "2018.05.22", "title": "„Коммерсанть“: Спомени за пропуснатия газ"}
{"url": "http://www.focus-news.net/news/2018/05/22/2525113/vidin-tarzhestveno-posreshtnaha-baytalskata-chudotvornata-ikona-na-bozhiyata-mayka.html", "text": "Тържествено посрещнаха Байталската чудотворната икона на Божията майка във Видин, съобщиха от Видинска света митрополия. Иконата на Света Богородица „Одигитрия Байталска“ ще остане за поклонение в катедралния храм „Св. вмчк Димитър Солунски“ Видин до 28 май с благословението на Видински митрополит Даниил.\r\nСветинята гостува в пределите на България по благословението на Негово Високопреосвещенство Балтския и Ананиевски архиепископ Алексий. Иконата се съхранява в девическия манастир „Рождество на Пресвета Богородица“ в с. Байтал, Украйна. Историята разказва, че манастирът бил нападнат и опожарен от турци през 18 век, а иконата е била изгубена за дълги години. Открита е през 2005 г., като скоро след това от нея започнало да се стича миро и се случили множество чудеса. Така, някога укритата Байталската Богородица Одигитрия става една от най-известните и почитани светини както в Украйна, така и в други православни страни. Много болни получили изцеление от различни заболявания и множество бездетните семейства след молитва пред иконата се сдобили с деца. Своята благодарност те изразили с дарове, които и днес окичват иконата.", "date": "2018.05.22", "title": "Видин: Тържествено посрещнаха Байталската чудотворната икона на Божията майка"}
{"url": "http://www.focus-news.net/news/2018/05/22/2525114/ria-novosti-v-ukrayna-provedoha-parvite-izpitaniya-na-protivotankovite-raketi-dzhavelin.html", "text": "В Украйна са се състояли първите изпитания на американските противотанкови ракетни системи „Джавелин“, съобщи пресслужбата на президента на страната, предава РИА Новости.\r\n„Пред държавния глава бяха демонстрирани контролни изстрели по наземни цели, изпълнени от украинските военнослужещи. Всички цели бяха поразени успешно“, гласи съобщението.\r\nСпоред думите на украинския президент Петро Порошенко, благодарение на „Джавелин“, бойните възможности на „подразделенията на ракетните войски и артилерията нараснаха значително“. Освен това, държавният глава отбеляза, че ракетните системи са нужни за отбрана.\r\nПорошенко добави, че изпитанията на „Джавелин“ са „символ на сътрудничеството с американските партньори“.Доставките на въоръжение за Украйна\r\nПрез 2017-а година американската администрация одобри доставката на смъртоносни оръжия на Киев, коментира руската агенция. Сред тях са преносимите противотанкови ракетни комплекси „Джавелин“. В края на април официален представител на Държавния департамент на САЩ съобщи, че този вид оръжия вече са доставени на Украйна. При това Вашингтон подчерта, че Киев не може да използва системите на линията на съприкосновение в Донбас.\r\nФактори в самопровъзгласената Донецка народна република заявиха, че доставката на смъртоносно американско оръжие в Украйна може да доведе до изостряне на ситуацията в източната част на страната.\r\nПревод и редакция:", "date": "2018.05.22", "title": "РИА Новости: В Украйна проведоха първите изпитания на противотанковите ракети „Джавелин“"}
{"url": "http://www.focus-news.net/news/2018/05/22/2525116/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-i-chlenove-na-komisiyata-posetiha-inspektorata-za-speshni-sluchai-dobrogea.html", "text": "Председателят на Комисията по вътрешна сигурност и обществен ред Цветан Цветанов и членове на комисията посетиха Инспектората за спешни случаи Доброгеа, окръг Констанца. Там те се срещнаха с държавния секретар за извънредни ситуации Раед Арафат. Българска парламентарна делегация е на работно посещение в северната ни съседка по покана на Комисията по отбрана, обществен ред и национална сигурност на Камарата на представителите на Румъния. Това съобщиха от пресцентъра на Народното събрание.\r\nДомакините разказаха на своите гости от България какви мерки са предприели за повишаването на ефективността на реакцията при извънредни ситуации. Те показаха техниката, с която разполагат пожарните в румънските окръзи за спасителни операции при земетресения, наводнения и други бедствия. \r\nБяха обсъдени и трансграничните проекти в сектора, реализирани от двете държави. В рамките на работното посещение на българската делегация беше отбелязано, че има планове за обмен на експертиза и съвместни обучения между българските и румънските медици за реакция. Бе направена и демонстрация по спасяване и гасене на пожар. \r\nДържавният секретар за извънредни ситуации Раед Арафат обясни, че Румъния има департамент за кризисни и извънредни ситуации в рамките на вътрешното министерство. Той отговаря за медицинските и немедицинските случаи, като тази интегрирана система ни позволява да имаме една обща визия за развитието на сектора, допълни той. \r\nПредседателят на Комисията по вътрешна сигурност и обществен ред Цветан Цветанов отбеляза професионализма румънските си колеги и им благодари за демонстрацията. Няма по-ценно нещо от човешкия живот и затова ви поздравявам за благородната кауза, която се е превърнала и във ваша работа, заяви той.", "date": "2018.05.22", "title": "Председателят на Комисията по вътрешна сигурност и обществен ред Цветан Цветанов и членове на комисията посетиха Инспектората за спешни случаи Доброгеа"}
{"url": "http://www.focus-news.net/news/2018/05/22/2525117/pazardzhik-zrelostnitsite-ot-su-kliment-ohridski-v-peshtera-se-vklyuchiha-v-blagorodnata-initsiativa-s-teniska-na-bala.html", "text": "Зрелостниците от СУ „Климент Охридски“  в Пещера се включиха в благородната инициатива „С тениска на бала“, съобщи за Радио „Фокус“ – Пазарджик Нели Савова, старши учител по БЕЛ в учебното заведение. По думите й, решението им е продиктувано от желанието да дарят така или иначе предвидените за тоалети средства на нуждаещи се хора и абитуриенти без родители.  „Общо 21 са зрелостниците през тази година, като от тях 16 са момичетата и 5 момчета.  По-голямата част от тях ще кандидатства след завършването и то предимно с биология.  Вчера бе и техният зрелостен изпит по БЕЛ, като по техни думи изпитът е бил лесен и са се справили добре“, уточни Савова. Тя допълни, че повечето ученици са мотивирани да учат, грамотни са и имат отношение към писаното слово.  За пример тя посочи изявеното от тях желание в края на годината да научат и изрецитират по едно стихотворение на Христо Ботев.\r\nАлбена ЖИЛЕКОВА", "date": "2018.05.22", "title": "Пазарджик: Зрелостниците от СУ „Климент Охридски“ в Пещера се включиха в благородната инициатива „С тениска на бала“"}
{"url": "http://www.focus-news.net/news/2018/05/22/2525120/sport-poyaviha-se-novi-kandidati-za-podpisa-na-mario-baloteli.html", "text": "Футбол: Появиха се нови кандидати за подписа на завърналия се в италианския национален отбор нападател на Ница Марио Балотели. Според френското издание   отборите на Наполи и Олимпик Марсилия се интересуват от звездата. До сега интерес бяха заявили и грандовете Милан и Рома.", "date": "2018.05.22", "title": "Спорт: Появиха се нови кандидати за подписа на Марио Балотели"}
{"url": "http://www.focus-news.net/news/2018/05/22/2525088/prof-aleksandar-marinov-balgariya-nyama-yasno-definiran-natsionalen-interes-v-otnosheniyata-si-s-rusiya.html", "text": "България няма ясно дефиниран национален интерес в отношенията си с Русия. Това каза проф. Александър Маринов в интервю за Радио „Фокус“. Той каза още, че политиката не може да се прави само, за да се отразява в медиите или да се харесва на журналистите, важно е какви са резултатите по същество. Маринов обобщи посещението на президента Румен Радев в Русия и резултатите от него като възобновяване на диалога или опит за създаване на нормални, трайни рамки за политически диалог. „Ние въобще нямаме дефиниран национален интерес. Той се приравнява във формалното ни участие в някакви формати. Големият въпрос е какво искаме и какво можем да постигнем чрез участието си в тези формати, включително какво искаме, какво можем да постигнем от двустранните си отношения с Русия? Това са главно икономически, но не само икономически условия, блага и придобивки. Очевидно, че в такъв случай ще трябва да се търси някаква взаимност, не само в личния живот, а и в голямата политика трябва да има взаимност, т.е. да има взаимен интерес. Трябва ясно да се дефинират чувствителните точки или области за нас. Между другото президентът доста открито и откровено заяви такива точки на срещата си с министър-председателя Медведев по начин, по който друг български държавник не го е правил на среща“ каза той. Проф. Александър Маринов каза още, че българските позиции във всички сфери трябва да се заявяват и да се търси добронамерен диалог за постигане на взаимно изгодно съгласие. В отношенията с Русия има грешки от двете страни, но е време да се започне на чисто, каза още той. Според Маринов, Руснаците са хора, с които трябва да се говори открито.", "date": "2018.05.22", "title": "Проф. Александър Маринов: България няма ясно дефиниран национален интерес в отношенията си с Русия"}
{"url": "http://www.focus-news.net/news/2018/05/22/2525123/", "text": "Футбол: Бившият наставник на Нант и Лестър  Клаудио Раниери, който е на 66 години се раздели с френския отбор по взаимно съгласие след една година.\r\n„Сега ми предстои почивка, но ще изчакам. Ако се появят интересни предложения, със сигурност ще ги разгледам. Дали ще продължа с треньорската професия? Разбира се, това е живота ми“, заявява Раниери.", "date": "2018.05.22", "title": "Спорт: Клаудио Раниери не планира да спира с треньорската кариера"}
{"url": "http://www.focus-news.net/news/2018/05/22/2525115/sitel-makedoniya-ramush-haradinay-poiska-ot-vatikana-da-priznae-kosovo.html", "text": "Премиерът на Косово е на официално посещение във Ватикана, където във вторник се срещна с държавния секретар Пиетро Паролин, предава скопският телевизионен канал „Сител“.\r\nКакто съобщи кореспондентът на МИА в Прищина, след срещата Харадинай е обявил, че е поискал от Светия престол да признае Косово като независима държава.\r\n„Косово търси дипломатическо партньорство с Ватикана и за тази цел е нужно признание от Светия престол“, написа от Харадинай в профила си във „Фейсбук“.\r\nВ своето послание той подчертава религиозните свободи и евроатлантическата ориентация като неоспорими ценности на Косово.\r\n„Косовската държава е важен фактор за мира и стабилността и насърчава добросъседските отношения. Днешното посещение и официалния прием при кардинал Паролин са доказателство за нашата ориентация в посока на създаване на стратегическо партньорство с Ватикана“, пише Харадинай, като добавя, че е бил \"окуражен да продължи по евроатлантическия път\" от външния министър на Ватикана.\r\nКабинетът на Харадинай съобщи вчера, че по време на престоя си във Ватикана той ще бъде приет на аудиенция при главата на Католическата църква – папа Франциск.\r\nПревод и редакция:", "date": "2018.05.22", "title": "„Сител“ (Македония): Рамуш Харадинай поиска от Ватикана да признае Косово"}
{"url": "http://www.focus-news.net/news/2018/05/22/2525122/bbc-evrodeputatite-ne-sa-dovolni-ot-obyasneniyata-na-mark-zukarbarg.html", "text": "Евродепутатите не са доволни от обясненията на основателя и собственик на „Фейсбук“ Марк Зукърбърг, дадени пред Европарламента във връзка със скандала заради  злоупотребата с лични данни на над три милиона европейски потребители на социалната мрежа от фирмата „Кеймбридж Аналитика“ по време на кампанията за президентските избори в САЩ, предава BBC.\r\nСпоред някои евродепутати Зукърбърг е избягвал определени въпроси и е отговарял избирателно. Водещ британски политик заяви, че изслушването е било една „пропусната възможност“.\r\n„За съжаление форматът на изслушването позволяваше на Зукърбърг да подбира въпросите и да не отговаря на всеки индивидуално-зададен въпрос“, каза Деймиън Колинс, председател на Комисията за цифрови медии и спорт към британския парламент.\r\nФорматът на изслушването беше много по-различен от този, когато Зукърбърг даваше обяснения пред американските законодатели през април. Докато американските политици разпитваха индивидуално Зукърбърг и получаваха индивидуални отговори, тук лидерите на отделните политически групи в Европейския парламент задаваха въпросите си по няколко едновременно.\r\nМарк Зукърбърг не отговори на въпросите дали „Фейсбук“ е монопол и как смята да използва данните от приложението WhatsApp.\r\nНе отговори и на въпроса дали трябва да се събират данни на лица, които нямат профили в социалната мрежа „Фейсбук“. Юлиян Марков", "date": "2018.05.22", "title": "BBC: Евродепутатите не са доволни от обясненията на Марк Зукърбърг"}
{"url": "http://www.focus-news.net/news/2018/05/22/2525121/afp-sasht-zaplashvat-s-otvetni-merki-venetsuela-zaradi-izgonvaneto-na-amerikanskite-diplomati.html", "text": "САЩ заплашват с ответни мерки Венецуела заради изгонването на временно управляващия американското посолство в Каракас Тод Робинсън и неговия заместник, предава AFP.\r\nОт Държавния департамент на САЩ заявяват за агенцията, че „засега не са получили официална нота от венецуелското правителство по дипломатическите канали“, но ако експулсирането се потвърди „САЩ ще предприемат адекватни реципрочни мерки“. Юлиян Марков", "date": "2018.05.22", "title": "AFP: САЩ заплашват с ответни мерки Венецуела заради изгонването на американските дипломати"}
{"url": "http://www.focus-news.net/news/2018/05/22/2525112/georgi-harizanov-politicheski-komentator-natsionalniyat-ni-interes-e-nito-edin-darzhaven-lev-da-ne-potava-v-yamata-na-koruptsionnite-energiyni-proekti.html", "text": "Националният ни интерес е нито един държавен лев да не потъва в ямата на корупционните енергийни проекти, каза политическият коментатор Георги Харизанов в интервю за Радио „Фокус“. Според него в момента фокусът трябва да е върху интерконекторните връзки със съседните държави членки на ЕС, а не на всяка цена руско трасе през Черно море. „Не знам защо продължаваме да говорим за проекти в множествено число. Колкото до бившият южен поток и борбата България да влезе руски газ през Черно море не е лоша идея, но тази идея не трябва да бърка в джобовете на българските данъкоплатци, не трябва да нарушава европейските правила и регламенти. Има смисъл тя да се случи не само поради търговските ползи за България, а и поради това, че с напредъка на Северен поток 2 се увеличават шансовете руският транзит през Украйна да бъде спрян, което ще нанесе тежък удар и върху българските доставки на газ“ каза той.\r\nГеорги Харизанов допълни, че България има огромен национален капитал в лицето на лицензираната площадка. Той каза още, че няма друга площадка за ядрена мощност в Европа, която да продължава да има лицензи и разрешителни от всички европейски органи и регулатори. Според Харизанов повече и една стотинка не трябва да отива за АЕЦ „Белене“ от джоба на българския данъкоплатец, защото парите ще бъдат откраднати или ще потънат в ямата на обвързаностите и договорите. В най-добрият случай след 10-12г. ще имаме ядрена мощност с доста стара технология в една коренно различна реалност, допълни той. Построяването на ядрена централа трябва да стане с частен капитал и само на свободният пазар на енергията, без държавни обвързаности, без държавни гаранции и без преференциални цени. На междудържавно ниво разговорът за АЕЦ „Белене“ отдавна е приключил, каза още той.", "date": "2018.05.22", "title": "Георги Харизанов, политически коментатор: Националният ни интерес е нито един държавен лев да не потъва в ямата на корупционните енергийни проекти"}
{"url": "http://www.focus-news.net/news/2018/05/22/2525119/ekathimerini-turskiyat-sad-othvarli-iskaneto-za-osvobozhdavane-na-gratskite-voynitsi-za-treti-pat.html", "text": "Турският съд отхвърли във вторник за трети път искането за освобождаване на гръцките граничари, задържани след случайно според тях преминаване на турска територия, пише гръцкото електронно издание Ekathimerini.\r\n Според турските медии съдът се е позовал, както и предните пъти, на причината, че задържаните нямат постоянен адрес на територията на Турция и могат да избягат.\r\nРешението означава, че задържаните войници ще останат в ареста, до началото на процеса, чиято дата предстои да бъде насрочена.\r\nИзданието припомня, че лейтенант Ангелос Митретодис и сержант Димитрис Куклацис са задържани в продължение на 83 дни в силно охранявания затвор в Одрин. До сега не са им повдигнати обвинения. Юлиян Марков", "date": "2018.05.22", "title": "Ekathimerini: Турският съд отхвърли искането за освобождаване на гръцките войници за трети път"}
{"url": "http://www.focus-news.net/news/2018/05/22/2525118/the-hill-venetsuela-izgoni-vremenno-upravlyavashtiya-amerikanskoto-posolstvo-zaradi-konspiratsiya-sreshtu-pravitelstvoto.html", "text": "Президентът на Венецуела Николас Мадуро изгони временно управляващия американското посолство (шарже д‘афер) Тод Робисън и заместника му Браян Наранхо за конспирация срещу социалистическото правителство на странaта, пише американското издание The Hill.\r\nРешението за експулсирането е взето само един ден, след като президентът на САЩ подписа указ, въвеждащ нови санкции срещу Венецуела, заради „фалшифицирането на изборните резултати“.\r\nПо-рано през деня президентът на Венецуела  Николас Мадуро нарече санкциите на САЩ „престъпление срещу човечеството“.\r\n„Венецуела още веднъж осъжда систематичната кампания на агресия и враждебност, водена от американския режим да наказва венецуелския народ за упражненото право на глас. Тези деспотични и едностранни мерки представляват престъпления срещу човечеството“, се казва в изявление на министерство на външните работи на Венецуела. Юлиян Марков", "date": "2018.05.22", "title": "The Hill:  Венецуела изгони временно управляващия американското посолство заради конспирация срещу правителството"}
{"url": "http://www.focus-news.net/news/2018/05/22/2525092/kanal-5-makedoniya-spored-panos-kamenos-nyama-da-ima-reshenie-za-imeto.html", "text": "Министърът на отбраната на Гърция и лидер на партия „Независимите гърци“ (АНЕЛ), младши партньор в управляващата коалиция в страната, Панос Каменос заяви, че неговата партия няма да гласува за сложно име, съдържащо термина „Македония“, без значение, дали, както той каза, ще се казва „Илинден, Свети Илия, или ще се нарича Горна, Долна или Вардарска Македония, това си е Македония“, предава най-големият частен македонски телевизионен „Канал 5“.\r\n„Вярвам, че няма да има решение. Вярвам, че няма да се получи, защото самите скопяни вярват убедено в един мит, създаден от Тито, който се върти около името Македония. Аз имам ясна позиция – никога няма да гласувам за име, което съдържа терминът „Македония“. Независимите гърци са обявили това в своята учредителна прокламация. Няма шанс да гласуваме за каквото и да е име, независимо дали е Горна, Долна или Свети Илия“, заяви Каменос в интервю пред гръцка телевизия.\r\nКоалиционният партньор в гръцкото правителство заяви, че предпоставка за подписването на договор е промяна на македонската конституция, която, според неговите думи, не би минала в македонския парламент.\r\n„Позицията на правителството е, че няма да има никакво гласуване и ратификация на договора в гръцкия парламент, ако не мине конституционна промяна в парламента на Скопие“, увери гръцкият военен министър и чрез това индиректно сложи край на преговорите, които вдругиден трябва да се проведат между външните министри на Македония и Гърция при посредничеството на ООН в Ню Йорк.\r\n„Гърция водеше преговори, но получи игра на взаимни обвинения и това показа, че не Гърция пречи на Скопие, а самите те се самоубиват, самите те решиха да не променят Конституцията си. Щом не променят Конституцията, спира всякакъв разговор“, добави Каменос.\r\nТой говори и за министърът на външните работи на Гърция Никос Коцияс и коментира дали той е водил добре разговорите и изобщо, какво е успял да направи.\r\n„Министърът на външните работи накрая успя да събори паметниците им, тази лудост, която беше като италианска комедия. Те поставиха Александър Велики по-голям от космически кораб и поставиха знаци на летищата, по улиците и пластмасовите опаковки на стоките, те бяха добри и ги махнаха. Това е първата мярка. Втората, мисля си, е, най-накрая, в хода на международните преговори да приемат, че са славянска нация, една нация, произлизаща от славяните, които живеят в този регион“, обясни Каменос.\r\nПревод и редакция:", "date": "2018.05.22", "title": "„Канал 5“ (Македония): Според Панос Каменос, няма да има решение за името"}
