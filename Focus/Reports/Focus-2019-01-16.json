{"url": "http://www.focus-news.net/news/2019/01/16/2612967/plovdiv-trima-dushi-sa-postradali-pri-chelen-sblasak-mezhdu-dva-avtomobila-na-ul-ostromila.html", "text": "Трима души са пострадали при челен сблъсък между два автомобила на ул. „Остромила“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за катастрофата е подаден около 19.00 часа. Единият автомобил е разрязан от служители на пожарната, за да се извади водачът. Извършва се оглед на местопроизшествието. Изясняват се причините за настъпването на инцидента.  \r\nТони МИХАЙЛОВ", "date": "2019.01.16", "title": "Пловдив: Трима души са пострадали при челен сблъсък между два автомобила на ул. „Остромила“"}
{"url": "http://www.focus-news.net/news/2019/01/16/2612969/varna-desetki-svobodni-pozitsii-za-uchiteli-sa-obyaveni-v-byuroto-po-truda-v-grada.html", "text": "Десетки свободни позиции за учители са обявени в бюрото по труда във Варна. Това съобщиха за  Радио „Фокус“ – Варна  от Дирекция „Бюро по труда“ – Варна. Търсят се учители по общообразователен предмет в прогимназиален етап, учител по общообразователен учебен предмет в гимназиален етап, учител по спортна подготовка, учител за начален етап на основното образование, учител за детска градина, учител по музика в детска градина, както и учител в подготвителна група. Кандидатите за тези позиции трябва да имат завършено висше педагогическо образование. Има обявени свободни позиции за медицинска сестра, заместник-управител, ръководител на звено, ресурсен учител и счетоводител. Бизнесът търси още администратори и рецепционисти, готвачи, сервитьори, бармани и помощник – готвачи и камериери. Нужни са касиери, продавач – консултанти, помощник – възпитатели, дърводелец, охранител, заварчици, машинни оператори и общи работници. \r\nМарияна ВАЛЕНТИНОВА", "date": "2019.01.16", "title": "Варна: Десетки свободни позиции за учители са обявени в бюрото по труда в града"}
{"url": "http://www.focus-news.net/news/2019/01/16/2612973/stolichna-obshtina-shte-otpusne-nad-110-novi-avtobusa-za-obshtestveniya-transport-do-kraya-na-2019-g-obzor.html", "text": "Столична община ще отпусне над 110 нови автобуса за обществения транспорт до края на 2019 г. Това обяви кметът на София Йорданка Фандъкова при проверка на готовността на част от новите превозни средства. Пред журналисти тя изтъкна, че на 17 януари се пускат нови 30 автобуса, които ще обслужват линия 72 и 84, а до края на годината в експлоатация ще влезнат още 82, които ще се движат по различни маршрути на столицата. „22 от тях вече са налични, оборудват се и може би до края на месеца, най-късно до началото на другия ще бъдат пуснати по други линии на градския транспорт“, коментира Фандъкова. Тя отбеляза, че новите автобуси са нископодови, накланят се при спиране, за да може да е удобно на всички пътници, особено за хората с увреждания и майките с детски колички. „Климатизирани са и имат система за видеонаблюдения, така че да бъдат безопасни. Мисля, че всички ангажименти, които сме предприели в това отношение, са изпълнени“, обяви кметът на София. „Започнаха да пристигат и съчленените автобуси, те са 60, които Столичният автотранспорт закупува. Очакваме 11 нови трамвая и пускането на първия участък на линиите на метрото до края на годината“, обясни тя. Според нея това наистина са огромни инвестиции и сериозни резултати. „Те са важни на първо място, за да не се движат старите 30-годишни автобуси, каквито имахме по улиците на София. На второ място, хората да имат по-добри условия“, допълни столичният кмет. Фандъкова каза, че с въвеждането на новите автобуси се надява повече хора да използват обществения транспорт в града. Тя посочи, че до решението новите превозни средства да тръгнат по линия 72 и 84 се е стигнало на база анализи и проекти на Столичния автотранспорт, заедно с комисията по транспорт. \r\nПо време на проверката стана ясно още, че Столична община увеличава с 10 млн. лв. средствата, които отпуска на транспортните оператори за повишаване на заплатите на всички работещи в 4-е транспортни дружества в града. Тя изтъкна, че една от причините за настояване за увеличение на работните заплати е именно проблемът с недостига на работна ръка. „Проблемът с кадрите е навсякъде във всички сфери, в това число и в сферата на транспорта по отношение на шофьорите. Това е един от аргументите, с който се договорихме за увеличение на заплатите, за да може хората, които работят, да останат“, посочи тя. Директорът на Столичния автотранспорт Слав Монов обяви, че от 1 февруари заплатите на транспортните оператори ще се увеличат средно с 10%. Според него шофьорската професия е доста конвертируема, а страни от Западна Европа предлагат примамливи оферти и голяма част от българските водачи приемат предложения да работят извън страната. Той уточни, че в Столичния автотранспорт работят над 2 000 души, от които 1 200 са водачи. „Всички ще получат увеличение. При нас средната брутна заплата е около 1700-1800 лв. Увеличението ще бъде средно с 10%.“, допълни директорът на Столичния автотранспорт.", "date": "2019.01.16", "title": "Столична община ще отпусне над 110 нови автобуса за обществения транспорт до края на 2019 г. (ОБЗОР)"}
{"url": "http://www.focus-news.net/news/2019/01/16/2612972/mvr-izyasnyavat-se-obstoyatelstvata-okolo-smartta-na-mlada-zhena-v-kv-banishora.html", "text": "Изясняват се обстоятелствата около смъртта на млада жена в кв. \"Банишора\", съобщиха от  пресцентъра на МВР.  Тази вечер около 18.00 часа в полицията е получен сигнал за инцидент в столичния квартал „Банишора“. Незабавно към адреса са насочени екипи на СДВР, пожарната служба и Бърза помощ. По първоначални данни е възникнал скандал между 25-годишна жена и 23-годишен мъж в жилището им. На място било открито тялото на жената, а мъжът бил транспортиран в болнично заведение за преглед. Извършва се оглед. По случая е образувано досъдебно производство. Продължава работата по установяване на фактите и обстоятелствата около случилото се.", "date": "2019.01.16", "title": "МВР: Изясняват се обстоятелствата около смъртта на млада жена в кв. \"Банишора\""}
{"url": "http://www.focus-news.net/news/2019/01/16/2612975/pazardzhik-163-godini-ot-rozhdenieto-na-rayna-knyaginya-shte-badat-otbelyazani-v-panagyurishte-na-18-yanuari.html", "text": "163 години от рождението на Райна Княгиня ще бъдат отбелязани в Панагюрище на 18 януари, съобщиха от  Историческия музей  в града. В 11.00 часа пред паметника на панагюрската знаменоска ще бъдат поднесени венци и цветя. Официалното откриването на обновената експозиция в къща-музей „Райна Княгиня“ в Панагюрище ще започне в 11.10 часа.", "date": "2019.01.16", "title": "Пазарджик: 163 години от рождението на Райна Княгиня ще бъдат отбелязани в Панагюрище на 18 януари"}
{"url": "http://www.focus-news.net/news/2019/01/16/2612976/katya-sungarska-tssmp-sofiya-ekipat-ni-zavarva-25-godishnata-zhena-v-kv-banishora-martva-ot-nyakolko-chasa-mladiyat-mazh-do-neya-ne-si-e-spomnyal-nishto.html", "text": "Екипът ни заварва 25-годишната жена в кв. „Банишора“ мъртва от няколко часа, младият мъж до нея не си е спомнял нищо. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска във връзка с намереното тяло на млада жена в столичния квартал „Банишора“. „В 18.02 часа получаваме сигнал за съмнения за починало момиче в квартал „Банишора“. Веднага е тръгнала линейка, на 6-ата минута е била на мястото на инцидента. Оказва се, че вратата е много тежка, масивна-метална, не са успели да я разбият, наложило се е да се извика пожарна, която доста дълго време е рязала вратата“, обясни тя. „При влизането нашият екип заварва 25-годишно момиче, което от няколко часа е било починало, със синини по цялото тяло и видими наранявания. 23-годишното момче е казало, че нищо не си спомня. Предната вечер консумирал уиски, днес пил хапчета, за това ние сме го закарали в токсикологията в \"Пирогов\", уточни още говорителят на ЦСМП – София \r\nДаяна ДЮЛГЕРОВА", "date": "2019.01.16", "title": "Катя Сунгарска, ЦСМП – София: Екипът ни заварва 25-годишната жена в кв. „Банишора“ мъртва от няколко часа, младият мъж до нея не си е спомнял нищо"}
{"url": "http://www.focus-news.net/news/2019/01/16/2612974/dzhumhuriet-mayk-pens-ostavame-v-blizkiya-iztok-postavyame-aktsent-na-religioznite-svobodi-i-shte-gi-zashtitavame.html", "text": "Вицепрезидентът на САЩ Майк Пенс заяви, че американските военни ще се върнат в страната си, понеже ДАЕШ е претърляла поражение, но Вашингтон остава трайно в района на Близкия изток, за да защитава постигнатите резултати и позиции, съобщава електронното издание на вестник  „Джумхуриет” . Майк Пенс отправи специално послание за зачитането и защита на религиозните свободи в региона. По този повод вицепрезидентът на САЩ конкретно посочи „усилията на Вашингтон за освобождаването на задържания в Турция католическия пастор Ендрю Крейг Брънсън и неговото връщане в САЩ”.  Георги Димов", "date": "2019.01.16", "title": "„Джумхуриет”: Майк Пенс: Оставаме в Близкия изток; поставяме акцент на религиозните свободи и ще ги защитаваме"}
{"url": "http://www.focus-news.net/news/2019/01/16/2612992/ert-gartsiya-otsastvashtiyat-ot-plenarnata-zala-deputat-na-nova-demokratsiya-izprati-pismo-ako-uchastvah-v-glasuvaneto-nyamashe-da-podkrepya-pravitelstvoto.html", "text": "Отсъстващият от пленарната зала депутат на опозиционната партия \"Нова демокрация\" Йоргос Касапидис изпрати писмо, в което увери, че ако присъстваше на гласуването на вота на доверие в гръцкия парламент, нямаше да подкрепи правителството на премиера Алексис Ципрас, предава държавната телевизия  ERT . \r\nКасапидис не присъстваше в залата поради здравословни причини. Изпратеното от него писмо не бе взето предвид, съгласно Правилника за работа на парламента, подчертава медията.  \r\nЦипрас спечели вота с подкрепата на шестима депутати извън СИРИЗА - Спирос Данелис от \"То Потами\" (\"Реката\") и четирима народни представители на \"Независими гърци\" -  \r\nВасилис Кокалис, Елена Кундура, Танасис Папахристопулос и Костас Зурарис, както и независимата депутатка Катерина Папакоста. \r\nОбщо 148 депутати от опозиционните партии \"Нова демокрация\", \"Движение на промяна\", \"Златна зора\", \"То Потами\", Съюза на центристите и Комунистическа партия на Гърция, гласуваха против кабинета на Ципрас.  \r\nГласуването започна в 10,30 часа местно време (съвпада с българското време), веднага след обръщението на премиера към депутатите.", "date": "2019.01.16", "title": "ЕRT (Гърция): Отсъстващият от пленарната зала депутат на \"Нова демокрация\" изпрати писмо: Ако участвах в гласуването, нямаше да подкрепя правителството"}
{"url": "http://www.focus-news.net/news/2019/01/16/2612977/mtm-makedoniya-grad-skopie-shte-predostavi-v-ramkite-na-30-dni-dokumentatsiya-za-izgrazhdaneto-na-sportno-razvlekatelen-tsentar-na-ezeroto-treska.html", "text": "През тази седмица македонското правителство прие Програма за развитие на туризма в страната за 2019 г., както и Информация за изграждане на туристическа зона за развитие – Матка в община Сарай, предава македонското електронно издание  МТМ . \r\nМедията пише, че правителството препоръча в рамките на 30 дни град Скопие да предостави съществуващата документация за изграждането на спортно-развлекателния център езерото Треска в община Сарай, а Министерството на икономиката – в срок от 4 месеца, за да представи на правителството на Република Македония информация за хода на дейностите по създаване на Зона за развитие на туризма там. \r\nБлагодарение на реализирането на обща цел и интерес за финансово участие в подготовката на проект за съживяване на езерото, чрез което то отново ще бъде въведено в действие за гражданите, Скопие миналата година реши да установи междуобщинско сътрудничество между град Скопие и община Сарай. Столицата ще участва  със 7 млн. денара, предоставени от бюджета, предава Радио „Фокус“ в рубриката „Балкански туристически часовник“.  \r\nСъобщава се, че според предишни изявления на кмета Петре Шилегов, проучването на езерото Треска, подготвено от предишното ръководство, може да бъде използвано за проекта за съживяване на езерото, което е място за отдих на Скопие в продължение на 20 години до 1998 г., когато е затворено за плуване поради замърсяване на водата. Най-голямата пречка пред реализирането на този проект е пречистването на водата в езерото. \r\nМТМ припомня, че \"Треска\" е построена през 1978 г. със средства от самостоятелното участие на тогавашните граждани на Скопие. Иначе езерото се простира на площ от 136 000 м2, дълбоко е в диапазон от 1,6 до 3 метра и има капацитет от 10 000 плажуващи, а зелената площ в тази зона обхваща повече от 186 500 м2. Комплексът бе официално открит от бившия президент на СССР Йосип Броз Тито през 1978 г. по време на посещението му в Скопие.", "date": "2019.01.16", "title": "МТМ (Македония): Град Скопие ще предостави в рамките на 30 дни документация за изграждането на Спортно-развлекателен център на езерото Треска"}
{"url": "http://www.focus-news.net/news/2019/01/16/2612971/kathimerini-predsedatelyat-na-to-potami-ne-razkriva-kak-partiyata-mu-shte-glasuva-za-prespanskoto-sporazumenie.html", "text": "Председателят на „То Потами“ (Река) Ставрос Теодоракис потвърди, че партията му няма да подкрепи правителството на премиера Алексис Ципрас във вота на доверие, но отказа да поясни как ще подходи към Преспанското споразумение, коментират в редакцията на електронното издание на гръцкия вестник  Kathimerini . \r\nВ рамките на дебата в парламента, Теодоракис заяви, че гласуването на доверие към правителството е равносилно на подкрепа за договора за новото име на Македония, но същевременно подчерта, че обратното не е вярно.  \r\n„Положителният вот за Преспанското споразумение не означава вот на доверие към правителството“, са думите на лидера на „То Потами“, цитирани от изданието.  \r\nОт редакцията припомнят, че първоначално партията обяви подкрепа за Преспанското споразумение, която впоследствие постави под въпрос.  Тереза Герова", "date": "2019.01.16", "title": "Kathimerini: Председателят на „То Потами“ не разкрива как партията му ще гласува за Преспанското споразумение"}
{"url": "http://www.focus-news.net/news/2019/01/16/2612546/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американски съд отложи екзекуцията на мъж, осъден за убийството на 13-месечно бебе по време на екзорсизъм заради внесени нови доказателства по делото, пише  електронното издание на американското списание Newsweek . Материалът е представен без редакторска намеса. \r\nБлейн Милъм трябваше да умре във вторник в първата екзекуция в щата за 2019 година, но изпълнението на присъдата 29-годишният мъж беше спряна заради следи от ухапване по тялото на бебето, които бяха използвани като доказателство за вината му, но сега те може да доказват психически отклонения на осъдения и да предотвратят решението на щата да го екзекутира. \r\n„Благодарни сме, че Криминалния апелативен съд спря екзекуцията на господин Милъм днес (в нощта срещу вторник), за да може той да докаже, че присъдата е несправедлива“, заяви защитникът на осъдения Джена Свиргула. \r\nМилам бе осъден за убийството на 13-месечната Амора Карсън и осъден на смърт на 6 юни 2010 година. Пеленачето умря през декември 2008 година по време на екзорсизъм, осъществен в неговия дом с майката на детето и тогавашно негово гадже Джесика Карсън. \r\nСъобщава се, че двойката се заинтересувала от „Говорещата дъска” (Ouija board) и Карсън, която може да е страдала от следродилна депресия, вярвала, че Милъм е бил обсебен от дявола. По-късно те решават, че обсебената е Амора. \r\nОт съдебните протоколи става ясно, че на 2 декември 2008 година двамата удрят многократно бебето с чук, хапят го и го изнасилват по време на екзорсизъм. Когато това се провалило, двамата отишли до заложна къща, за да съберат пари да наемат свещеник. Момиченцето умира, докато те са навън. \r\nТогава Милъм се обажда на 911 (полицията) и първо казва, че не знае как е умряло бебето. „Дъщеря ми, намерих я мъртва“, е казал той. \r\nКарсън по-късно признава пред Тексаските Рейнджъри, че момичето е умряло по време на екзорсизъм, осъществен от двойката. Милъм също признава убийството, докато е в затвора. \r\n„Направих го“, е казал той на сестрата в затвора. „Но, госпожице Шърли, Блейн, когото познавате, не е направил това“. \r\nЗащитата на Милъм в съда твърди по време на делото, че всъщност Карсън е убила дъщеря си в момент на сериозно умопомрачение. Той е признат за виновен и е осъден на смърт, докато Карсън е осъдена на доживотен затвор без право на помилване. \r\nВ своята жалба адвокатът на Милъм атакува използването от държавата на доказателството за ухапванията и твърди, че нейният клиент е психично болен и следователно не може да бъде екзекутиран. \r\n„Заради последните открития на науката, отнасящи се до сравненията на белезите от ухапвания и последните промени в закона, отнасящи се до въпроса за психичните отклонения... ние спираме неговата екзекуция и връщаме тези искове до първоинстационния съд за разглеждане на основателността на тези твърдения“, се казва в заповедта на съда.  Нов мигрантски керван напредва към границата между САЩ и Мексико на фона на прекратената дейност на американското правителство заради нежеланието на демократите да отпуснат бюджетни средства за изграждането на стена по южната граница на САЩ, за което настоява президентът Доналд Тръмп, пише  електронното издание на вестник Washington Examiner . \r\nСпоред информацията на изданието, около 600 мигранти са се събрали в понеделник на автогара в град Сан Педро Сула, Хондурас и около половината от тях вече са отпътували към границата с Гватемала. Тези около 300 души са основни жени и деца. \r\nЕдна от жените, които пътуват в кервана е заявила, че ще поиска от американските власти убежище и статут на бежанец, „защото вече е невъзможно да се живее в Хондурас“. \r\nМиналата година информациите за мигрантски кервани от Централна Америка, които напредват към южната граница на САЩ стана предмет на ожесточени спорове по време на междинните избори. Въпреки че много от мигрантите казват, че търсят убежище в САЩ, за да избегнат насилието и бедността у дома, президентът Тръмп и неговите съюзници предупреждават, че в керваните са проникнали много престъпници. През последните няколко месеца граничните части са използвали сълзотворен газ най-малко два пъти, за да възпрат мигрантите, отчаяни от дългото чакане, от щурмуването и пресичането на границата близо до Тихуана. \r\nСлед като през миналата седмица Доналд Тръмп разбра за оформянето на нов Караван в Хондурас, той използва новината, за да оправдае искането си за $5,6 млрд. долара за построяване на гранична стена. \r\n„Има нов голям керван, който в момента се формира в Хондурас. Опитваме се да го развалим“, заяви той пред журналистите в четвъртък. „Но, засега, той е по-голям от всичко, което сме виждали. И един дрон няма да го спре. И сензор няма да го спре. Но знаете ли кое ще го спре на място? Една хубава, мощна стена“, обясни държавният глава. \r\nТръмп и Републиканското мнозинство в Сената отказват да приемат какъвто и да е бюджет, ако в него не са включени финансите за стената, докато Демократите отхвърлят всички проектобюджети, в които те са включени. Това предизвика частично спиране на дейността на американското правителство и остави 800 хиляди държавни служители без заплата, докато не бъде постигнато споразумение.  Президентът на Турция Реджеп Таийп Ердоган заяви във вторник пред депутатите в парламента в Анкара, че по време на телефонен разговор с американския президент Доналд Тръмп, последният е потвърдил, че войските на САЩ ще се изтеглят от Сирия и че Турция ще може да установи 32-киломтрова (20 мили) зона за сигурност по границата си с тази страна, пише  електронното издание на вестник Yeni Safak . \r\nОсвен това турският дъжавен глава призова кюрдите да не позволяват да бъдат заблуждавани от терористични групировки и посочи, че Турция е също и кюрдска дъжава. \r\nВ понеделник двамата лидери проведоха телефонен разговор, в който обсъдиха идеята за създаване на зона свободна от терористи в Северна Сирия.", "date": "2019.01.16", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/16/2612970/glasuvaneto-po-sporazumenieto-za-brekzit-v-britanskiya-parlament-predizvika-komentari-i-u-nas-obzor.html", "text": "Споразумението на Тереза Мей за излизане от ЕС (Брекзит) беше отхвърлено в британския парламент във вторник. При проведеното гласуване 202 депутати го подкрепиха срещу 432 „против”. Това очаквано предизвика коментари и у нас. Вицепремиерът и министър на външните работи Екатерина Захариева  заяви, че гласуването в британския парламент по Брекзит е лошо, но не неочаквано. По думите й най-добрият е подреденият Брекзит, вторият добър е Брезкит с преходен период, а най-лошият е от 29 март Великобритания да е трета държава. Тя подчерта, че правителството не е стояло без да прави нищо по Брекзит и припомни, че  още септември е изпратила до членовете на кабинета да се готови за най-лошия сценарий. Министърът призова българските граждани във Великобритания да не чакат последния момент, за да се снабдят с биометрични паспорти. По думите на Захариева важни за България са правата на българските граждани, както и британските туристи, които с всяка година са все повече. „Важни са социалната сигурност на българските граждани, важен е автомобилният транспорт. Всяка сфера на обществения живот. ЕК е дала различни насоки. Предприела е законодателни действия, свързани с така наречения общ подход, който ще се отнася до всичките 27 държави, в случай, че няма подреден Брекзит и този преходен период“, коментира външният министър. По думите й се готвят изменения на законодателството, свързани с това да се пътува краткосрочно безвизово. Евродепутатът от ЕНП/ГЕРБ Андрей Ковачев  посочи, че решението на британския парламент за Брекзит е показало, че политиката на Тереза Мей и на нейните предшественици е довела до задънена улица. По думите му в рамките на следващите няколко дни Великобритания трябва да събере кураж и да каже дали иска да остане в ЕС  или не. „Както за всички други граждани на ЕС, така и реципрочно за всички граждани на Великобритания, които живеят в 27-те страни-членки, остава огромната въпросителна какво се случва. Те ще бъдат формално граждани на трета страна, ако Великобритания излезе без споразумение от ЕС. Вчера председателят на ЕП Антонио Таяни също каза, че след този вот на Лондон основната негова мисъл е за над 3,2 млн. граждани, които са във Великобритания от другите страни-членки, както и за британските граждани в ЕС. И в следващите няколко дни трябва да има яснота и за това. Затова призоваваме Великобритания да разбере какво в края на краищата наистина иска. Не може да искат излизане от ЕС, да подпишат споразумение за това излизане, да отхвърлят това споразумение, да казват, че не искат и без споразумение да излизат от ЕС – в края на краищата Лондон трябва да събере кураж и сили и да каже какво иска“, заяви Ковачев. Той посочи, че ако Великобритания иска втори референдум, то той трябва да бъде направен по най-бързия начин. Бившият външен министър Ивайло Калфин  също коментира темата и посочи, че новината за отхвърляне на Брекзит е лоша за ЕС, защото нараства възможността за излизане на Великобритания без никакво споразумение.  \r\n„Британските депутати се заявиха за отхвърляне на Брекзит, вследствие на решение на референдума. Преди 2 години Великобритания подаде информация в Европейския съюз, което значи, че на 29 март, ако нищо друго не се случи междувременно, Великобритания ще престане да бъде член на Европейския съюз. Най-добрият начин, това е предвидено и в договора на ЕС, е това да стане въз основа на взаимно договорено споразумение, което да уточни как ще стане излизането, какви са процедурите, гаранциите и т.н. За съжаление това дълго обсъждано споразумение, в рамките на година и половина, беше отхвърлено от парламента, както от опозицията, така и от собствените поддръжници на премиера Мей“, посочи той. Според него при гласуването на британските депутати за отхвърляне на споразумението няма противоречие. „Британският парламент и мнозинството е очевидно, че искат да изпълнят волята на гражданите на референдума и Великобритания да излезе от ЕС, но не е съгласна с начина и съдържанието, което договори британският премиер“, коментира Калфин. \r\nДеница КИТАНОВА", "date": "2019.01.16", "title": "Гласуването по споразумението за Брекзит в Британския парламент предизвика коментари и у нас (ОБЗОР)"}
{"url": "http://www.focus-news.net/news/2019/01/16/2612965/lokalno-makedoniya-kosovskiyat-vitsepremier-prizova-za-otmyana-na-100-protsentnite-mita-za-vnos-ot-sarbiya.html", "text": "Вицепремиерът и министър на външните работи на Косово Беджет Пацоли е уверен, че правителството на Рамуш Харадинай не трябва да отхвърля искането на САЩ за отмяна на 100-процентните мита за внос в страната на стоки от Сърбия и Босна и Херцеговина, съобщава македонското електронно издание  „Локално“ . \r\nВ интервю  RTK , цитирано от скопската медия, Пацоли подчерта, че ще обсъди с Харадинай възможността за положителен отговор на искането на Вашингтон. На свой ред министър-председателят на най-младата държава на Балканите бе категоричен, че митата ще останат в сила, докато Сърбия не признае Косово – въпреки призивите на САЩ.  \r\nГоворейки за външната политика на Косово, Пацоли изрази съжаление, че работата му е утежнена заради „липсата на единство в държавното ръководство на Косово\". Ръководителят на косовската дипломация потвърди, че „различните мнения на президента (Хашим Тачи) и премиера (Харадинай) за диалога със Сърбия създават някои неясноти\". \r\nСпоред Паколи в диалога с Белград Прищина ще трябва да направи „някои компромиси\", които, съгласно думите му, може да бъдат „необходими в рамките на демаркацията със Сърбия\". Тереза Герова", "date": "2019.01.16", "title": "„Локално“ (Македония): Косовският вицепремиер призова за отмяна на 100-процентните мита за внос от Сърбия"}
{"url": "http://www.focus-news.net/news/2019/01/16/2612966/razrastva-se-gripnata-epidemiya-v-stranata-obzor.html", "text": "Грипната епидемия в страната се разраства, като от 17 януари заради достигане на високи епидемични стойности такава е обявена и на територията на област Пазарджик. С това областите, в които е сила епидемията вече са общо 6. Сред тях са и Стара Загора, Бургас, Шумен, Силистра и Перник. На територията на община Смолян регистрираната заболяемост е оценена като предепидемична и с цел ограничаване разпространението на грип и ОРЗ се въвеждат противоепидемични мерки. До второ нареждане в област Пазарджик и в община Смолян се преустановяват детските и женските консултации, свижданията в лечебните заведения за болнична помощ и провеждането на профилактични имунизации. Въз основа на регистрираната заболяемост на територията на област Русе се обявява предепидемичен период. РЗИ–Варна издаде предписания за временно прекратяване на учебните занятия от 16 януари 2019 г. до 20 януари 2019 г. включително, в следните общини: община Дългопол – СУ „Климент Охридски“, община Вълчи дол – СУ „Васил Левски“, община Белослав – ОУ „Св. Св. Кирил и Методий“, както и в учебните заведения на територията на общините Провадия, Долни Чифлик, Суворово, Девня и Аврен. По данни на МОН вече в общо 344 училища и детски градини са преустановени учебните занятия. Заради висока заболеваемост от грип в 137 училища в Бургаска област няма да има учебни занятия до 18 януари. \r\nОт 16 до 18 януари по предписание от РЗИ няма да учат 120 училища в област Стара Загора, 65 училища в област Шумен и 16 училища в община Силистра. В област Пловдив няма да учат две училища - ОУ „Хр. Ботев“ в с. Поповица и ПГ „Ген. Вл. Заимов\" в Сопот. Лоши метеорологични условия са причина в две учебни заведения в Кюстендилска област също да няма учебен процес - ОУ „Хр. Ботев\" и ДГ „Р. Княгиня\" в община Невестино. Едно училище в област Кърджали също е затворено - СУ „Н. Й. Вапцаров“ в с. Бенковски. Продължават да не се провеждат занятия в ДГ „Детелина\" в с. Черно поле, община Ружинци, Видинска област.", "date": "2019.01.16", "title": "Разраства се грипната епидемия в страната (ОБЗОР)"}
{"url": "http://www.focus-news.net/news/2019/01/16/2612542/predstoyashti-sabitiya-v-stranata-za-16-yanuari-agentsiya-fokus.html", "text": "*** \r\nОт 09.00 часа ще започне заседание на Народното събрание. \r\n*** \r\nОт 10.00 часа ще започне правителственото заседание в Министерския съвет.  \r\n*** \r\nОт 11.00 часа в Дома на Европа ръководителят на Представителството на Европейската комисия в България Огнян Златев ще открие дискусия по повод началото на първото председателство на Румъния на Съвета на ЕС. В рамките на събитието ще бъдат представени приоритетите на Румънското председателство на Съвета на ЕС от посланика на Румъния в България Н. Пр. г-н Йон Гъля. Опитът и постигнатите резултати от България ще обобщи Лиляна Павлова, министър за Българското председателство на Съвета на ЕС (2017-2018).  \r\n*** \r\nОт 11.00 часа в Националния пресклуб на БТА ще се проведе пресконференция на тема „Проблемите на автобусния бранш – протести или решения?“. Участие в нея ще вземат представители на Националното сдружение на автобусните превозвачи в България, Браншови съюз за стопанска инициатива в транспорта, Национален съюз на превозвачите, Корпорация на автомобилните превозвачи, Българска федерация пътнически транспорт и Национално сдружение на автобусните превозвачи. \r\n*** \r\nОт 11.00 часа в зала „Рила“ в Sofia Hotel Balkan ще се състои пресконференция по повод сватбеното изложение Balkanica Wedding & Honeymoon Expo 2019.  \r\n*** \r\nОт 12.00 часа в зала 6 на НДК (вход А6) ще се състои пресконференция по повод придобиването на SG Експресбанк от страна на дъщерното й дружество в България Банка ДСК.  \r\n*** \r\nОт 12.00 часа кметът на София Йорданка Фандъкова ще провери готовността за пускане на нови автобуси в столичния градски транспорт. Събитието ще се проведе в гаража на Столичния автотранспорт в „Малашевци“ на ул. „Резбарска“ 11.  \r\n*** \r\nОт 12.00 часа в Националния пресклуб БТА ще се проведе пресконференция на Граждански инициативен комитет „За чиста природа“ във връзка със замърсяването на природата в кюстендилския район от мините в Босилеград, ВЕЦ „Пчелина”, както и предстоящото проучване на полезни изкопаеми в площ „Злогош” върху водите на р. Драговищица, Треклянска река и на р. Струма, която замърсена ще влезе в Гърция. \r\n*** \r\nОт 13.30 часа ще се проведе седмичното заседание на Прокурорската колегия на Висшия съдебен съвет. \r\n*** \r\nОт 16.00 часа в зала „Проф. Марин Дринов“ (голям салон на БАН, ул. „15 ноември“ 1) ще бъде представена книгата „Лазерът“ на акад. Никола Съботинов.  \r\n*** \r\nОт 18.30 часа в Литературен клуб „Перото” ще се състои и представяне на антология на съвременната португалска поезия, представена от Издателство „ДА”.   \r\n*** \r\nОт 18.30 часа в „Cinema House”(ул. „Йоан Екзарх“ 37) ще се състои премиерата на филма „A man of the third day“.  \r\n*** \r\nОт 18.30 часа в салона на ул. „Леге“ 10 ще се състои вечер, посветена на Николай Хайтов.  \r\n*** \r\nОт 10.30 часа в зала 601 в сградата на Община Асеновград ще се състои обществено обсъждане на бюджета на Общината за 2019 г.  \r\n*** \r\nОт 13.00 часа в градската библиотека „Паисий Хилендарски“ ще се проведе церемония по връчване на наградите „Читател на годината” за 2018 г. \r\n*** \r\nОт 17.00 часа в зала №5 на Община Благоевград на пл. „Георги Измирлиев\" 1 ще се проведе информационна кампания за санирането на многофамилни жилищни сгради по ОП „Региони в растеж“ 2014-2020 г. \r\n*** \r\nОт 19.00 часа в зала „Пейо Яворов“ ще бъде представена постановката „Методът Грьонхолм“.  \r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 доц. Калин Калевски, председател на комисията за противодействие на корупцията към ОбС ще има приемен ден за граждани. \r\n*** \r\nОт 10.00 часа в Заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Предоставяне на услуги по предварителна обработка (шредитиране) и оползотворяване на отпадъци“. \r\n*** \r\nОт 19.00 часа в камерната зала на ДКТ ще се играе постановката „Предградие“. \r\n*** \r\nОт 10.00 часа в храм „Св. Николай“ ще бъде отслужен водосвет по повод 141 години от Първи градски съвет в България. От 10.30 часа ще тръгне тържествено шествие (от храм „Св. Николай”, дома на Васил Караиванов – улица “Александър Стамболийски”- поднасяне на цветя) до паметника на Васил Караиванов – председател  на  първия  Градски  съвет  Карлово, където ще бъдат поднесени венци и цветя. От 11.00 часа ще се състои тържествено заседание на Общински съвет Карлово в зала  “Васил Караиванов”  на  Община  Карлово. \r\n***  \r\nОт 10.00 часа в НЧ „Градина-Върбица 1894“ ще бъдат отбелязани 171 години от рождението на Христо Ботев – рецитал.  \r\n***  \r\nОт 11.00 часа в НЧ „Съединение-1888“ ще се проведе Детски празник „Месец на именниците“ –народни традиции и обичаи на Васильовден, Йордановден, Ивановден и Атанасовден. \r\n*** \r\nОт 11.00 часа в Малката заседателна зала на Община град Добрич общинските съветници от политическите партии БСП, АТАКА, ДПС, АБВ и Реформаторски блок ще дадат пресконференция по повод решението на Общинския съвет от проведената на 15 януари, извънредна сесия с една единствена точка от дневния ред – намиране на решение за довършването на жилищен блок „Добрич“. Предложението на Общината за поемане на дългосрочен дълг не бе прието, като не достигна един глас на общински съветник за това.    \r\n***   \r\nОт 11.00 часа в залата на читалище „Братство” ще бъде отбелязана 80-годишнината от рождението на поета Биньо Иванов.  \r\n***   \r\nОт 17.15 часа пред паметника на поета Биньо Иванов ще се проведе литературно четене на открито. \r\n*** \r\nОт 19.00 часа в Драматичния театър ще се състои авторски спектакъл на Владислав Карамфилов-Въргала „Червената или черната“.  \r\n*** \r\nОт 11.00 часа пред паметника на Капитан Бураго в Дондуковата градина ще бъдат отбелязани 141 години от Освобождението на града от османско робство.  \r\n*** \r\nОт 12.00 часа на ул. „Ангел Букорещлиев“ 14 ще бъде открита изложбата „Еврика!“.  \r\n*** \r\nОт 09.00 часа ще се проведе редовният месечен брифинг на ръководството на ОДМВР-Силистра. \r\n***   \r\nОт 10.00 часа, в зала 105 на Община Сливен,  ще се състои брифинг на общинското ръководство. \r\n*** \r\nОт 19.00 часа в Драматичния театър ще се играе постановката „Прелестите на изневярата“.  \r\n*** \r\nОт 12.00 часа пред паметната плоча ще бъде отслужена заупокойна молитва в памет на загиналите за освобождението на Чепеларе и ще бъдат поднесени венци и цветя. От 12.30 часа ще се проведе шествие до паметника на капитан Петко войвода в града, където също ще бъдат положени венци от местните жители в знак на признателност. \r\n*** \r\nОт 18.30 часа в кв. „Макак“ се организира общоквартално събрание по казуса с винетките.", "date": "2019.01.16", "title": "Предстоящи събития в страната за 16 януари (Агенция „Фокус“)"}
{"url": "http://www.focus-news.net/news/2019/01/16/2612968/the-times-es-razglezhda-plan-za-otlagane-na-brekzit-do-sledvashtata-godina.html", "text": "Представители на Европейския съюз разглеждат плановете за отлагане на Брекзит до 2020 г., след като Германия и Франция изразиха желанието си да продължат преговорите за излизане на Обединеното кралство от Общността заради политическите вълнения на Великобритания, съобщава вестник  The Times . \r\nДипломати и длъжностни лица разработват план за удължаване на срока на процедурата, предвидена в чл. 50 на Лисабонския договор, след като премиерът Тереза Мей не събра необходимата подкрепа в парламента за „бракоразводната“ сделка между Лондон и Брюксел.  \r\nБрекзит трябваше да стане факт на 29 март или най-късно до края на юни, но сега, според различни източници, служители на ЕС разследват законните пътища за отлагане на излизането на Великобритания до следващата година. Тереза Герова", "date": "2019.01.16", "title": "The Times: ЕС разглежда план за отлагане на Брекзит до следващата година"}
{"url": "http://www.focus-news.net/news/2019/01/16/2612978/parlamentat-othvarli-prezidentskoto-veto-varhu-nakazatelniya-kodeks-obzor.html", "text": "Парламентът преодоля ветото на президента Румен Радев върху последните промени в Наказателния кодекс. 137 депутати гласуваха промените да се приемат отново, а 43-ма бяха против. „За“ гласуваха - ГЕРБ, „Обединени патриоти“, ДПС, „Воля“ и независимите депутати, а „против“ само БСП. „ГЕРБ няма да натрият носа на президента, а на българските граждани и на тези, които боравят с Наказателния кодекс“, коментира в пленарна зала секретарят на ПГ на БСП Филип Попов. От левицата заявиха, че чрез измененията в Наказателния кодекс гражданите ще усетят репресивния апарат на държавата. Според тях българите са притеснени, защото през Наказателния кодекс ще се извършват репресии и тайни арести. От ГЕРБ обявиха, че опозицията е обърнала президентското вето в политическо говорене. Те опровергаха твърденията на БСП, че става въпрос за тайни арести. ГЕРБ призова левицата да прочете цялата европейска директива, която се прилага в Наказателния кодекс, а не избирателно. \r\nДържавният глава върна закона за ново обсъждане на 19 декември 2018 г. Президентът оспори разпоредби от Наказателния кодекс, с които се изменят норми в Наказателно-процесуалния кодекс. С тях се дава възможност за отлагане до 48 часа на уведомяването при задържане на лице. Според Румен Радев още по-тревожна е възможността задържани непълнолетни лица да бъдат в неизвестност за техните родители в срок до 24 часа. Това е 12-ото президентско вето. До момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. \r\nБиляна ИВАНОВА", "date": "2019.01.16", "title": "Парламентът отхвърли президентското вето върху Наказателния кодекс (ОБЗОР)"}
{"url": "http://www.focus-news.net/news/2019/01/16/2612544/bsp-signalizira-ek-za-kontsesiyata-na-letishte-sofiya-i-prizovava-premiera-borisov-za-nezabavno-spirane-na-protsedurata-do-proiznasyaneto-po-signala-obzor.html", "text": "БСП сигнализира ЕК за концесията на летище „София“. Заявката за това бе направена още при откриването на новата парламентарна сесия от лидера на БСП Корнелия Нинова. В своята декларация за новия политически сезон тя посочи: „Тече с пълна сила процедурата за концесия на летище „София“. Никакви аргументи за национална сигурност, за отговорност към националните ресурси не бяха чути“, каза Нинова. Лидерът на БСП заяви, че концесията заминава в ЕК, тъй като правителството на Бойко Борисов нарушава европейски правила. \r\nНа редовната пресконференция на БСП във вторник темата бе продължена. Заместник-председателят на ПГ на „БСП за България“ Георги Свиленски заяви, че сигналът вече е изготвен и БСП ще чака ЕК да се произнесе по него. Той призова премиера Борисов за незабавно спиране на процедурата до произнасянето по сигнала. Свиленски обясни, че мотивите на сигнала са 28 страници, като първият аргумент против концесията е, че се предоставя държавна помощ на бъдещия концесионер. „С тази концесия според нас народните представители, експертите, юристите се нарушава правото на ЕС“, каза Свиленски. Сред аргументите за сигнала Свиленски изброи, че в радиус от 100 км от летището никой друг концесионер няма право да изгражда летище, както и фактът, че държавата е задължена да изгражда, поддържа допълнителни пътища и подходи за нейна сметка.  \r\nСвиленски обърна внимание и на отчуждаването на терени, които към момента не са в обхвата на концесията. По думите му, ако концесионерът реши, че има нужда от тях, това ще се извършва от държавата за сметка на концесионера, като разходите по тези отчуждавания ще се приспадат от инвестицията, която му е заложена в договора. „Поисканото от БСП спиране на процедурата за концесиониране на летище София не е предвидено в Закона за концесиите и няма правно основание“, заяви министър Росен Желязков в отговор на БСП. Министърът разясни, че концедент по процедурата е министърът на транспорта, информационните технологии и съобщенията, а не държавата. Той уточни, че единственото което е предвидено, в периода от откриването на процедурата до определянето на концесионера е или прекратяването ѝ, или нейното удължаване. Министър Росен Желязков добави, че до момента процедурата е удължавана 3 пъти, като законовите основанията за това са две – отстраняване на несъответствия в документацията или необходимост от допълнителни разяснения. Към настоящия момент е предвидено да се приемат заявления от кандидатите до 5 февруари 2019 г. „Това, за което колегите от БСП настояват, Европейската комисия да провери концесионния договор за наличие на държавна помощ, е заложено в документацията, но на по-късен етап когато има определен концесионер, който печели процедурата и преди влизане на договора в сила. Това се прави с цел комисията да се запознае с конкретните условия на офертите и избора на концесионер, така че ЕК да има основание да се произнесе по конкретни параметри, които са предложени по сделката, а не параметри по проект“, каза още министър Желязков. По думите му, чак след като излезе нотификацията на ЕК, тогава може да бъде подписан договор с избрания концесионер. \r\nОтносно твърдението за забраната за развитие на друго летище в радиус от 100 км от летище София, министърът обясни, че в процедурата е заложен ангажимент на държавата да не изгражда или предоставя на концесия друго държавно летище. Това не означава, че е заложено ограничение за изграждането на летища с частни инвестиции. Като пример министърът посочи, че в момента ГД „Гражданска въздухоплавателна администрация“ разглежда проект на инвестиционен план за изграждане на частно летище в рамките на София и ако генералният план отговаря на изискванията на закона, тази инициатива ще бъде одобрена и ще стартира изграждането. По отношение на темата за отчуждаването на терени извън концесионната площ на летището, министър Росен Желязков обясни, че ако в периода на експлоатация се установи по голяма нужда от нови територии за летището, предвид изграждането на нови писти и съоръжения, е предвидено държавата да съдейства за отчуждаването на терени и приобщаването им към концесионната площ, но без да заплаща за тях. Той беше категоричен, че държавата няма да изгражда пътища, както се твърди, а ще съдейства при необходимост административно. \r\nАгенция „Фокус“ припомня: Концесията на летище „София“ бе обявена от предишния кабинет на Борисов при министър Ивайло Московски. След като президентът Румен Радев назначи служебно правителство с премиер Огнян Герджиков, то отмени концесията през 2017 г. С формирането на кабинет „Борисов“3 концесията бе рестартирана през юли 2018 г.  \r\nКонцесията е за срок от 35 години с възможност за удължаване. Бъдещият концесионер трябва да изгради нов трети терминал на летището, да разшири втория и евентуално да построи нова писта за срока на концесията. Трябва да бъдат инвестирани най-малко 1.17 млрд. лв. (600 млн. евро). Авансовото концесионно плащане е минимум 550 млн. лв. без ДДС, а годишното концесионно възнаграждение е не по-малко от 15 милиона лева без ДДС или 10% от общия размер на общите приходи от всички дейности за текущата година. \r\nСрокът за подаване на оферти бе удължаван четири пъти. Първоначалният срок беше до 22 октомври 2018 г. След смяната на транспортния министър срокът беше преместен до 22 ноември 2018 г., а впоследствие до 29 януари 2019 г. и накрая – до 5 февруари 2019 г. През лятото от БСП поискаха прекратяване на концесията на Летище „София“, но предложението на опозицията бе отхвърлено от парламента. БСП се обяви против процедурата с мотив, че това е риск за националната сигурност.  \r\nДеница КИТАНОВА", "date": "2019.01.16", "title": "БСП сигнализира ЕК за концесията на летище „София“ и призовава премиера Борисов за незабавно спиране на процедурата до произнасянето по сигнала (ОБЗОР)"}
{"url": "http://www.focus-news.net/news/2019/01/16/2612543/novoto-rakovodstvo-na-bdzh-si-postavi-za-tsel-da-izkara-druzhestvoto-ot-19-vek-chrez-vavezhdane-na-inovatsii-obzor.html", "text": "Новото ръководство на „Холдинг БДЖ“ и на дъщерните му дружества – „БДЖ – Пътнически превози“ и „БДЖ – Товарни превози“, проведе първата си пресконференция, на която представи основните приоритети в работата си. Основните цели, които новите шефове на железницата си поставят, са три - максимална удовлетвореност на клиента, максимална сигурност на пътниците и подобряване условията на труд. \r\nСлед подадените през ноември 2018 г. оставки на предишното ръководство, за изпълнителен директор на „Холдинг БДЖ“ беше избран инж. Никола Василев. Сред останалите нови попълнения в състава са Григори Григоров - председател на Съвета на директорите на БДЖ, Любомир Илиев - управител на „БДЖ - Товарни превози\", Христо Иванов - управител на „БДЖ - Пътнически превози\" и Цветомир Николов - зам.-председател на Съвета на директорите на БДЖ.  \r\nИнж. Василев посочи, че в момента финансовото състояние на дружеството е стабилно, като идеята на новото управление е да направи нещо добро за него. „Опитваме се да изкараме БДЖ от 19 в. - т.е. да въвеждаме някакви иновационни системи. Ще работим за разширяване на информационното обслужване към клиентите, за завръщане на системата за закупуване на билети и за подобряване графика на движение на влаковете. На сайта на БДЖ вече има актуална информация за закъсненията на влаковете, като ще въведем в най-скоро време и актуална информация за движението им. Това, което следим в момента, са основните показатели в дейността на двете дружества - наличие на локомотиви, състояние на влакове, комуникация с клиенти и т.н.\", каза още той. \r\nНовото ръководство съобщи, че приходите на железницата са 350 млн. лв. годишно, като 175 млн. лв. идват от държавата като субсидия. Оперативните задължения са в размер на 100 млн. лв. Основен кредитор на БДЖ е НКЖИ, към която дълговете са 30 млн. лв. За 2018 г. компанията е приключила с положителен финансов резултат от около 30 млн. лв. Към момента не се мисли за закриване на нерентабилни линии, както и няма да има съкращения на служители. Сред основните приоритети на БДЖ е придобиването на нов подвижен състав, като за 2019 г. могат да бъдат отделени близо 2 млн. лв. за наем на влакове.  \r\nУправителят на „БДЖ - Пътнически превози“ инж. Христо Иванов посочи, че основната задача на дружеството е да подобри графика за движение на влаковете, както и подобряване културата на общуване на служителите с пътниците. „Целта е с минимални средства да се направи така, че влаковете да тръгнат навреме и пътникът да се чувства добре“, каза още инж. Иванов.  \r\nДо 15 февруари трябва да бъде готов бюджетът на БДЖ за 2019 г., като се очаква той да бъде с 20 млн. лв. повече от миналогодишния. \r\nАгенция „Фокус“ припомня: На 8 ноември 2018 г. бившият изпълнителен директор на „Холдинг БДЖ“ Владимир Владимиров, финансовият директор на дружеството Филип Алексиев и председателят на Съвета на директорите Велик Занчев подадоха оставки по искане на министъра на транспорта, информационните технологии и съобщенията Росен Желязков. Причината за това беше появила се в медиите информация за доклад до ДАНС за нередности в холдинга. Желязков обясни, че искането за оставките им няма връзка и не е оценка за тяхната работа, а по-скоро идва вследствие на лошата комуникация, невъзможността за работа в екип и поддържането на връзка чрез медийното пространство. \r\nЦветилена СИМЕОНОВА", "date": "2019.01.16", "title": "Новото ръководство на БДЖ си постави за цел да изкара дружеството от 19 век чрез въвеждане на иновации (ОБЗОР)"}
{"url": "http://www.focus-news.net/news/2019/01/16/2612545/pp-abv-nastoyava-za-vot-na-nedoverie-kam-pravitelstvoto-obzor.html", "text": "ПП АБВ настоява за вот на недоверие към правителството (ОБЗОР) \r\nАБВ настоява за вот на недоверие към правителството. Вариантите са два: свързани с цялостната политика на държавата и с решенията по превъоръжаването на военновъздушните ни сили. Това съобщи ръководството на партията по време на пресконференция. „Ще представим на две от парламентарно представените сили „БСП за България“ и ДПС, които демонстрират опозиционност, нашите обосновани предложения за вот на недоверие към кабинета. Първото е за цялостно творчество на правителството, заради провала му в редица сектори. Вторият вариант е свързан с модернизацията на Българската армия“, посочи лидерът на партията Румен Петков. Според него в доклада на военния министър за закупуването на нов боен самолет има достатъчно основания за искането на такъв вот, тъй като в документа се посочват поне пет несъответствия с изискванията на държавата за закупуване на такъв тип бойна техника. „Първо ние сме задали едни условия, с които изолираме две от най-големите световни компании за производство на изтребители. За да осигурим неучастието им в конкурса ни, вземаме решение в Народното събрание и днес правителството иска парламентът да преосмисли това си решение. Това е не просто национално предателство за момента, но и за в бъдеще. Защото 15 млн. лв. повече ще плащат нашите ВВС годишно, ако са въоръжени с F-16, в сравнение с друг тип самолети. За това много важно е г-н Каракачанов да излезе и да коментира всеки един от текстовете, които е подписал“, каза още той.  \r\nПо време на срещата зам.-председателят на АБВ Любомира Ганчева, представи по-подробно мотивите на партията за искания вот на недоверие за цялостна политика. „За 2018 година, третият управленски мандат на ГЕРБ бе белязан от непрестанни оценки за системни провали във всяка една сфера. Тези провали дават своя резултат - обществото става все по-бедно, а проблемите в държавата се умножават и засилват. В областта на демографската и социална политика ситуацията придобива все по-зловещи измерения, водещи до рекордно висока смъртност, ниска раждаемост и най-високите нива на бедност в ЕС“, посочи Ганчева. Тя обясни, че според ръководството на партията правителството води неефективна политика в сектор „Здравеопазване“, а по въпросите, свързани с външните ни отношения, действията са неадекватни. Любомира Ганчева изтъкна, че България присъства, но не участва в ЕС и НАТО.  \r\nОт партията посочиха още като мотиви за вот на недоверие още проблемите в Агенцията по вписванията, фалита на застрахователна компания „Олимпик“, чумата по свинете и дребните преживни животни, неяснотата по въпроса за енергийната независимост на страната.  \r\nСпоред председателя на АБВ-Младежи Пламена Заячка, българското правителство е изменило на националните интереси при оттеглянето на страната ни от процеса за името на Македония. Тя припомни, че България е първата страна, която признава независимостта на Република Македония, но през изминалите от тогава 27 години, не е изградена стратегия за развитие на отношенията на двете страни. По думите ѝ подобни действия не биха могли да защитят интересите на българите, които са се самоопределили като такива на територията на Северна Македония.  \r\nДаяна ДЮЛГЕРОВА", "date": "2019.01.16", "title": "ПП АБВ настоява за вот на недоверие към правителството (ОБЗОР)"}
{"url": "http://www.focus-news.net/news/2019/01/16/2612548/pes-tragva-na-evropeyskite-izbori-s-ambitsiyata-za-fundamentalna-promyana-na-evropa-obzor.html", "text": "„За да бъде Европа това за което си мечтаем, трябва да бъде дълбоко, фундаментално променена - с тази амбиция тръгваме за европейските избори“, заяви лидерът на ПЕС Сергей Станишев. Платформата на ПЕС ще се основава на три класически фундаментални ценности на левицата - свобода, равенство и братство. Според Станишев има нужда в политиката да се завърне битката на идеи, защото в обществата има реидологизация. Той определи изминалата 2018 като година на протести. „Търпението на хората от много социални сектори, в България и Европа, е на изчерпване. Който не го разбере, ще допусне фундаментална грешка“, коментира лидерът на ПЕС и обърна внимание, че основното предизвикателство за левицата е да бъде носител на промяната в Европа. На предстоящите европейски избори ПЕС ще търси формиране на широк лявоцентристки алианс. Сергей Станишев уточни, че опонентите им, и в България, и в ЕС, са класическата трайна десница и крайната десница. Той не изключи възможността у нас да има предсрочни избори, ако управляващите продължат да създават скандали с този темп. Лидерът на ПЕС обяви, че БСП има всички възможности и шансове да се представи добре и да спечели европейските избори. Той посочи обаче, че левицата се мобилизира трудно за тези избори, за разлика от ГЕРБ, които са много добре смазана машина за избори. „ГЕРБ е в отстъпление - БСП има реални възможности да надскочи електората си на местните избори“, заяви Сергей Станишев. За шансовете на БСП да спечели местния вот в София, той посочи: „В София има умора от сегашното управление и реални проблеми. Ако БСП намери подходяща кандидатура, може да се постигне успех“. Лидерът на ПЕС отговори отрицателно на въпроса чувства ли се изолиран в БСП. „Толкова години не съм лидер, а отношението от хората, с които съм работил, е много позитивно. Говорим си като приятели, като другари“, заяви той. Сергей Станишев не коментира листата на БСП за европейските избори. „Оставете партията ни да си извърви своя път. Тя е мъдра и опитна“, каза той.  \r\nБиляна ИВАНОВА", "date": "2019.01.16", "title": "ПЕС тръгва на европейските избори с амбицията за фундаментална промяна на Европа (ОБЗОР)"}
{"url": "http://www.focus-news.net/news/2019/01/16/2612979/ea-daily-rusiya-kak-aleksandar-makedonski-predizvika-politicheska-kriza-v-gartsiya.html", "text": "Името на Македония, северната съседка на Гърция, вероятно ще бъде основната причина за предсрочни избори и смяна на правителството в Гърция, твърди Сергей Мануков в статия за руската информационна агенция  EA Daily .  \r\nИнициатор на следващата политическа криза бе вече бившиятминистърът на отбраната и лидер на дясната националистическа партия „Независими гърци“ (АНЕЛ) Панос Каменос, младши коалиционен партньор на СИРИЗА.  \r\nЗатова оставката на Камменос, заедно с шестима членове на партията, които също бяха част от правителството на Алексис Ципрас, доведе до разпадането на коалицията. От вторник Министерството на отбраната на Гърция се ръководи от началника на Генералния щаб, адмирал Евангелос Апостолакис. \r\nГърция пусна бариерата \r\nПричината за оставката на Панос Каменос е неговото категорично несъгласие със споразумението, сключено през лятото на 2018 г. на брега на граничното на двете страни Преспанско езеро от премиерите на двете страни - Гърция и Македония - Алексис Ципрас и Зоран Заев. \r\n„Проблемът е името на Македония, за която са дали живота си хиляди хора”, обясни Каменос мотивите си да напусне коалицията в рамките на неделната пресконференция. „Това не ми позволява да остана на министерския пост. Вече не подкрепям правителството, „Независими гърци“ си тръгват. Ще направим всичко възможно, за да не бъде утвърдено Преспанското споразумение в парламента“, увери Каменос.  \r\nСпоред това споразумение северната съседка на Гърция трябва да промени името си от „Република Македония” на „Република Северна Македония”. Промяната е чисто козметична. Добавянето на дума, подчертаваща географското местоположение на дадена страна, не променя същността й. Каменос, заедно с други гръцки националисти и между другото, не само с националисти, поиска термина „Македония“ да изчезне напълно от името на тази малка държава на Балканския полуостров, която до 1991 г. е била част от Югославия като една от шестте съюзни републики.  \r\nПовечето гърци смятат, че името «Македония\" трябва да има само една териториална единица. Това, разбира се, е гръцката област Македония-Тракия, прославена от родения там преди около 2400 години Александър, който освен прозвището „Велик“ получава и прякора „македонски“. Седем десетилетия бяха необходими на Атина, първо от Белград, а после и от Скопие (столицата на Македония), за да замени името, но, разбира се, срещна категоричен отказ. Ситуацията се промени драматично, след като Македония получи независимост, когато страната реши да тръгне по западния път и да се присъедини към Европейския съюз и НАТО. Именно тук Гърция рядко използва правилото за вето, което гласи, че нито един от членовете на тези организации не трябва да се противопоставят на влизането на нови кандидати в състава им. Гърция, която е член и на ЕС, и на НАТО, беше против приемането на Македония под това име. \r\nНа 17 юни 2018 г. в с. Псарадес Алексис Ципрас и Зоран Заев подписаха споразумение, според което Македония променя името си на „Северна Македония”, а Гърция, в замяна на това, премахва възраженията за присъединяването на Скопие към обединена Европа и Северноатлантическия съюз. \r\nНа 30 септември в Македония се проведе референдум за промяна на името, резултатите от който, въпреки ниската избирателна активност, бяха счетени за валидни. Миналия петък македонският парламент въведе съответните изменения в Конституцията, според които Македония се нарича Северна Македония. \r\nСега всичко зависи от гръцкия парламент, без чието съгласие Преспанското споразумение не може да влезе в сила. Депутатите в Атина трябва да вземат решение относно споразумението през втората половина на януари. Въпреки позицията на „Независими гърци\", Ципрас не трябва да има проблеми в парламента, защото членовете на други партии обещават да подкрепят договора.  \r\nЦипрас смята промяната на името на северната съседка като може би основната задача на правителството му на международната сцена, което ще помогне на Гърция да възстанови позициите си, които бяха силно отслабени през годините на криза и рецесия. Между другото, Алексис Ципрас вече четири месеца оглавява Министерството на външните работи на Гърция и е лично отговорен за външната политика. \r\nДоверявай се, но проверявай \r\nИзлизането на Каменос от управляващата коалиция обаче може да се окаже скъпо за Ципрас, чиято партия има 145 места в 300-местния гръцки парламент, т.е. по-малко от половината, осигуряващи нормалната работа на законодателната власт. След излизането на АНЕЛ, Ципрас губи дори онова незначително мнозинство от два гласа, осигурени от партията на Каменос.  \r\nЗагубата на мнозинството, разбира се, не означава автоматично гласуване на доверие или недоверие към правителството, но Ципрас, който няколко пъти публично каза, че не иска да оглави правителство на малцинството, реши да не отлага въпроса за неопределено време и след среща с Панос Каменос инициира вот на доверие. „Ние възнамеряваме незабавно да възстановим доверието в нашето правителство в парламента, за да продължим да работим по важни въпроси и проблеми\", подчерта премиерът в неделно изявление. \r\nАлексис Ципрас е опитен политик. Той е участвал в множество избори, референдуми и вотове  както на доверие, така и на недоверие. \r\nКаменос заяви, че няма да подкрепи бившия си партньор при гласуване на вота на доверие в парламента, защото всъщност това би означавало да се подкрепи споразумението  за новото име на Македония. Въпреки това, Ципрас реши да рискува. Въпреки загубата на гласовете на АНЕЛ, шансовете му да спечели гласуването се оценяват от политолозите като положителни.  \r\nФакт е, че въпреки непреклонната позиция на Панос Каменос, в АНЕЛ няма единство. Според слуховете, четирима членове на партията, които са напуснали заедно с Каменос кабинета на министрите, са готови да подкрепят бившите си другари във вота на доверие в правителството в парламента. Освен тях депутатът Катерина Папакоста ще гласува за кабинета на Ципрас, както и Спирос Данелис, представител на „То Потами“. \r\n„Мисля, че можем с увереност да кажем, че той (Ципрас) ще спечели вота на доверие в правителството благодарение на гласовете на редица депутати от„ Независими гърци”, които не възнамеряват да следват сляпо партийната линия по въпроса за името на Македония“, коментира политологът Панделис Капсис. \r\nВъзможен е и друг вариант, също благоприятен за Алексис Ципрас.  При гласуване на доверие в правителството (кабинета) е достатъчно да се съберат само 120 гласа „за\", но в същото време най-малко 60 депутати не трябва да участват в гласуването. \r\nПредсрочните избори не могат да бъдат избегнати? \r\nРазбира се, Алексис Ципрас се надява правителството му да оцелее. Въпреки това, мнозинството с един глас, естествено, не е достатъчно, за да се чувства напълно уверен. И дори да спечели, ще му бъде трудно. За да се възстанови икономиката на Гърция, която е силно пострадала от кризата и дълбоката рецесия, правителството на Ципрас трябва да работи неуморно. Въпреки това, шоковата работа най-вероятно ще бъде невъзможна – силната опозиция постоянно ще поставя пръчка в колелото. \r\nСъгласно Конституцията, правомощията на парламента и правителството на Ципрас изтичат през септември 2019 година. Премиерът многократно е заявявал, че възнамерява да проведе нови избори най-късно през октомври, така че да му остане повече време за работа, тъй като кабинетът има много планове. На първо място, Алексис Ципрас би желал да приеме законопроект за защита на собствениците на жилища и повишаване на минималната работна заплата, както и редица други закони. Но загубата на мнозинство в парламента едва ли ще му позволи да завърши плановете си. Както и в случай на победа във вота на доверие в правителството, при поражение Алексис Ципрас най-вероятно ще трябва да проведе предсрочни избори. \r\nВ тях обаче шансовете на СИРИЗА и Ципрас да спечелят ще бъдат много по-ниски. Балансът на силите в Гърция не е в полза на лявата партия на Ципрас. Разбира се, изключително трудно е да се поддържа популярност в условията, при които министър-председателят на Гърция трябваше да действа през всичките си години на власт. Алексис Ципрас не успя да създаде чудо и не запази високия рейтинг и общественото доверие, което имаше, след като спечели изборите през 2015 година. Ако сега се проведат избори, според проучванията на общественото мнение, дясноцентристката опозиционна партия „Нова демокрация“ , водена от Кириакос Мицотакис, ще ги спечели. Нещо повече, спадът на левите е доста сериозен.  \r\nТрудно е да се предвиди как ще приключи следващата политическа криза в Гърция. Най-вероятно страната ще се възстанови през октомври. Но победа на „Нова демокрация“. не означава края на политическата криза. Въпреки убедителния превес над СИРИЗА, партията на Мицотакис може и да няма достатъчно гласове, за да създаде еднопартийно правителство и те, като Ципрас, преди четири години, ще трябва да съставят управляваща коалиция. \r\nДори и Мицотакис да няма проблеми с формирането на правителството (ако той, разбира се, спечели изборите), до 2020 г. нова политическа криза е напълно възможна. Следващата година депутатите ще трябва да изберат нов председател. Според гръцката конституция за избирането му ще бъде необходимо абсолютно мнозинство, т.е. 180 гласа.  \r\nРегионалният и привидно безинтересен въпрос за промяната на името на малка държава с население от малко над два милиона души обаче е в светлината на прожекторите. Освен това, не само в Европа, но и отвъд океана. Причината за този повишен интерес е простото обяснение - всичко, разбира се, е в географията. \r\nМакедония е разположена на Балканите, и всичко, което се случва на този полуостров, по исторически и геополитически причини, е от особено значение не само за Европа, но и за целия свят. \r\nБалканите като цяло и Македония в частност са един от многобройните фронтове на борбата на Запада с Русия. Вашингтон и Брюксел са готови да изместят Москва от традиционната й сфера на влияние, която  повече от три века е Балканският полуостров. Най-лесно е да направят това, като приемат Македония в Европейския съюз и НАТО. Това, както бе споменато по-горе, е възможно само със съгласието на Гърция. Затова, както в Европейската комисия, в щаба на НАТО, така и в Белия дом, те толкова ревностно подкрепиха привържениците на западния път на развитие на Македония и референдума за промяната на името. \r\nСкопие, което никога не е било особено популярно сред великите сили, през август и септември миналата година стана за тях нещо като политическа Мека. Бившият министър на отбраната на САЩ Джеймс Матис, генералният секретар на НАТО Йенс Столтенберг, еврокомисарят по въпросите на външната политика и сигурността Федерика Могерини, германският канцлер Ангела Меркел и други известни политици дойдоха в столицата на Македония и обещаха звезди за страната. Те настойчиво обясняваха на македонците, че само Западът ще им даде стабилност и просперитет и ги убеди да гласуват за промяна на името. \r\n„Ние не искаме Русия да направи в Македония това, което направи в много други страни\", каза Джеймс Матис в навечерието на референдума. \r\n„Виждали сме как в продължение на много години Русия се опитва да се намесва в демократичните политически процеси, протичащи в този регион”, повтори Йенс Столтенберг и останалите западни агитатори. \r\nВъпреки такова убедителното агитиране, прозападният референдум на Зоран Заев и неговите поддръжници явно се провалиха. От една страна, повече от 91% от неговите участници гласуваха за промяна на името и следователно за началото на преговорите за членство в ЕС, но от друга страна, само 37% от 1,8 милиона регистрирани гласоподаватели дойдоха на изборите. Според македонските закони, с избирателна активност под 50%, резултатите от референдумите се считат за невалидни, но за министър-председателя Заев и неговите поддръжници, както се оказа, законите не са написани. Те, заедно със Запада, обвиниха Москва за ниската избирателна активност. Що се отнася до Русия, както твърдят привържениците на западния път на развитие на Македония, тя се бори с още повече сили за западната част на Балканския полуостров след загубата на Черна гора през 2017 г., която се присъедини към НАТО. \r\nДвудневната визита на Ангела Меркел в Атина миналата седмица, в навечерието на оставката на Панос Каменос, красноречиво говори за вниманието, което все още отделя Западът за „безинтересната“ за всички Македония. Канцлерът на ФРГ благодари на Алексис Ципрас за смелостта, демонстрирана с подписването на Преспанското споразумение и подчерта, че то ще е от полза за цяла Европа. Тереза Герова", "date": "2019.01.16", "title": "EA Daily (Русия): Как Александър Македонски предизвика политическа криза в Гърция"}
{"url": "http://www.focus-news.net/news/2019/01/16/2612551/100-godini-sled-smartta-na-otto-bieligk-beshe-otkrit-negov-byust-pametnik-v-dvora-na-umbalsm-n-i-pirogov-obzor.html", "text": "100 години след смъртта на Отто Биелигк беше открит негов бюст-паметник в двора на УМБАЛСМ „Н. И. Пирогов“. На тържествената церемония присъстваха бившият премиер Н. В. Симеон Сакскобургготски, председателят на Българския Червен кръст Христо Григоров и изпълнителният директор на УМБАЛСМ „Н. И. Пирогов“ проф. Асен Балтов. \r\nС обединени усилия Българският червен кръст и УМБАЛСМ „Н. И. Пирогов“ успяха да възстановят паметника на Отто Биелигк, който е сред най-големите дарители на Българския червен кръст. Биелигк е един от основателите на застрахователното дело в България. Той пристига в страната около 1882 г. и става инициатор за създаване на застрахователно д-во „Балкан“, чийто председател е дълги години. Прекарал най-ползотворните години от живота си в България и приел страната за своя втора родина. Особено силно впечатлен е от високохуманната дейност на БЧК през Първата световна война и в знак на почит към това дело той предоставя огромното си състояние на дружеството. Той прави писмено завещание, с което дарява на БЧК недвижим имот в София и дворно. Волята на дарителя е с доходите от имота да се построи при болница „Червен кръст“ нов павилион за безплатно лечение на бедни болни, който да носи неговото име. Биелигк желаеда бъде погребан в двора на болница „Червен кръст“, а над гроба му да бъде издигнат паметник с неговия бюст. За целта той оставя една отделна сума от 25 хил. лв. Ръководството на БЧК приема дарението и изразява своята дълбока признателност към щедрия благодетел. Половин година по-късно О. Биелигк умира и е тържествено погребан според своето желание, а по-късно БЧК издига и бронзов бюст над гроба му. След 9 септември 1944 г. паметникът на Отто Биелигк е премахнат. \r\n100 години след смъртта на благодетеля беше открит негов паметник в двора на УМБАЛСМ „Н. И. Пирогов“. По време на церемонията изпълнителният директор на лечебното заведение проф. Асен Балтов заяви, че за УМБАЛСМ „Н. И. Пирогов“ откриването на този паметник е възстановяване на една справедливост, която в продължение на 73 години не е била направена. „Това е било неговото желание и неговите кости са тук под бюста още от 1918 г. на 29 юни“, каза той.  \r\nПредседателят на Българския Червен кръст Христо Григоров отбеляза, че Отто Биелигк е доказал, че човек трябва да има едно голямо сърце и да подава ръка на хората в нужда. Той поясни, че на мястото на бюста на Пирогов е открит възстановеният паметник на Отто Биелигк, но съвсем скоро ще бъде открит и нов паметник на Николай Иванович Пирогов.  \r\nН. В. Симеон Сакскобургготски отбеляза, че за него и за семейството му Българския червен кръст е от изключителна важност. „Още от времето, когато майка ми е помагала и е била толкова дейна за Български червен кръст, аз съм слушал още като дете за моменти, в които тя е участвала и е посещавала болница „Пирогов“. Това са причините от миналото, но важното е да гледаме напред и винаги да сме по-добри“, подчерта Сакскобургготски. Той добави,че днешният ден е пример за доброто и призова повече хора да подкрепят дарението на органи, защото могат да допринесат и да помогнат на другите в нужда.  \r\nИрина ИВАНОВА", "date": "2019.01.16", "title": "100 години след смъртта на Отто Биелигк беше открит негов бюст-паметник в двора на УМБАЛСМ „Н. И. Пирогов“ (ОБЗОР)"}
{"url": "http://www.focus-news.net/news/2019/01/16/2612552/komisiite-po-otbrana-i-po-byudzhet-i-finansi-v-parlamenta-podkrepiha-pravitelstvoto-da-pregovarya-sas-sasht-za-f-16-obzor.html", "text": "На закрито заседание водещата парламентарна комисия по отбрана подкрепи предложението на правителството за преговори със САЩ за придобиване на изтребители F-16. „За“ гласуваха ГЕРБ, „Обединени патриоти“ и ДПС, а „против“ - БСП и „Воля“. Проекторешението за американските изтребители беше подкрепено и от парламентарната комисия по бюджет и финанси. Министърът на отбраната Красимир Каракачанов посочи, че предложеното на кабинета е прието от Комисията по отбрана без редакции. Той уточни, че офертата на САЩ за F-16 надхвърля отпуснатите от Народното събрание 1,8 млрд. лева с по-малко от 300 млн. лева. На базата на предварителни разговори военният министър изрази увереност, че сумата няма да надхвърли първоначалното предложение на американската страна. Ако депутатите дадат на правителството „зелена светлина“, Каракачанов прогнозира преговорите да завършат в рамките на 3-4 месеца. Предложението парламентът да възложи на правителството да започне преговорите със САЩ ще се гласува на пленарното заседание в сряда. Красимир Каракачанов коментира, че очаква подкрепата на депутатите от ДПС в зала, както в комисията. Така до момента е ясно, че „против“ ще гласуват БСП и „Воля“. От левицата предупредиха, че правителството предлага промяна на финансовата рамка за F-16, процедура без разсрочено плащане, както и по-дълъг срок за доставка. Очаква се и позицията на НФСБ с оглед на личното мнение на лидера на партията Валери Симеонов, че процедурата за изтребителите трябва да бъде спряна. Критики отправи и държавният глава Румен Радев, според когото процедурата е удар по България. Представители на президентската институция са присъствали на заседанието на комисията, но не са се изказали. \r\nПравителството предлага депутатите да му възложат да преговаря със САЩ за придобиване на изтребители F-16. Премиерът Бойко Борисов трябва да създаде преговорния екип, който да изготви международния договор и да проведе преговорите с американското правителство. На този етап е ясно, че не е даден таван, до който може да стигне цената за придобиване на поне 8 самолета. Водени са разговори първоначално предложената от САЩ цена да бъде коригирана. От Белия дом заявиха, че очакват разговорите с правителството на България да продължат. Американската страна обяви, че F-16 предлага най-добрата възможна комбинация от цена, бойни способности и взаимна съвместимост с другите военновъздушни сили на страните от НАТО.  \r\nБиляна ИВАНОВА", "date": "2019.01.16", "title": "Комисиите по отбрана и по бюджет и финанси в парламента подкрепиха правителството да преговаря със САЩ за F-16 (ОБЗОР)"}
{"url": "http://www.focus-news.net/news/2019/01/16/2612541/the-guardian-donald-tusk-zayavi-che-sdelka-za-brekzit-izglezhda-nevazmozhna.html", "text": "Доналд Туск направи прикрит призив към Обединеното кралство да остане в ЕС, предполагайки, че историческата загуба на премиера в парламента ще направи споразумението „невъзможно“, съобщава в.  The Guardian . \r\nСлед като беше обявен мащабът на поражението, председателят на Европейския съвет призова Тереза Мей спешно и ясно да изясни следващия си ход. \r\nБрюксел очакваше премиерът да загуби гласуването на сделката, която беше договорила с ЕС, но броя на противниците срещу нея – 230 гласа – означаваше, че е имало малка надежда споразумението да бъде спасено. \r\nДоналд Туск написа в социалната мрежа: „Ако споразумение не е възможно, и никой не иска да няма такова, тогава кой ще има куража да каже кое е единственото положително решение?“    \r\nОчаква се Тереза Мей да се върне в Брюксел в рамките на няколко дни след гласуването, за да се консултира с Туск и председателя на Европейската комисия Жан-Клод Юнкер, но сега не е ясно какво ще включат тези разговори. \r\nВ изявление Юнкер призова британското правителство да „изясни своите намерения възможно най-скоро“, като припомни на британския парламент, че „времето е почти изчерпано“. Обединеното кралство трябва да напусне ЕС на 29 март. \r\nВ защита на ролята на Брюксел в преговорите, Юнкер заяви, че ЕС и неговият главен преговарящ, Мишел Барние, са показали „креативност и гъвкавост“ и, че през последните дни „демонстрира отново добра воля, като предлага допълнителни разяснения и уверения“. \r\n„Рискът от хаотично излизане на Обединеното кралство се увеличи с днешното гласуване“, заяви Юнкер. „Докато не искаме това да се случи, Европейската комисия ще продължи своята работа за да бъде сигурно, че ЕС е напълно подготвен“. \r\nВисш представител на ЕС заяви, че когато Мей се завърне в Брюксел, Юнкер просто ще я попита: „Какво следва?“ \r\nПризивът за яснота беше избран от лидерите на ЕС, в отговорите им на новините от Уестминстър. Изявление от кабинета на ирландския премиер Лео Варадкар предупреди, че „хаотичният Брекзит е лош резултат за всички, не на последно място за Северна Ирландия“. \r\n„Не е твърде късно да се избегне този резултат и призоваваме Обединеното кралство да обяви как предлага да се разреши тази безизходица“, се казва в изявлението. \r\nАнегрет Крам-Каренбауер, лидер на ХДС, написа в социалната мрежа, че „дълбоко съжалява“ за решението. „Твърд Брекзит ще бъде най-лошата от всички опции“, заяви тя. \r\nВъв Франция Еманюел Макрон заяви, че ЕС е стигнал „толкова далеч, колкото е могъл, докато испанското правителство изрази съжаление за „негативния резултат“, но се надява, че сделката ще получи одобрение, добавяйки, че Брекзит без споразумение ще бъде „катастрофално“ за Обединеното кралство. \r\nПолският министър-председател, Машеуш Моравецки, заяви: „Брекзит без споразумение е лошо решение за Великобритания и ЕС. Заедно с нашите партньори в ЕС ще отговорим на нови британски предложения“. \r\nКсавие Бетел, премиер на Люксембург, призова британското правителство да намери „решения, а не проблеми“. Сега се нуждаем от бърз и ясен план как да процедираме“, заяви той. \r\nОт Хага, Марк Рюте каза: „Въпреки този неуспех, не означава, че сме в положение без споразумение. Следващата стъпка зависи от Обединеното кралство“. \r\nБарние се включи в разговорите с евродепутатите след гласуването, но източници заявиха, че Брюксел ще изчака до края на уикенда, давайки време на британските депутати да се обединят около ясен план, преди да започнат съществени преговори. \r\nТой каза пред репортерите: „Сега е време Обединеното кралство да ни каже следващите стъпки. От наша страна ние ще останем обединени и решителни да постигнем споразумение“. \r\nПредставители на ЕС прогнозират, че първата стъпка ще бъде депутатите да кажат на Мей да поиска удължаване на двугодишния период на преговори, премахване на срока 29 март за напускане и поставяне на началото на дебат между останалите 27 страни-членки относно условията за отсрочка. \r\nБрюксел многократно е настоявал, че няма да предоговаря споразумението за оттегляне. \r\nЮнкер потвърди в изявлението си, че сделката е „справедлив компромис и възможно най-добрата сделка“.", "date": "2019.01.16", "title": "The Guardian: Доналд Туск заяви, че сделка за Брекзит изглежда невъзможна"}
{"url": "http://www.focus-news.net/news/2019/01/16/2612555/izvestiya-parlamentat-othvarli-sporazumenieto-na-tereza-mey-s-evropeyskiya-sayuz.html", "text": "Известия: Парламентът отхвърли споразумението на Тереза Мей с Европейския съюз \r\nКамарата на общините отхвърли споразумението за Брекзит на британския премиер Тереза Мей. 432 депутати гласуваха против споразумението, 202 гласуваха за, като по този начин правителството на Обединеното кралство претърпя съкрушително поражение. Сега министър-председателят разполага с три дни, за да обсъди с Брюксел поправки в споразумението и след това да го представи на депутатите. Ситуацията се усложнява още повече от факта, че Лейбъристката партия заплашва правителството с вот на недоверие, който в крайна сметка може да доведе до оставката на Мей и до предсрочни парламентарни избори, пише в.  Известия . \r\nСъдбоносното гласуване се провали: 432 депутати се обявиха срещу сделката на премиера, 230 гласа повече от подкрепилите споразумението. Председателят на Камарата на общините Джон Бъркоу нарече резултата най-големия провал на правителството в парламента от 20-те години на миналия век. Тереза Мей вече прикани опозицията да инициира вот на доверие. Ръководителят на лейбъристите Джеръми Корбин внесе предложение до парламента. \r\nПровалът на сделката за Брекзит беше предвидена от всички - от опозиционната Лейбъристка партия до подкрепящите Тереза Мей ирландски юнионисти. Британските и световните медии пишат, че задачата-максимум пред премиера е  била да избегне опустошително поражение и да покаже, че в сравнение с други сценарии, нейното споразумение е „по-малкото зло“.  \r\nСега правителството има три дни да разработи алтернативен сценарий на Брекзит, който ще бъде одобрен от Брюксел и Лондон. Председателят на Европейската комисия Жан-Клод Юнкер трябваше да се срещне с испанския премиер Педро Санчес. Въпреки това, в очакване на плачевния изход в Камарата на общините, той изпрати своя заместник да се срещне с испанския политик, за да присъства в Брюксел при спешни преговори. \r\nСитуацията около Брекзит е изключително непредсказуема: има поне пет възможни сценария. \r\nВ първият вариант Великобритания ще напусне съюза на 29 март 2019 г. без никаква сделка. В този случай правилата на СТО ще заместят правилата на ЕС. Лондон ще трябва да предоговаря търговски и икономически споразумения с трети страни, а границата между Северна Ирландия (част от Обединеното кралство) и Република Ирландия ще бъде възстановена, което ще доведе до допълнителна несигурност в региона. Този сценарий не се подкрепя от правителството и мнозинството в Камарата на общините: много депутати се страхуват от хаос на външната британска граница и икономически срив.  \r\nВъв вторият случай става дума за нов референдум. Неговият основен въпрос не е определен: или британците ще избират между сделката за Тереза или нейното отсъствие, или ще трябва отново да гласуват за участието на Великобритания в ЕС. Преди да заеме премиерския пост, Мей се изказа против Брекзит. Въпреки това, след като дойде на власт, тя започна да го защитава, защото, според нея, „това е, което искат британците“. Според процедурните правила нов референдум е възможен само ако такава идея е предложена от правителството, а Камарата на общините го подкрепи. Но не трябва да се очаква такова нещо от Тереза Май: ръководството на страната отхвърля разговорите за повторен референдум, тъй като ще раздели британците още повече. \r\nСпоред третия сценарий опозиционната Лейбъристка партия ще се опита да инициира вот на недоверие към правителството. Лидерът на партията Джеръми Корбин обеща да го направи скоро, но не даде конкретна дата. След това в страната ще се проведат предсрочни парламентарни избори, след което Корбин възнамерява да заеме мястото на премиер. Британците подкрепят приблизително еднакво консерваторите и лейбъристите и това не гарантира победата на Корбин. Ако обаче ръководителят на Лейбъристката партия стане премиер, той ще се опита да поднови преговорите с ЕС, който, по думите му, „е известен със своята гъвкавост\". \r\nЧетвъртият сценарий предполага, че самата Тереза Мей ще подаде оставка, след което Консервативната партия ще трябва да избере нов лидер и съответно министър-председател. Кой ще бъде новият лидер е неизвестно, което означава, че е възможно също така да се излезе без сделка, да се възобновят преговорите с Брюксел или нов референдум. \r\nИ накрая, според петия вариант, Тереза Мей ще остане на поста си. В продължение на три дни тя ще се опита да съгласува изменения в споразумението с Брюксел, след което ще го върне на гласуване в парламента. Депутатите предложиха в документа да се подчертае, че решението за „защитния механизъм“ трябва да бъде временно. Ако Камарата на общините не успее и с този вариант, депутатите ще трябва да отложат крайния срок на Брекзит от 29 март на друга дата. Европейският съюз вече даде ясно да се разбере, че са готови да се срещнат с Лондон и да отложат напускането на Великобритания до юли 2019 година. Това обаче е изпълнено с допълнителни усложнения: през май ще има избори за Европейски парламент, а през юни ще има избори за нов ръководител на Европейската комисия, а Великобритания, като част от ЕС, ще участва във всички тези процеси. С една дума, „бракоразводния процес“ с Европейския съюз ще продължи дълго време.", "date": "2019.01.16", "title": "Известия: Парламентът отхвърли споразумението на Тереза Мей с Европейския съюз"}
{"url": "http://www.focus-news.net/news/2019/01/16/2612547/afp-kak-evropa-reagira-na-othvarlyaneto-na-sporazumenieto-za-brekzit.html", "text": "Европейският съюз и европейските правителства предупредиха, че отхвърляне на споразумението от британския парламент ще увеличи риска от хаотично излизане от блока. \r\n„Приканвам Обединеното кралство да изясни намеренията си възможно най-бързо. Времето почти изтече“, заяви председателят на Европейската комисия Жан-Клод Юнкер. \r\n„Споразумението за оттегляне е справедлив компромис и възможно най-доброто. То намалява щетите, причинени от Брекзит на граждани и предприятия в цяла Европа. Това е единственият начин да се гарантира правилното изтегляне на Обединеното кралство от Европейския съюз.   \r\n„Рискът от хаотично излизане на Обединеното кралство се увеличи след гласуването. Макар да не искаме това да се случи, Европейската комисия ще продължи работата си по непредвидени ситуации, за да гарантира, че ЕС е напълно подготвен“.  \r\n„Ако сделка не е възможна, и никой не иска да няма сделка, тогава кой ще има куража да каже кое е единственото положително решение“, попита председателят на Европейския съвет Доналд Туск, който добави, че 27 държави-членки на ЕС „остават обединени“. \r\n„Сега зависи от британското правителство да каже какво следва. ЕС ще остане обединен и решен да постигне споразумение“, съобщи Мишел Барние. \r\nИрландия обяви, че ще ускори подготовката за Брекзит без сделка. \r\n„За съжаление, резултатът от гласуването ще увеличи риска от хаотичен Брекзит. Затова правителството ще продължи да засилва подготовката за такъв резултат“, се казва в изявление на Дъблин. \r\n„Това е горчив ден за Европа. Ние сме подготвени, но твърд Бекзит ще бъде най-малко желания избор за ЕС и Великобритания“, каза министърът на финансите на Германия Олаф Шолц. \r\n„Твърд Брекзит ще бъде най-лошата от всички опции“, заяви Анегрет Крамп-Каренбауер, лидер на Християн-демократическия съюз. \r\n„При всички случаи, няма да има предоговаряне на споразумението за оттегляне“, написа австрийският канцлер Себастиан Курц. \r\n„Хаотично напускане ще бъде лошо за ЕС и катастрофално за Обединеното кралство“, заяви испанския премиер Педро Санчес.  Превод и редакция : Калоян Пенков", "date": "2019.01.16", "title": "AFP: Как Европа реагира на отхвърлянето на споразумението за Брекзит"}
{"url": "http://www.focus-news.net/news/2019/01/16/2612540/sky-news-sadik-han-nadyavam-se-che-shte-ima-izbori.html", "text": "„Надявам се, че Демократическата юнионистка партия и Европейската изследователска група ще подкрепят предложението ни за избори“, заяви кметът на Лондон Садик Хан, коментирайки историческата загуби на Тереза Мей.  Превод и редакция : Калоян Пенков", "date": "2019.01.16", "title": "Sky News: Садик Хан: Надявам се, че ще има избори"}
{"url": "http://www.focus-news.net/news/2019/01/16/2612558/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Турция Реджеп Тайип Ердоган публикува статия в руския вестник „Коммерсант”, озаглавена „Сътрудничеството между Турция и Русия е от критично значение за разрешаване на кризата в Сирия”, предаде информационната агенция ДХА. „От една страна, сътрудничеството между Турция и Русия наистина има критично значение за уреждане на сирийската кризата. От друга страна, през последните седмици станахме свидетели на усилията на някои кръгове в САЩ да възпрепятстват решението за военно изтегляне на Вашингтон, което ще допринесе за прекратяване на кризата в Сирия. От позицията на Турция, референтна точка е основата на постигнатото споразумение по време на проведения от мен телефонен разговор с г-н Доналд Тръмп. От трета страна, има изявления от типа: „Турция ще убие кюрдите”, или „Нека да не изоставяме насаме кюрдските ни съюзници”. Виждаме, че те се тиражират, за да упражнят натиск върху администрацията на Доналд Тръмп.”, пише в статията на Ердоган в „Коммерсант”. \r\nОтделно от това турският президент посочва, че „Анкара няма да иска от никого разрешение за действията си в Сирия”, цитиран от ДХА. \r\n*** Известия : Камарата на общините отхвърли споразумението за Брекзит на британския премиер Тереза Мей. 432 депутати гласуваха против споразумението, 202 гласуваха за, като по този начин правителството на Обединеното кралство претърпя съкрушително поражение. Сега министър-председателят разполага с три дни, за да обсъди с Брюксел поправки в споразумението и след това да го представи на депутатите. Ситуацията се усложнява още повече от факта, че Лейбъристката партия заплашва правителството с вот на недоверие, който в крайна сметка може да доведе до оставката на Мей и до предсрочни парламентарни избори, пише в.  Известия . \r\nСъдбоносното гласуване се провали: 432 депутати се обявиха срещу сделката на премиера, 230 гласа повече от подкрепилите споразумението. Председателят на Камарата на общините Джон Бъркоу нарече резултата най-големия провал на правителството в парламента от 20-те години на миналия век. Тереза Мей вече прикани опозицията да инициира вот на доверие. Ръководителят на лейбъристите Джеръми Корбин внесе предложение до парламента. \r\nПровалът на сделката за Брекзит беше предвидена от всички - от опозиционната Лейбъристка партия до подкрепящите Тереза Мей ирландски юнионисти. Британските и световните медии пишат, че задачата-максимум пред премиера е  била да избегне опустошително поражение и да покаже, че в сравнение с други сценарии, нейното споразумение е „по-малкото зло“.  \r\nСега правителството има три дни да разработи алтернативен сценарий на Брекзит, който ще бъде одобрен от Брюксел и Лондон. Председателят на Европейската комисия Жан-Клод Юнкер трябваше да се срещне с испанския премиер Педро Санчес. Въпреки това, в очакване на плачевния изход в Камарата на общините, той изпрати своя заместник да се срещне с испанския политик, за да присъства в Брюксел при спешни преговори. \r\nСитуацията около Брекзит е изключително непредсказуема: има поне пет възможни сценария. \r\nВ първият вариант Великобритания ще напусне съюза на 29 март 2019 г. без никаква сделка. В този случай правилата на СТО ще заместят правилата на ЕС. Лондон ще трябва да предоговаря търговски и икономически споразумения с трети страни, а границата между Северна Ирландия (част от Обединеното кралство) и Република Ирландия ще бъде възстановена, което ще доведе до допълнителна несигурност в региона. Този сценарий не се подкрепя от правителството и мнозинството в Камарата на общините: много депутати се страхуват от хаос на външната британска граница и икономически срив.  \r\nВъв вторият случай става дума за нов референдум. Неговият основен въпрос не е определен: или британците ще избират между сделката за Тереза или нейното отсъствие, или ще трябва отново да гласуват за участието на Великобритания в ЕС. Преди да заеме премиерския пост, Мей се изказа против Брекзит. Въпреки това, след като дойде на власт, тя започна да го защитава, защото, според нея, „това е, което искат британците“. Според процедурните правила нов референдум е възможен само ако такава идея е предложена от правителството, а Камарата на общините го подкрепи. Но не трябва да се очаква такова нещо от Тереза Май: ръководството на страната отхвърля разговорите за повторен референдум, тъй като ще раздели британците още повече. \r\nСпоред третия сценарий опозиционната Лейбъристка партия ще се опита да инициира вот на недоверие към правителството. Лидерът на партията Джеръми Корбин обеща да го направи скоро, но не даде конкретна дата. След това в страната ще се проведат предсрочни парламентарни избори, след което Корбин възнамерява да заеме мястото на премиер. Британците подкрепят приблизително еднакво консерваторите и лейбъристите и това не гарантира победата на Корбин. Ако обаче ръководителят на Лейбъристката партия стане премиер, той ще се опита да поднови преговорите с ЕС, който, по думите му, „е известен със своята гъвкавост\". \r\nЧетвъртият сценарий предполага, че самата Тереза Мей ще подаде оставка, след което Консервативната партия ще трябва да избере нов лидер и съответно министър-председател. Кой ще бъде новият лидер е неизвестно, което означава, че е възможно също така да се излезе без сделка, да се възобновят преговорите с Брюксел или нов референдум. \r\nИ накрая, според петия вариант, Тереза Мей ще остане на поста си. В продължение на три дни тя ще се опита да съгласува изменения в споразумението с Брюксел, след което ще го върне на гласуване в парламента. Депутатите предложиха в документа да се подчертае, че решението за „защитния механизъм“ трябва да бъде временно. Ако Камарата на общините не успее и с този вариант, депутатите ще трябва да отложат крайния срок на Брекзит от 29 март на друга дата. Европейският съюз вече даде ясно да се разбере, че са готови да се срещнат с Лондон и да отложат напускането на Великобритания до юли 2019 година. Това обаче е изпълнено с допълнителни усложнения: през май ще има избори за Европейски парламент, а през юни ще има избори за нов ръководител на Европейската комисия, а Великобритания, като част от ЕС, ще участва във всички тези процеси. С една дума, „бракоразводния процес“ с Европейския съюз ще продължи дълго време. \r\n*** Россиская газета : Във вторник вечерта британският парламент гласува споразумението за Брекзит, одобрено от Лондон и Брюксел миналия ноември след година и половина преговори. \r\nДепутатите гласуваха против проекта, предложен от министър-председателя на страната Тереза Мей, съобщава  Российская газета . \r\n432 депутати гласуваха срещу споразумението, а само 202 го подкрепиха. Посочва се, че това е най-голямото поражение на британски премиер в парламента през последните 95 години. \r\nСпоред експерти, „възможни са различни сценарии за развитие на събитията“, в това число твърд изход на страната от ЕС, готовност, за която в Лондон се говореше непосредствено преди гласуването, и за отмяна на Брекзит като цяло. \r\nПобедената при гласуването Тереза Мей обеща да представи план за по-нататъшни действия по Брекзит, но лейбъристката опозиция в парламента вече обяви планове за започване на процедура за вот на недоверие към премиера.", "date": "2019.01.16", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/01/16/2612559/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Доналд Туск направи прикрит призив към Обединеното кралство да остане в ЕС, предполагайки, че историческата загуба на премиера в парламента ще направи споразумението „невъзможно“, съобщава в.  The Guardian . \r\nСлед като беше обявен мащабът на поражението, председателят на Европейския съвет призова Тереза Мей спешно и ясно да изясни следващия си ход. \r\nБрюксел очакваше премиерът да загуби гласуването на сделката, която беше договорила с ЕС, но броя на противниците срещу нея – 230 гласа – означаваше, че е имало малка надежда споразумението да бъде спасено. \r\nДоналд Туск написа в социалната мрежа: „Ако споразумение не е възможно, и никой не иска да няма такова, тогава кой ще има куража да каже кое е единственото положително решение?“    \r\nОчаква се Тереза Мей да се върне в Брюксел в рамките на няколко дни след гласуването, за да се консултира с Туск и председателя на Европейската комисия Жан-Клод Юнкер, но сега не е ясно какво ще включат тези разговори. \r\nВ изявление Юнкер призова британското правителство да „изясни своите намерения възможно най-скоро“, като припомни на британския парламент, че „времето е почти изчерпано“. Обединеното кралство трябва да напусне ЕС на 29 март. \r\nВ защита на ролята на Брюксел в преговорите, Юнкер заяви, че ЕС и неговият главен преговарящ, Мишел Барние, са показали „креативност и гъвкавост“ и, че през последните дни „демонстрира отново добра воля, като предлага допълнителни разяснения и уверения“. \r\n„Рискът от хаотично излизане на Обединеното кралство се увеличи с днешното гласуване“, заяви Юнкер. „Докато не искаме това да се случи, Европейската комисия ще продължи своята работа за да бъде сигурно, че ЕС е напълно подготвен“. \r\nВисш представител на ЕС заяви, че когато Мей се завърне в Брюксел, Юнкер просто ще я попита: „Какво следва?“ \r\nПризивът за яснота беше избран от лидерите на ЕС, в отговорите им на новините от Уестминстър. Изявление от кабинета на ирландския премиер Лео Варадкар предупреди, че „хаотичният Брекзит е лош резултат за всички, не на последно място за Северна Ирландия“. \r\n„Не е твърде късно да се избегне този резултат и призоваваме Обединеното кралство да обяви как предлага да се разреши тази безизходица“, се казва в изявлението. \r\nАнегрет Крам-Каренбауер, лидер на ХДС, написа в социалната мрежа, че „дълбоко съжалява“ за решението. „Твърд Брекзит ще бъде най-лошата от всички опции“, заяви тя. \r\nВъв Франция Еманюел Макрон заяви, че ЕС е стигнал „толкова далеч, колкото е могъл, докато испанското правителство изрази съжаление за „негативния резултат“, но се надява, че сделката ще получи одобрение, добавяйки, че Брекзит без споразумение ще бъде „катастрофално“ за Обединеното кралство. \r\nПолският министър-председател, Машеуш Моравецки, заяви: „Брекзит без споразумение е лошо решение за Великобритания и ЕС. Заедно с нашите партньори в ЕС ще отговорим на нови британски предложения“. \r\nКсавие Бетел, премиер на Люксембург, призова британското правителство да намери „решения, а не проблеми“. Сега се нуждаем от бърз и ясен план как да процедираме“, заяви той. \r\nОт Хага, Марк Рюте каза: „Въпреки този неуспех, не означава, че сме в положение без споразумение. Следващата стъпка зависи от Обединеното кралство“. \r\nБарние се включи в разговорите с евродепутатите след гласуването, но източници заявиха, че Брюксел ще изчака до края на уикенда, давайки време на британските депутати да се обединят около ясен план, преди да започнат съществени преговори. \r\nТой каза пред репортерите: „Сега е време Обединеното кралство да ни каже следващите стъпки. От наша страна ние ще останем обединени и решителни да постигнем споразумение“. \r\nПредставители на ЕС прогнозират, че първата стъпка ще бъде депутатите да кажат на Мей да поиска удължаване на двугодишния период на преговори, премахване на срока 29 март за напускане и поставяне на началото на дебат между останалите 27 страни-членки относно условията за отсрочка. \r\nБрюксел многократно е настоявал, че няма да предоговаря споразумението за оттегляне. \r\nЮнкер потвърди в изявлението си, че сделката е „справедлив компромис и възможно най-добрата сделка“. \r\n***  Тереза Мей е подготвена за вота на недоверие, който може да свали правителството й, след като депутатите отхвърлиха плана за Брекзит с рекордните 230 гласа, съобщава в.  Independent . \r\nЛидерът на лейбъристите Джеръми Корбин внесе предложение за вот на доверие в резултат от съкрушителното поражение на Тереза Мей в Камарата на общините. \r\nПарламентът най-накрая излезе с решението си по споразумението за оттегляне след месеци на дебат, докато групи хора за и против Брекзит започнаха да се събират пред парламента, за да изразят своя гняв. \r\nСега Тереза Мей ще се изправи пред вот на доверие в нейното правителство в сряда, въпреки че се очаква да спечели победа, тъй като твърдите привърженици на Брекзит от Европейската изследователска група (ERG) и нейните съюзници от Демократичната юнионистка партия заявиха, че ще я подкрепят. \r\nМинистър-председателят подчерта, че възнамерява да продължи, като изработи планове за разговори с висши парламентаристи с надеждата да намери „истински договоряеми\" решения, които тя може да предложи в Брюксел. \r\n***  Тереза Мей трябва отложи Брекзит, след като сделката й за напускане претърпя исторически разгром в парламента, смята лидера на Шотландската национална партия Никола Стърджън, която призовава премиера да удължи член 50, пише в днешния си брой в.  Daily Express . \r\nКамарата на общините отхвърли сделката на министър-председателя с 230 гласа разлика. Това е най-голямата загуба на правителство в историята на парламента. Лидерът на лейбъристите Джеръми Корбин внесе вот на недоверие, който ще бъде гласуван днес. \r\nСлед гласуването, Никола Стърджън написа: „По-рано говорих с премиера – очевидно няма никаква идея какво да прави след това“. \r\n„Най-малкото, което тя трябва да направи сега, е да удължи член 50, за да спре часовника“. \r\nЧлен 50 е механизмът, който дадена страна задейства, за да напусне Европейския съюз, като й дава две години, за да договори нови търговски отношения с Брюксел, преди да напусне блока. \r\nОбединеното кралство трябва официално да напусне ЕС на 29 март 2019 г., като стартира член 50 преди две години. \r\nНякои политици призовават Тереза Мей да поиска удължаване на член 50, което може да се осъществи само с разрешение на ЕС, за да се даде повече време за преговори или дори за втори референдум. \r\nПредставител от Брюксел каза: „Ако премиерът оцелее и ни информира, че се нуждае от повече време, за да спечели парламента по сделката, ще бъде предложено техническо удължаване до юли“. \r\nТе също така предложиха по-нататъшно удължаване на срока, ако в Обединеното кралство бъдат свикани избори или втори референдум за членство в ЕС. \r\nТова означава, че Обединеното кралство вероятно ще участва през май в изборите за Европейски парламент, въпреки че британските евродепутати може би никога няма да заемат местата си, тъй като парламентът не трябва да се събира до юли.", "date": "2019.01.16", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/16/2612550/independent-dzherami-korbin-vnasya-vot-na-nedoverie-sreshtu-tereza-mey-koyto-mozhe-da-svali-pravitelstvoto-sled-istoricheskata-zaguba.html", "text": "Тереза Мей е подготвена за вота на недоверие, който може да свали правителство й, след като депутатите отхвърлиха плана за Брекзит с рекордните 230 гласа, съобщава в.  Independent . \r\nЛидерът на лейбъристите Джереми Корбин внесе предложение за вот на доверие в резултат от съкрушителното поражение на Тереза Мей в Камарата на общините. \r\nПарламентът най-накрая излезе с решението си по споразумението за оттегляне след месеци на дебат, докато групи хора за и против Брекзит започнаха да се събират пред парламента, за да изразят своя гняв. \r\nСега Тереза Мей ще се изправи пред вот на доверие в нейното правителство в сряда, въпреки че се очаква да спечели победа, тъй като твърдите привърженици на Брекзит от Европейската изследователска група (ERG) и нейните съюзници от Демократичната юнионистка партия заявиха, че ще я подкрепят. \r\nМинистър-председателят подчерта, че възнамерява да продължи, като изработи планове за разговори с висши парламентаристи с надеждата да намери „истински договоряеми\" решения, които тя може да предложи в Брюксел. Превод и ледакция : Калоян Пенков", "date": "2019.01.16", "title": "Independent: Джеръми Корбин внася вот на недоверие срещу Тереза Мей, който може да свали правителството след историческата загуба"}
{"url": "http://www.focus-news.net/news/2019/01/16/2612562/sport-stefanos-tsitsipas-pobedi-viktor-troitski-v-avstraliya.html", "text": "Стефанос Циципас победи Виктор Троицки с 3:1 сета в мач от втория кръг на Откритото първенство на Австралия. Първият сет завърши при резултат 6:3 гейма в полза на Циципас. Троицки успя да изравни резултата след втория сет, спечелен с 6:2 гейма. Третият и четвъртия сет бяха спечелени от поставения под номер 14 в схемата грък – 6:2 и 7:5 гейма. В следващият кръг Стефанос Циципас ще се изправи срещу Николоз Басилашвили от Грузия.", "date": "2019.01.16", "title": "Спорт: Стефанос Циципас победи Виктор Троицки в Австралия"}
{"url": "http://www.focus-news.net/news/2019/01/16/2612563/sport-tomash-berdih-otstrani-robin-haase-na-otkritoto-parvenstvo-na-avstraliya.html", "text": "Томаш Бердих победи Робин Хаасе с 3:0 сета в мач от втория кръг на Откритото първенство на Австралия. Чехът взе отделните части с резултат 6:1, 6:3, 6:3. В следващият кръг чехът ще срещне поставения  под номер 18 в схемата Диего Шварцман, който отстрани американеца Денис Кудла.", "date": "2019.01.16", "title": "Спорт: Томаш Бердих отстрани Робин Хаасе на Откритото първенство на Австралия"}
{"url": "http://www.focus-news.net/news/2019/01/16/2612549/sky-news-nov-rekord-za-nay-golyamo-porazhenie-na-pravitelstvo.html", "text": "Точно както се очакваше, правителството на Тереза Мей претърпя най-тежкото поражение в Камарата на общините от Първата световна война. \r\nДепутатите отхвърлиха нейното споразумение за Брекзит при резултат 432 срещу 202 – разлика от 230 гласа. \r\nРезултатът от гласуването се присъединява към позорна колекция от други унизителни парламентарни загуби на действащи министър-председатели, които доведоха до исторически бунтове, предсрочни избори, а за някои беше началото на краят им като премиери.  Превод и редакция : Калоян Пенков", "date": "2019.01.16", "title": "Sky News: Нов рекорд за най-голямо поражение на правителство"}
{"url": "http://www.focus-news.net/news/2019/01/16/2612560/pregled-na-mezhdunarodnite-novini-do-600-chasa-agentsiya-fokus.html", "text": "Президентът на Турция Реджеп Тайип Ердоган публикува статия в руския вестник „Коммерсант”, озаглавена „Сътрудничеството между Турция и Русия е от критично значение за разрешаване на кризата в Сирия”, предаде информационната агенция ДХА. „От една страна, сътрудничеството между Турция и Русия наистина има критично значение за уреждане на сирийската кризата. От друга страна, през последните седмици станахме свидетели на усилията на някои кръгове в САЩ да възпрепятстват решението за военно изтегляне на Вашингтон, което ще допринесе за прекратяване на кризата в Сирия. От позицията на Турция, референтна точка е основата на постигнатото споразумение по време на проведения от мен телефонен разговор с г-н Доналд Тръмп. От трета страна, има изявления от типа: „Турция ще убие кюрдите”, или „Нека да не изоставяме насаме кюрдските ни съюзници”. Виждаме, че те се тиражират, за да упражнят натиск върху администрацията на Доналд Тръмп.”, пише в статията на Ердоган в „Коммерсант”. \r\nОтделно от това турският президент посочва, че „Анкара няма да иска от никого разрешение за действията си в Сирия”, цитиран от ДХА.  Тереза Мей е претърпяла най-тежкото парламентарно поражение от всеки британски премиер в епохата на демокрацията, след като депутатите отхвърлиха нейната сделка за Брекзит с огромно мнозинство от 230 души. \r\nЛидерът на лейбъристите, Джеръми Корбин, веднага пое инициативата за провеждане на вот на недоверие. \r\n„Това е катастрофално поражение. Камарата произнесе своята присъда относно сделката й. Отлагането и отхвърлянето стигнаха до края“, заяви той. \r\nПоддръжниците на Брекзит сред консерваторите се присъединиха към партиите и Демократическата юнионистка партия за да победят правителството в „значимото гласуване“, което министър-председателят отложи преди Коледа. \r\nСлед поражението, Мей веднага прикани за вот на недоверие в собственото си правителство, който ще се проведе в сряда. \r\nПремиерът каза, че гласуването не е разкрило каква сделка биха искали да подкрепят депутатите, така че ако спечели вота на недоверие, тя ще започне преговори с Демократичната юнионистка партия и „висши парламентаристи от цялата страна, за да разбере какво ще се изисква за сигурна подкрепа“. \r\nТя заяви, че ще се върне в Камарата в понеделник с официално изявление за това как ще процедира. \r\nМей започна осмия ден от дебатите за Брекзит, като направи последна молба към колегите да я подкрепят, предупреждавайки ги да не нарушават обещанието си към британците относно Брекзит. \r\n„Това е най-значимото гласуване за всеки от нас. Сред всички обсъждания, всички несъгласия, различия, дойде времето всички ние в тази Камара да вземем решение“, заяви Тереза Мей. \r\n„Заедно можем да покажем на хората, че техният глас е чут, че доверието им не е изгубено“. \r\nГлавният прокурор, Джефри Кокс, предупреди по-рано колегите си, че ако не приемат сделката, рискуват да осъдят Великобритания на хаоса от липса на сделка за Брекзит. \r\nТой твърди, че членовете на обществеността, засегнати от отхвърлянето на сделката, биха казали на депутатите: „На какво играете? Какво правите? Вие не сте деца на детската площадка. Вие сте законодатели и това е вашата работа“. \r\nПравителствените загуби с повече от 100 гласа са изключително редки; единствените, записани през миналия век, се случват при лейбъристкото правителство на малцинството през 1924 г. След войната, единствените поражения на правителството в подобен мащаб са били 89 гласа през 1979 г. и 86 през 1978 г.  Държавите-членки на Европейския съюз ще останат обединени в позицията си по Брекзит, заяви говорител на председателя Доналд Туск, след като британските депутати отхвърлиха договореното споразумение за излизане от блока. \r\n„Съжаляваме за резултата от гласуването и призоваваме правителството на Обединеното кралство да изясни своите намерения по отношение на следващите си стъпки възможно най-скоро“, каза говорителят и добави: „27-те члена на ЕС ще останат обединени ... и ще се стремят да бъдат намалени щетите, причинени от Брекзит“.  Отхвърлянето на сделката за Брекзит от британския парламент увеличава риска от напускане на Обединеното кралство  без споразумение, предупреди шефът на Европейската комисия Жан-Клод Юнкер.  \r\n„Призовавам Обединеното кралство да изясни своите намерения възможно най-скоро. Времето почти свърши“, заяви Юнкер веднага след гласуването в Лондон.  Говорител на лейбъристите заяви, че ако вотът на недоверие срещу Тереза Мей в сряда не успее, партията ще помисли за втори опит. \r\nЛейбъристите в момента не търсят удължаване на член 50, но може и да го направят в бъдеще. \r\nГласуването днес показа, че правителството е загубило доверието на Камарата по главния проблем, пред който се изправи страната, заяви говорителят. \r\nЛейбъристите вярват, че няма бъдеще за споразумението на правителството и повече разговори няма да поправят това. Партията ще е стреми към сделка, която ще обедини разделена Великобритания, съобразявайки се с гласуването от 2016 г. \r\nГоворителят добави, че не е имало контакт между Джеръми Корбин и Тереза Мей от срещата му с премиера в началото на декември.  Ирландското правителство заяви, че ще ускори подготовката за Брекзит без сделка, след като британските депутати гласуваха да отхвърлят споразумението на Тереза Мей за Брекзит. \r\n„За съжаление, резултатът от тази вечер увеличава риска от хаотичен Брекзит. Следователно правителството ще продължи ускоряването на подготовката за подобен резултат“, се казва в изявлението от Дъблин.  Доналд Туск направи прикрит призив към Обединеното кралство да остане в ЕС, предполагайки, че историческата загуба на премиера в парламента ще направи споразумението „невъзможно“, съобщава в.  The Guardian . \r\nСлед като беше обявен мащабът на поражението, председателят на Европейския съвет призова Тереза Мей спешно и ясно да изясни следващия си ход. \r\nБрюксел очакваше премиерът да загуби гласуването на сделката, която беше договорила с ЕС, но броя на противниците срещу нея – 230 гласа – означаваше, че е имало малка надежда споразумението да бъде спасено. \r\nДоналд Туск написа в социалната мрежа: „Ако споразумение не е възможно, и никой не иска да няма такова, тогава кой ще има куража да каже кое е единственото положително решение?“    \r\nОчаква се Тереза Мей да се върне в Брюксел в рамките на няколко дни след гласуването, за да се консултира с Туск и председателя на Европейската комисия Жан-Клод Юнкер, но сега не е ясно какво ще включат тези разговори. \r\nВ изявление Юнкер призова британското правителство да „изясни своите намерения възможно най-скоро“, като припомни на британския парламент, че „времето е почти изчерпано“. Обединеното кралство трябва да напусне ЕС на 29 март. \r\nВ защита на ролята на Брюксел в преговорите, Юнкер заяви, че ЕС и неговият главен преговарящ, Мишел Барние, са показали „креативност и гъвкавост“ и, че през последните дни „демонстрира отново добра воля, като предлага допълнителни разяснения и уверения“. \r\n„Рискът от хаотично излизане на Обединеното кралство се увеличи с днешното гласуване“, заяви Юнкер. „Докато не искаме това да се случи, Европейската комисия ще продължи своята работа за да бъде сигурно, че ЕС е напълно подготвен“. \r\nВисш представител на ЕС заяви, че когато Мей се завърне в Брюксел, Юнкер просто ще я попита: „Какво следва?“ \r\nПризивът за яснота беше избран от лидерите на ЕС, в отговорите им на новините от Уестминстър. Изявление от кабинета на ирландския премиер Лео Варадкар предупреди, че „хаотичният Брекзит е лош резултат за всички, не на последно място за Северна Ирландия“. \r\n„Не е твърде късно да се избегне този резултат и призоваваме Обединеното кралство да обяви как предлага да се разреши тази безизходица“, се казва в изявлението. \r\nАнегрет Крам-Каренбауер, лидер на ХДС, написа в социалната мрежа, че „дълбоко съжалява“ за решението. „Твърд Брекзит ще бъде най-лошата от всички опции“, заяви тя. \r\nВъв Франция Еманюел Макрон заяви, че ЕС е стигнал „толкова далеч, колкото е могъл, докато испанското правителство изрази съжаление за „негативния резултат“, но се надява, че сделката ще получи одобрение, добавяйки, че Брекзит без споразумение ще бъде „катастрофално“ за Обединеното кралство. \r\nПолският министър-председател, Машеуш Моравецки, заяви: „Брекзит без споразумение е лошо решение за Великобритания и ЕС. Заедно с нашите партньори в ЕС ще отговорим на нови британски предложения“. \r\nКсавие Бетел, премиер на Люксембург, призова британското правителство да намери „решения, а не проблеми“. Сега се нуждаем от бърз и ясен план как да процедираме“, заяви той. \r\nОт Хага, Марк Рюте каза: „Въпреки този неуспех, не означава, че сме в положение без споразумение. Следващата стъпка зависи от Обединеното кралство“. \r\nБарние се включи в разговорите с евродепутатите след гласуването, но източници заявиха, че Брюксел ще изчака до края на уикенда, давайки време на британските депутати да се обединят около ясен план, преди да започнат съществени преговори. \r\nТой каза пред репортерите: „Сега е време Обединеното кралство да ни каже следващите стъпки. От наша страна ние ще останем обединени и решителни да постигнем споразумение“. \r\nПредставители на ЕС прогнозират, че първата стъпка ще бъде депутатите да кажат на Мей да поиска удължаване на двугодишния период на преговори, премахване на срока 29 март за напускане и поставяне на началото на дебат между останалите 27 страни-членки относно условията за отсрочка. \r\nБрюксел многократно е настоявал, че няма да предоговаря споразумението за оттегляне. \r\nЮнкер потвърди в изявлението си, че сделката е „справедлив компромис и възможно най-добрата сделка“.  Точно както се очакваше, правителството на Тереза Мей претърпя най-тежкото поражение в Камарата на общините от Първата световна война. \r\nДепутатите отхвърлиха нейното споразумение за Брекзит при резултат 432 срещу 202 – разлика от 230 гласа. \r\nРезултатът от гласуването се присъединява към позорна колекция от други унизителни парламентарни загуби на действащи министър-председатели, които доведоха до исторически бунтове, предсрочни избори, а за някои беше началото на краят им като премиери.  Тереза Мей трябва отложи Брекзит, след като сделката й за напускане претърпя исторически разгром в парламента, смята лидера на Шотландската национална партия Никола Стърджън, която призовава премиера да удължи член 50, пише в днешния си брой в.  Daily Express . \r\nКамарата на общините отхвърли сделката на министър-председателя с 230 гласа разлика. Това е най-голямата загуба на правителство в историята на парламента. Лидерът на лейбъристите Джеръми Корбин внесе вот на недоверие, който ще бъде гласуван днес. \r\nСлед гласуването, Никола Стърджън написа: „По-рано говорих с премиера – очевидно няма никаква идея какво да прави след това“. \r\n„Най-малкото, което тя трябва да направи сега, е да удължи член 50, за да спре часовника“. \r\nЧлен 50 е механизмът, който дадена страна задейства, за да напусне Европейския съюз, като й дава две години, за да договори нови търговски отношения с Брюксел, преди да напусне блока. \r\nОбединеното кралство трябва официално да напусне ЕС на 29 март 2019 г., като стартира член 50 преди две години. \r\nНякои политици призовават Тереза Мей да поиска удължаване на член 50, което може да се осъществи само с разрешение на ЕС, за да се даде повече време за преговори или дори за втори референдум. \r\nПредставител от Брюксел каза: „Ако премиерът оцелее и ни информира, че се нуждае от повече време, за да спечели парламента по сделката, ще бъде предложено техническо удължаване до юли“. \r\nТе също така предложиха по-нататъшно удължаване на срока, ако в Обединеното кралство бъдат свикани избори или втори референдум за членство в ЕС. \r\nТова означава, че Обединеното кралство вероятно ще участва през май в изборите за Европейски парламент, въпреки че британските евродепутати може би никога няма да заемат местата си, тъй като парламентът не трябва да се събира до юли.  Споразумението на Тереза Мей за Брекзит беше отхвърлено с 230 гласа – най-голямото поражение в историята за едно правителство, съобщава  Sky News . \r\nСега лидерът на Лейбъристката партия Джеръми Корбин внася предложение за вот на недоверие към правителството. \r\nСамият вот ще се проведе в сряда, след дебат в Общинския съвет. \r\nДепутатите ще бъдат помолени да гласуват: „Парламентът няма доверие в правителството на Нейно величество“. \r\nТова дава на Тереза Мей по-малко от 24 часа да се бори за работата си. \r\nНяма ограничения в броя на пътите, в които Джеръми Корбин може да инициира вот на недоверие, но е малко вероятно лидерът на опозицията да започне битка, която не смята, че може да спечели. \r\n А като Демократичната юнионистка партия заяви, че ще се придържа към споразумението си с торите, поражението за Тереза Мей не е сигурено. \r\nАко правителството спечели, последствията са прости: Тереза Мей продължава да работи. \r\nАко тя загуби, правителството ще падне и ще има период от 14 дни, в който може да се сформира ново правителство. Няма строги правила за това, което трябва да се случи през този период от две седмици. \r\nТереза Мей, която преди това заяви, че няма да се бори с изборите през 2022 г., може да се опита да създаде нова администрация. \r\nТя е в безопасност от вота на недоверие от собствената си партия за още 12 месеца, след като гласуването срещу нея се провали в края на миналата година. \r\nВъпреки това, тя може да реши, че е време да се оттегли и да предаде юздите на някой друг. \r\nНов лидер на консерваторите ще има шанса да сформира правителство - както и опозиционните партии. \r\nСегашният състав на парламента означава, че консерваторите остават единствената партия с достатъчно брой депутати, за да може да контролират Камарата на общините.", "date": "2019.01.16", "title": "Преглед на международните новини до 6:00 часа (Агенция „Фокус“)"}
{"url": "http://www.focus-news.net/news/2019/01/16/2612564/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Температурите са в интервала от - 10° до + 2°. Времето над страната е предимно облачно. Слаб до умерен вятър духа в цялата страна. Сняг вали в районите на прохода Шипка.  \r\nПътните настилки са предимно сухи на места мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 100 м в района на прохода Шипка. \r\n- до 150 м в района на гр.Враца. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nАМ „Струма“:  няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 18.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът II-815:  Движението по път IIІ-815 от пътно кръстовище с път ІІ-81 Боровци - Гаврил Геново при км 0+068 е ограничено за МПС над 12 тона поради изпълнение на строително-монтажни дейности. \r\nОбходен маршрут: \r\nДвижението по път IIІ-815  Боровци - Гаврил Геново е ограничено за МПС над 12 тона поради изпълнение на строително-монтажни дейности  на жп. прелез. \r\nОбходен маршрут: \r\nДвижение по път ІІІ-102 за автомобили над 12 тона - Гаврил Геново – Монтана –и  Път ІІ-81 - Боровци и обратно. \r\nЗа автомобили до 12 тона движението се осъществява от пътно кръстовище на РП ІІ-81 при км 87+423 през с. Боровци  до Път ІІІ-815 и обратно.  Срок до 18.01.2019 г.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.16", "title": "Актуална пътна обстановка"}
{"url": "http://www.focus-news.net/news/2019/01/16/2612565/predstoyashti-sabitiya-v-stranata-za-16-yanuari-agentsiya-fokus.html", "text": "*** \r\nОт 09.00 часа ще започне заседание на Народното събрание. \r\n*** \r\nОт 10.00 часа ще започне правителственото заседание в Министерския съвет.  \r\n*** \r\nОт 11.00 часа в Дома на Европа ръководителят на Представителството на Европейската комисия в България Огнян Златев ще открие дискусия по повод началото на първото председателство на Румъния на Съвета на ЕС. В рамките на събитието ще бъдат представени приоритетите на Румънското председателство на Съвета на ЕС от посланика на Румъния в България Н. Пр. Йон Гъля. Опитът и постигнатите резултати от България ще обобщи Лиляна Павлова, министър за Българското председателство на Съвета на ЕС (2017-2018).  \r\n*** \r\nОт 11.00 часа в Националния пресклуб на БТА ще се проведе пресконференция на тема „Проблемите на автобусния бранш – протести или решения?“. Участие в нея ще вземат представители на Националното сдружение на автобусните превозвачи в България, Браншови съюз за стопанска инициатива в транспорта, Национален съюз на превозвачите, Корпорация на автомобилните превозвачи, Българска федерация пътнически транспорт и Национално сдружение на автобусните превозвачи. \r\n*** \r\nОт 11.00 часа в зала „Рила“ в Sofia Hotel Balkan ще се състои пресконференция по повод сватбеното изложение Balkanica Wedding & Honeymoon Expo 2019.  \r\n*** \r\nОт 12.00 часа в зала 6 на НДК (вход А6) ще се състои пресконференция по повод придобиването на SG Експресбанк от страна на дъщерното ѝ дружество в България Банка ДСК.  \r\n*** \r\nОт 12.00 часа кметът на София Йорданка Фандъкова ще провери готовността за пускане на нови автобуси в столичния градски транспорт. Събитието ще се проведе в гаража на Столичния автотранспорт в „Малашевци“ на ул. „Резбарска“ 11.  \r\n*** \r\nОт 12.00 часа в Националния пресклуб БТА ще се проведе пресконференция на Граждански инициативен комитет „За чиста природа“ във връзка със замърсяването на природата в кюстендилския район от мините в Босилеград, ВЕЦ „Пчелина”, както и предстоящото проучване на полезни изкопаеми в площ „Злогош” върху водите на р. Драговищица, Треклянска река и на р. Струма, която замърсена ще влезе в Гърция. \r\n*** \r\nОт 13.30 часа ще се проведе седмичното заседание на Прокурорската колегия на Висшия съдебен съвет. \r\n*** \r\nОт 16.00 часа в зала „Проф. Марин Дринов“ (голям салон на БАН, ул. „15 ноември“ 1) ще бъде представена книгата „Лазерът“ на акад. Никола Съботинов.  \r\n*** \r\nОт 18.30 часа в Литературен клуб „Перото” ще се състои и представяне на антология на съвременната португалска поезия, представена от Издателство „ДА”.   \r\n*** \r\nОт 18.30 часа в „Cinema House” (ул. „Йоан Екзарх“ 37) ще се състои премиерата на филма „A man of the third day“.  \r\n*** \r\nОт 18.30 часа в салона на ул. „Леге“ 10 ще се състои вечер, посветена на Николай Хайтов.  \r\n*** \r\nОт 10.30 часа в зала 601 в сградата на Община Асеновград ще се състои обществено обсъждане на бюджета на Общината за 2019 г.  \r\n*** \r\nОт 13.00 часа в градската библиотека „Паисий Хилендарски“ ще се проведе церемония по връчване на наградите „Читател на годината” за 2018 г. \r\n*** \r\nОт 17.00 часа в зала №5 на Община Благоевград на пл. „Георги Измирлиев\" 1 ще се проведе информационна кампания за санирането на многофамилни жилищни сгради по ОП „Региони в растеж“ 2014-2020 г. \r\n*** \r\nОт 19.00 часа в зала „Пейо Яворов“ ще бъде представена постановката „Методът Грьонхолм“.  \r\n*** \r\nОт 14.00 часа в клуба на ПП ГЕРБ на ул. „Г. Бенковски” 1 доц. Калин Калевски, председател на комисията за противодействие на корупцията към ОбС ще има приемен ден за граждани. \r\n*** \r\nОт 10.00 часа в Заседателната зала на Община Враца ще се извърши отваряне на оферти в открита процедура, за възлагане на обществена поръчка с предмет: „Предоставяне на услуги по предварителна обработка (шредитиране) и оползотворяване на отпадъци“. \r\n*** \r\nОт 19.00 часа в камерната зала на ДКТ ще се играе постановката „Предградие“. \r\n*** \r\nОт 10.00 часа в храм „Св. Николай“ ще бъде отслужен водосвет по повод 141 години от Първи градски съвет в България. От 10.30 часа ще тръгне тържествено шествие (от храм „Св. Николай”, дома на Васил Караиванов – улица „Александър Стамболийски” - поднасяне на цветя) до паметника на Васил Караиванов – председател  на  първия Градски съвет - Карлово, където ще бъдат поднесени венци и цветя. От 11.00 часа ще се състои тържествено заседание на Общински съвет Карлово в зала „Васил Караиванов” на Община  Карлово. \r\n***  \r\nОт 10.00 часа в НЧ „Градина-Върбица 1894“ ще бъдат отбелязани 171 години от рождението на Христо Ботев – рецитал.  \r\n***  \r\nОт 11.00 часа в НЧ „Съединение-1888“ ще се проведе Детски празник „Месец на именниците“ – народни традиции и обичаи на Васильовден, Йордановден, Ивановден и Атанасовден. \r\n*** \r\nОт 11.00 часа в Малката заседателна зала на Община град Добрич общинските съветници от политическите партии БСП, АТАКА, ДПС, АБВ и Реформаторски блок ще дадат пресконференция по повод решението на Общинския съвет от проведената на 15 януари извънредна сесия с една единствена точка от дневния ред – намиране на решение за довършването на жилищен блок „Добрич“. Предложението на Общината за поемане на дългосрочен дълг не бе прието, като не достигна един глас на общински съветник за това.    \r\n***   \r\nОт 11.00 часа в залата на читалище „Братство” ще бъде отбелязана 80-годишнината от рождението на поета Биньо Иванов.  \r\n***   \r\nОт 17.15 часа пред паметника на поета Биньо Иванов ще се проведе литературно четене на открито. \r\n*** \r\nОт 19.00 часа в Драматичния театър ще се състои авторски спектакъл на Владислав Карамфилов-Въргала „Червената или черната“.  \r\n*** \r\nОт 11.00 часа пред паметника на Капитан Бураго в Дондуковата градина ще бъдат отбелязани 141 години от освобождението на града от османско робство.  \r\n*** \r\nОт 12.00 часа на ул. „Ангел Букорещлиев“ 14 ще бъде открита изложбата „Еврика!“.  \r\n*** \r\nОт 09.00 часа ще се проведе редовният месечен брифинг на ръководството на ОДМВР - Силистра. \r\n***   \r\nОт 10.00 часа в зала 105 на Община Сливен ще се състои брифинг на общинското ръководство. \r\n*** \r\nОт 19.00 часа в Драматичния театър ще се играе постановката „Прелестите на изневярата“.  \r\n*** \r\nОт 12.00 часа пред паметната плоча ще бъде отслужена заупокойна молитва в памет на загиналите за освобождението на Чепеларе и ще бъдат поднесени венци и цветя. От 12.30 часа ще се проведе шествие до паметника на капитан Петко войвода в града, където също ще бъдат положени венци от местните жители в знак на признателност. \r\n*** \r\nОт 18.30 часа в кв. „Макак“ се организира общоквартално събрание по казуса с винетките.", "date": "2019.01.16", "title": "Предстоящи събития в страната за 16 януари (Агенция „Фокус“)"}
{"url": "http://www.focus-news.net/news/2019/01/16/2612554/libiyskiyat-tanker-badr-se-varna-v-pristanishte-burgas-obzor.html", "text": "Либийският танкер танкер „Бадр” (прекръстен на БДИН) се върна в пристанище Бургас. Въвеждането му в Бургаския залив стана със заповед на директора на Морска администрация, за да не се получи разлив и замърсяване на водите на Черно море.  \r\nПроверката на казуса с либийския танкер не е констатирала нарушения. Проверката бе извършена от РДПГ – Бургас и образувана по отношение на въвода в либийския танкер „Бадр” от 21 декември 2018 г. Проверката не е констатирала и използване на физическа сила и помощни средства от страна на граничните служители. Новината съобщи директорът на Главна дирекция „Гранична полиция“ гл. комисар Светлан Кичиков. Той разясни, че към момента корабът отново е на рейд в Бургаския залив, след като служители на „Морска администрация” и „Гранична полиция” са връчили на капитана разпореждане за връщането на плавателния съд, след почти двуседмичния му престой в извън териториални води без осъществяване на разрешения еднократен преход до ремонтна база в Тузла, Турция. „Корабът е висок 18 м, с абсолютното съдействие на капитана хората са се прехвърлили, без да са използвани каквито и да било други способи“, каза още гл. комисар Светлан Кичиков. \r\nДиректорът на „Морска администрация” капитан Живко Петров обясни в детайли процедурата по връщане на кораба „Бадр”, който към момента е собственост на „Булгаргеомин”, плаващ под панамски флаг и с украински екипаж. Според капитан Петров корабът е имал разрешение за еднократен преход до турска ремонтна база, в която да се ревизират системите му и да се сертифицират документите за безопасно плаване. След близо двуседмичен престой в открито море и опасенията, че е възможно да се стигне до разлив и замърсяване, капитан Петров издава разпореждане за връщане на кораба в Бургаския залив.  \r\nТанкерът ще остане в пристанище Бургас до абсолютната сертификация на документите за плаване, като не е определен максимален времеви период. Според изискванията корабът трябва да премине технически прегледи, като за това трябва да се погрижи флагът, под който е плавателния съд.  \r\nВ своя позиция от „Булгаргеомин“ увериха, че ръководството на компанията предприема серия от мерки за бързо и коректно разрешаване на казуса с танкера. „Решението за връщането на танкера е взето на общо събрание на компанията, въпреки че „Булгаргеомин” има юридическо право да разполага с морското превозно средство“, за Асен Кавдански - представител на мениджмънта на „Булгаргеомин”. Той подчерта, че ръководи прозрачна компания и е готов да предостави всички необходими документи, за да се разреши този чисто правен спор.  \r\nМинистър-председателят на България Бойко Борисов проведе телефонен разговор с либийския си колега Файез Сарадж, в който двамата обсъдиха казуса със задържания в България кораб „Бадр“. Премиерът на Либия благодари на Бойко Борисов и на българското правителство за тяхната навременна намеса и демонстрираното желание казусът да приключи с положителен за двете страни край. Пред българския министър-председател Файез Сарадж подчерта, че благоприятният развой на събитията ще даде много силен знак за бъдещото сътрудничество между България и Либия и ще даде допълнителен импулс на двустранните и икономическите отношения между двете държави. \r\nПремиерът на Либия прие поканата на министър-председателя Бойко Борисов да посети България в най-скоро време. Двамата премиери се разбраха да бъдат гарант за развитието на икономическите отношения и български фирми отново да стъпят на либийския пазар.  \r\nАгенция „Фокус“ припомня: Окръжна прокуратура – Бургас започна разследване на предполагаемата незаконна продажба на либийски петролен танкер. Разследването е срещу частен съдия-изпълнител за превишаване на неговите правомощия по дело, свързано с незаконна промяна на собствеността на танкера. \r\nПроверката е последвана от протест на адвокати, действащи от името на държавната либийска национална морска транспортна компания, която притежава кораба „Бадр”. \r\nТанкерът за суров петрол с вместимост 61 000 тона първоначално бе задържан от българските морски власти в черноморското пристанище Бургас през ноември 2017 г., след като българска компания го заяви като обезпечение за дълг от 9,2 милиона долара (7,9 милиона евро) от 1989 година. Либия твърди, че претенциите се основават на фалшиви документи. \r\nДружеството, което претендира за дълга, е поискало да бъде продаден танкерът, но продажбата е спряна от Окръжния съд в Бургас. Съдилищата на по-висока инстанция също са постановили съдебни решения, с които се разпорежда освобождаването на кораба. Вицепремиерът и министър на външните работи Екатерина Захариева и министърът на транспорта, информационните технологии и съобщенията Росен Желязков заявиха, че спорът за собствеността на танкера е частно-правен и не бива да повлияе на двустранните ни отношения с Либия.", "date": "2019.01.16", "title": "Либийският танкер „Бадр” се върна в пристанище Бургас (ОБЗОР)"}
{"url": "http://www.focus-news.net/news/2019/01/16/2612556/sky-news-24-chasa-za-tereza-mey-za-da-spasi-rabotata-si.html", "text": "Споразумението на Тереза Мей за Брекзит беше отхвърлено с 230 гласа – най-голямото поражение в историята за едно правителство, съобщава  Sky News . \r\nСега лидерът на Лейбъристката партия Джеръми Корбин внася предложение за вот на недоверие към правителството. \r\nСамият вот ще се проведе в сряда, след дебат в Общинския съвет. \r\nДепутатите ще бъдат помолени да гласуват: „Парламентът няма доверие в правителството на Нейно величество“. \r\nТова дава на Тереза Мей по-малко от 24 часа да се бори за работата си. \r\nНяма ограничения в броя на пътите, в които Джеръми Корбин може да инициира вот на недоверие, но е малко вероятно лидерът на опозицията да започне битка, която не смята, че може да спечели. \r\n А като Демократичната юнионистка партия заяви, че ще се придържа към споразумението си с торите, поражението за Тереза Мей не е сигурено. \r\nАко правителството спечели, последствията са прости: Тереза Мей продължава да работи. \r\nАко тя загуби, правителството ще падне и ще има период от 14 дни, в който може да се сформира ново правителство. Няма строги правила за това, което трябва да се случи през този период от две седмици. \r\nТереза Мей, която преди това заяви, че няма да се бори с изборите през 2022 г., може да се опита да създаде нова администрация. \r\nТя е в безопасност от вота на недоверие от собствената си партия за още 12 месеца, след като гласуването срещу нея се провали в края на миналата година. \r\nВъпреки това, тя може да реши, че е време да се оттегли и да предаде юздите на някой друг. \r\nНов лидер на консерваторите ще има шанса да сформира правителство - както и опозиционните партии. \r\nСегашният състав на парламента означава, че консерваторите остават единствената партия с достатъчно брой депутати, за да може да контролират Камарата на общините. Превод и редакция : Калоян Пенков", "date": "2019.01.16", "title": "Sky News: 24 часа за Тереза Мей, за да спаси работата си"}
{"url": "http://www.focus-news.net/news/2019/01/16/2612557/rossiskaya-gazeta-britanskite-deputati-glasuvaha-sreshtu-sporazumenieto-za-brekzit.html", "text": "Във вторник вечерта британският парламент гласува споразумението за Брекзит, одобрено от Лондон и Брюксел миналия ноември след година и половина преговори. \r\nДепутатите гласуваха против проекта, предложен от министър-председателя на страната Тереза Мей, съобщава  Российская газета . \r\n432 депутати гласуваха срещу споразумението, а само 202 го подкрепиха. Посочва се, че това е най-голямото поражение на британски премиер в парламента през последните 95 години. \r\nСпоред експерти, „възможни са различни сценарии за развитие на събитията“, в това число твърд изход на страната от ЕС, готовност, за която в Лондон се говореше непосредствено преди гласуването, и за отмяна на Брекзит като цяло. \r\nПобедената при гласуването Тереза Мей обеща да представи план за по-нататъшни действия по Брекзит, но лейбъристката опозиция в парламента вече обяви планове за започване на процедура за вот на недоверие към премиера. Превод и редакция : Калоян Пенков", "date": "2019.01.16", "title": "Россиская газета: Британските депутати гласуваха срещу споразумението за Брекзит"}
{"url": "http://www.focus-news.net/news/2019/01/16/2612553/daily-express-nikola-stardzhan-nastoyava-tereza-mey-da-otlozhi-brekzit-sled-golyamata-zaguba.html", "text": "Тереза Мей трябва отложи Брекзит, след като сделката й за напускане претърпя исторически разгром в парламента, смята лидера на Шотландската национална партия Никола Стърджън, която призовава премиера да удължи член 50, пише в днешния си брой в.  Daily Express . \r\nКамарата на общините отхвърли сделката на министър-председателя с 230 гласа разлика. Това е най-голямата загуба на правителство в историята на парламента. Лидерът на лейбъристите Джеръми Корбин внесе вот на недоверие, който ще бъде гласуван днес. \r\nСлед гласуването, Никола Стърджън написа: „По-рано говорих с премиера – очевидно няма никаква идея какво да прави след това“. \r\n„Най-малкото, което тя трябва да направи сега, е да удължи член 50, за да спре часовника“. \r\nЧлен 50 е механизмът, който дадена страна задейства, за да напусне Европейския съюз, като й дава две години, за да договори нови търговски отношения с Брюксел, преди да напусне блока. \r\nОбединеното кралство трябва официално да напусне ЕС на 29 март 2019 г., като стартира член 50 преди две години. \r\nНякои политици призовават Тереза Мей да поиска удължаване на член 50, което може да се осъществи само с разрешение на ЕС, за да се даде повече време за преговори или дори за втори референдум. \r\nПредставител от Брюксел каза: „Ако премиерът оцелее и ни информира, че се нуждае от повече време, за да спечели парламента по сделката, ще бъде предложено техническо удължаване до юли“. \r\nТе също така предложиха по-нататъшно удължаване на срока, ако в Обединеното кралство бъдат свикани избори или втори референдум за членство в ЕС. \r\nТова означава, че Обединеното кралство вероятно ще участва през май в изборите за Европейски парламент, въпреки че британските евродепутати може би никога няма да заемат местата си, тъй като парламентът не трябва да се събира до юли. Превод и редакция : Калоян Пенков", "date": "2019.01.16", "title": "Daily Express: Никола Стърджън настоява Тереза Мей да отложи Брекзит след голямата загуба"}
{"url": "http://www.focus-news.net/news/2019/01/16/2612561/the-guardian-kak-raboti-votat-za-nedoverie-i-kakvo-sledva-za-tereza-meyi.html", "text": "След огромното поражение на Тереза Мей покрай сделката за Брекзит, парламентът и страната са изправени пред несигурни дни. В сряда ще бъде разисквано предложение за вот на недоверие. Ако правителството загуби, може да има общи избори. Но дори да отхвърли предложението, следващите стъпки на премиера са опасни, съобщава  The Guardian . \r\nВеднага след като загуби гласуването за Брекзит с 230 гласа, Тереза Мей каза, че такъв е „мащабът и важността“ на поражението, че ще отдели време за такова предложение, ако бъде внесено от лейбъристите, или дори от една малка опозиционна партия. Джеръми Корбин веднага потвърди, че лейбъристите ще го направят. \r\nКакво ще стане, ако лейбъристите спечелят? \r\nНяма да има незабавен избор; вместо това ще има период от 14 календарни дни, в който правителството може да се стреми към възстановяване на доверието на депутатите или може да се формира друго правителство. \r\nАко това не се случи, тогава парламентът ще бъде разпуснат, със стандартните 25 работни дни, необходими преди провеждането на изборите. \r\nЗаконът не посочва точно какво може да се случи през този период и тъй като разпоредбата все още не е използвана, остава неясно как, ако изобщо, този гратисен период потенциално може да се използва за формиране на съвсем различно правителство, например коалиция или лейбъристко правителство на малцинството. \r\nМогат ли лейбъристите да спечелят? \r\nКолкото и много консервативни депутати да не харесват плана на Тереза Мей за Брекзит, те не се интересуват от избори, а още по-малко желаят да позволят лейбъристкото правителство. Така че много малко, ако изобщо има такива, вероятно ще гласуват с Корбин. \r\nКоалиционните партньори на юнионистката партия, които гласуваха против сделката, веднага обещаха, че ще подкрепят премиера във вота за доверие. \r\nЕвропейската изследователска група, която се противопостави на споразумението на Мей, също бързо заяви, че ще я подкрепи при вота на недоверие.  \r\nАко Тереза Мей остане, каква ще бъде следващата й стъпка? \r\nТереза Мей започва да танцува около някаква форма на план Б. Мей каза, че веднага ще започне преговори с торите и хората от други партии „в конструктивен дух”, за да търси сделка, която може да спечели подкрепата на Камарата на общините. Всяка идея трябва да бъде „действително договорена и да има достатъчна подкрепа в тази Камара“, каза тя. \r\nМей трябва да представи предложение на Общините до понеделник. Това би могло да бъде изменено, което означава на теория, че членове на парламента със свои идеи могат да се опитат да овладеят процеса. Много ще зависи от това дали председателят на парламента, Джон Бъркоу ще позволи такива намеси. Превод и редакция : Калоян Пенков", "date": "2019.01.16", "title": "The Guardian: Как работи вотът за недоверие и какво следва за Тереза Мей?"}
{"url": "http://www.focus-news.net/news/2019/01/16/2612568/afp-15-zaginali-pri-ataka-na-islyamisti-v-keniya.html", "text": "15 души са убити след атака на ислямисти  срещу луксозен хотелски и офисен комплекс в кенийската столица, според двама полицейски източници от мястото, където все още се води сражение, съобщава  AFP . \r\n„Имаме 15 загинали сред, които има и чужденци. Ще получите повече подробности за всичко това и дори за националностите от нашите ръководители“, заяви полицейски източник пред AFP. \r\nВтори източник потвърди броят на жертвите, но предупреди, че „има зони, които все още не са достъпни, но това е, което знаем досега“. Превод и редакция : Калоян Пенков", "date": "2019.01.16", "title": "AFP: 15 загинали при атака на ислямисти в Кения"}
{"url": "http://www.focus-news.net/news/2019/01/16/2612566/nimh-vremeto-shte-bade-predimno-slanchevo-dnevnite-temperaturi-shte-se-povishat-i-maksimalnite-shte-badat-predimno-mezhdu-3-i-8.html", "text": "Днес ще бъде предимно слънчево с временни увеличения на облачността, по-значителни над северните и източните райони, но без валеж. Ще духа умерен и силен запад-северозападен вятър. Дневните температури ще се повишат и максималните ще бъдат предимно между 3° и 8°. Атмосферното налягане ще бъде близко до средното за януари. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Красимир Стоев.              \r\nНад Черноморието облачността временно ще се увеличи, но ще остане без валеж. Ще духа умерен и силен запад-северозападен вятър. Максимални температури на въздуха: 5-7°. Температурата на морската вода е 6°. Вълнението на морето ще бъде 2-3 бала. \r\nНад планините ще има променлива облачност и на отделни места ще прхвърчи сняг. Ще духа силен и бурен северозападен вятър. Максимална температура на височина 1200 метра около 0°, на 2000 метра – около минус 4°.", "date": "2019.01.16", "title": "НИМХ: Времето ще бъде предимно слънчево, дневните температури ще се повишат и максималните ще бъдат предимно между 3° и 8°"}
{"url": "http://www.focus-news.net/news/2019/01/16/2612574/denyat-16-yanuari-v-balgarskata-istoriya.html", "text": "През 2011 г. говорителят на Европейската комисия Марк Грей съобщава пред пресата, че официално е поискана от България повече информация за изнесените записи на разговори между високопоставени политици, в които са замесени премиерът Бойко Борисов и президентът Георги Първанов. Aбсолютни температурни рекорди за януари са отбелязани в градовете: Велико Търново 24.8°, Пловдив 22.5°, Ловеч 22° ,Пазарджик 21°, Казанлък 20.7°, Сливен 21.2°, Лом 19.5° и Сандански 19°. В периода 16 – 20 януари 1925 г. се извършват масови румънски арести в Добруджа – задържани и малтретирани са над 500 българи. През 1908 г. е съставен кабинет на Демократическата партия начело с Александър Малинов. Правителствената декларация от 21 април поставя на преден план конституционно-парламентарното управление, засилване на стопанския протекционизъм и социалния мир. През 1878 г. генерал Йосиф Владимирович Гурко влиза тържествено в Пловдив. Същия ден са освободени градовете Сливен и Харманли. На 16 януари e роден: писателят и журналист Димитър Димитров. На тази дата умират: художникът Димитър Казаков (Нерон), обесен е революционерът Димитър Общи – един от помощниците на Васил Левски \r\n2018 г.  \r\nПремиерите на Азербайджан и България Артур Расизаде и Бойко Борисов откриват на летище \"Гейдар Алиев\" новата авиолиния Баку-София. \r\n2011 г.  \r\nГоворителят на Европейската комисия Марк Грей съобщава пред пресата, че официално е поискана от България повече информация за изнесените записи на разговори между високопоставени политици, в които са замесени премиерът Бойко Борисов и президентът Георги Първанов. \r\n2011 г.  \r\nАбсолютни температурни рекорди за януари са отбелязани в градовете: Велико Търново 24.8°, Пловдив 22.5°, Ловеч 22° ,Пазарджик 21°, Казанлък 20.7°, Сливен 21.2°, Лом 19.5° и Сандански 19°. \r\n1981 г.  \r\nВ София е открита Панорама на българското кино, посветена на 1300- годишнината на българската държава. \r\n1952 г.  \r\nЗапочва съдебен процес при \"закрити врати\" срещу група строителни инженери, продължил до 25 януари. Обвиненията са, че още от 1945 г. в системата на железопътното строителство действа \"вредителско-шпионска група\", организирана от бившия министър на електрификацията и мелиорацията и на строежите и пътищата Манол Сакеларов. В този пореден \"трайчокостовски\" процес са осъдени 12 души: трима на смърт, а останалите – на различни срокове затвор. \r\n1950 г.  \r\nВ периода 16 – 17 януари на пленум на ЦК на БКП първият секретар на ЦК Вълко Червенков изнася доклад, озаглавен \"Основни поуки от разкриването на трайчокостовската банда и борбата за нейния разгром\". В работата и материалите на пленума се прокарва сталиновата теза за изострянето на класовата борба при прехода от капитализма към социализма; изисква се прочистване на партията и държавата от \"буржоазните националисти\", \"антисъветските елементи\", \"титовите агенти\"; търси се \"врагът с партиен билет\". Тодор Живков е избран за секретар на ЦК на БКП. \r\n1925 г.  \r\nВ периода 16 – 20 януари се извършват масови румънски арести в Добруджа – задържани и малтретирани са над 500 българи. \r\n1923 г.  \r\nВ периода 16 – 17 януари чети на Вътрешната македонска революционна организация (ВМРО) нападат заселеното със сръбски колонисти с. Кадрифаково, Св. Николско, във Вардарска Македония и упражняват натиск за връщането им в Сърбия. \r\n1919 г.  \r\nВ периода 16 – 18 януари в Москва под ръководството на Кръстьо Раковски се основава Централно бюро на българските комунистически групи при Руската комунистическа партия (болшевики). На 20 април то се установява в Одеса и от 1 май издава в. \"Комуна\". \r\n1915 г.  \r\nСтефан Панаретов открива българската легация във Вашингтон – първото българско дипломатическо представителство в Новия свят. Стефан Панаретов (Парашкевов) (С. П. Хаджиилиев) е дипломат, общественик, действащ член на Българската академия на науките. Роден е на 4 октомври 1853 г. в Сливен. Завършва Робърт колеж в Цариград, след което остава да преподава в него български език. След потушаването на Априлското въстание (1876 г.) е изпратен от екзарх Антим I в Англия, за да запознае европейската общественост с жестокостите, извършени от турците. Участва активно в съпротивата срещу решенията на Берлинския договор (1878 г.), изнася сказки в редица американски университети и организации за българския национален въпрос. Панаретов е първият български пълномощен министър във Вашингтон (1914–1925 г.). Включен е в състава на българската делегация, която подписва Ньойския мирен договор (1919 г.). През 1921 г. е български делегат в Обществото на народите. Умира на 19 октомври 1931 г. \r\n1913 г.  \r\nВ Лондон е подписан българо-румънски протокол, отразяващ позициите по Добруджанския въпрос след Междусъюзническата война (1913 г.). България е готова да отстъпи двата триъгълника по общата граница и да събори всички укрепления около Силистра. \r\n1908 г.  \r\nСъставен е кабинет на Демократическата партия начело с Александър Малинов. Правителствената декларация от 21 април поставя на преден план конституционно-парламентарното управление, засилване на стопанския протекционизъм и социалния мир. \r\n1907 г.  \r\nСъздадена е опозиционната коалиция Патриотичен блок (демократи, народняци, прогресивнолиберали, радикалдемократи и широки социалисти). \r\nОпозиционен блок (Патриотичен блок) е обединение на буржоазни и дребнобуржоазни партии. В него влизат Народната партия, Прогресивнолибералната партия, Демократическата партия, Радикалдемократическата партия и Българската работническа социалдемократическа партия (широки социалисти). Целта на Опозиционния блок е да се бори за сваляне от власт на правителството на Народно-либералната партия (т. нар. втори стамболовистки режим – 1903-1908 г.). Престава да съществува през май–юни 1907 г. поради различия относно бъдещата форма на управление – коалиционно правителство (според радикалите и широките социалисти) или еднопартийно управление, възложено от княза (според останалите членове). \r\n1904 г.  \r\nПриет е Закон за престъпленията, извършени чрез печата против държавния глава и семейството му. \r\n1898 г.  \r\nОбнародван е Закон за лотариите. \r\n1881 г.  \r\nСключен е договор с Австрийското параходно дружество за превоз на българската поща по течението на Дунав. \r\n1878 г.  \r\nПо време на Руско-турската война (1877-1878 г.) частите, командвани от генерал Шувалов, водят бой с турците в района на с. Дермендере (Първенец). \r\nПетър Андреевич Шувалов (1827-1889 г.) е руски граф, политик, дипломат, генерал-адютант, генерал от кавалерията, член на Държавния съвет (1874 г.). Изпълнява длъжностите оберполицеймейстер на Петербург, директор на Департамента за общите дела на Министерството на вътрешните работи, шеф на щаба на жандармерията (1866-1873 г.) и главен началник на трето отделение на императорската канцелария, близък съветник на Александър II. Представител на реакционно-крепостническите кръгове, противник на буржоазната реформа. Руски посланик във Великобритания (1874-1879 г.). Участва в работата на Парижкия конгрес през 1856 г. Заедно с княз Горчаков участва в заседанията на Берлинския конгрес (1878 г.). През 1887 г. е натоварен от руския император с мисия до Берлин, целяща да се забрани на княз Александър I Батенберг да се завърне в България. \r\n1878 г.  \r\nГенерал Йосиф Владимирович Гурко влиза тържествено в Пловдив. Същия ден са освободени градовете Сливен и Харманли. \r\nЙосиф Владимирович Гурко е руски генерал. Роден е на 28 юли 1828 г. в Могильовска губерния. Участва в Кримската война и се отличава през Руско-турската война (1877-1878 г.). Преминава Хаинбоазкия проход, смятан от турците за непроходим. При обсадата на Плевен, превзема турските укрепления при Горни и Долни Дъбник (25 и 29 октомври 1877 г.), а след падането на Плевен разбива турците при с. Богров, както и в тридневната битка при Пловдив (16-18 януари 1878 г.), преследва победените турски войски до Одрин. По-късно е генерал-губернатор на Петербург. Член е на Държавния съвет на Русия (1886-1894 г.). Последовател на принципите на Суворовската военна школа. Умира на 28 януари 1901 г. в с. Сахарово, Тверска област. На тази дата са родени: \r\n1904 г.  \r\nРоден е Димитър Добрев (Димитър Димитров) – български писател, журналист. Следва администрация в Свободния университет в София (1937-1942 г.). Живее в родното си село, където е организатор на читалищната дейност, основател и ръководител на месечния вестник \"Светлоструй\" (1928-1941 г.) – най-добрия провинциален вестник за литература преди 9 септември 1944 г. Той е един от основателите на Съюза на писателите от провинцията (1934 г.). През 1946 г. основава и редактира вестник \"Стожер\". Главен редактор е на изданието \"Народна култура\" (1946-1970 г.). Автор е на сборника с лирическа проза, приказки за деца, мемоарни книги. Умира на 3 май 1985 г. На тази дата умират: \r\n1992 г.  \r\nУмира Димитър Георгиев Казаков (Нерон) - български художник. Роден е на 22 юни 1933 г. в с. Царски извор, Великотърновско. Завършва ВИИИ “Н. Павлович” през 1965 г. - графика. Оригинален и самобитен живописец, график и приложник. Участва в изложби от 1965 г. Представя свои творби в Сао Паоло, Турция, Берлин и др. Има награди за графика. Негови произведения притежават галерии в България, Сао Паоло, парижкият Лувър и др. \r\n1873 г.  \r\nОбесен е Димитър Общи (Димитър Николов/Николич, Димитър Косовеца, Димитър Панайотов) – български революционер, помощник на Васил Левски, владее няколко езика. Роден е около 1835/1836 г. в с. Дяково, Скопско (днес в Република Македония). През 1866 г. участва в Критското въстание (1866-1869 г.), след което известно време е при Дж. Гарибалди в Италия, обикаля из Черна гора и Сърбия, действа с чета из българските земи. Преди това в 1862 г. участва в Първата българска легия в Белград. Определен от Българския революционен централен комитет за пръв помощник на Васил Левски, през 1871 г. той се прехвърля на юг от река Дунав и се включва в изграждането на Вътрешната революционна организация. Подтикван от амбицията за по-голяма власт, не спазва строго дисциплината, както се изисква в устава на организацията, и предприема даже фракционна борба против Васил Левски. С тези си действия създава сериозни трудности при изграждането на революционната мрежа в различните краища на страната. През есента на 1872 г. организира Арабаконашкия обир, който става причина за първите удари върху революционните комитети в Софийско, Орханийско (днес Ботевградско), Тетевенско и др. Заловен от османските власти и изправен пред съда, Общи прави пълни разкрития за дейността на Вътрешната революционна организация (ВРО) в тези краища, като смята, че по този начин обществеността в Европа ще прецени обира не като криминален, а като политически акт. Вместо това той допринася за разкриването на революционната мрежа в Западна България и за арестуването на голяма част от нейните дейци. Осъден е на смърт и е обесен в София. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”", "date": "2019.01.16", "title": "Денят 16 януари в българската история"}
{"url": "http://www.focus-news.net/news/2019/01/16/2612576/plovdiv-s-tarzhestvena-tseremoniya-shte-badat-otbelyazani-141-godini-ot-osvobozhdenieto-na-grada.html", "text": "С тържествена церемония ще бъдат отбелязани 141 години от освобождението на града от османско робство. Това съобщиха от  Община Пловдив . Събитието ще се състои от 11.00 часа пред паметника на Капитан Бураго в Дондуковата градина на Пловдив (градината зад Централния дом на младоженците). Слово по повод годишнината и събитията от 1878 година ще произнесе Георги Василевски – историк и преподавател в Националната търговска гимназия в Пловдив. Водещ на тържеството ще бъде Златко Павлов. В официалната церемония ще участва почетна рота, венценосци и военен духов оркестър.  \r\nПаметта на загиналите за свободата на Пловдив ще бъде почетена с падане на колене и минута мълчание. Ще бъдат положени венци и цветя на паметника на легендарния Капитан Александър Петрович Бураго. \r\nВ честването ще участват кметът на Община Пловдив Иван Тотев, народни представители, зам.-кметове, районни кметове и представители от Общината, областният управител на Пловдив Здравко Димитров, представители от Областната администрация, председателят на Общински съвет – Пловдив Савина Петкова, общински съветници, общественият посредник на Пловдив Борислав Стаматов, Командването на Пловдивския гарнизон, представители на армията, Българската православна църква, политически и обществени организации, медии и граждани.", "date": "2019.01.16", "title": "Пловдив: С тържествена церемония ще бъдат отбелязани 141 години от освобождението на града"}
{"url": "http://www.focus-news.net/news/2019/01/16/2612570/predstoyashti-mezhdunarodni-sabitiya-za-16-yanuari-agentsiya-fokus.html", "text": "*** Гласуване на вота на доверие към правителството на Алексис Ципрас \r\n*** Протестен марш на сръбската опозиция по повод годишнината от убийството на косовския сръбски политик Оливер Иванович \r\n*** Руският външен министър Сергей Лавров ще проведе годишната си пресконференция \r\n*** Реч на председателя на Европейската комисия Жан-Клод Юнкер пред Европейския парламент след гласуване за Брекзит в парламента в Лондон \r\n*** Регионалният парламент на Андалусия ще назначи новото дясноцентристко правителство на автономния регион, което получи подкрепата на дясната партия „Вокс“ \r\n*** Изказване на испанския премиер Педро Санчес пред Европейския парламент \r\n*** Европейският комисар по икономиката Пиер Московиси ще се срещне с гръцкия премиер Алексис Ципрас и други официални лица \r\n*** Властите в Тексас ще екзекутират Блейн Милам за това, че първо е измъчвал, а после е убил бебе по време на екзорсизъм \r\n*** Преди точно 40 години детронираният ирански шах Мохамед Реза Пахлави заминава в изгнание \r\n***", "date": "2019.01.16", "title": "Предстоящи международни събития за 16 януари (Агенция \"Фокус\")"}
{"url": "http://www.focus-news.net/news/2019/01/16/2612577/sofiya-literaturen-salon-lege-10-organizira-vecher-posvetena-na-nikolay-haytov.html", "text": "Литературен салон „Леге 10“ организира вечер, посветена на Николай Хайтов, по повод 100-годишнината от рождението му, която ще честваме тази година. Това съобщиха от пресцентъра на  БСП - София . В събитието ще вземе участие синът на големия български писател арх. Здравец Хайтов, а водещ на вечерта ще бъде издателят Иван Гранитски. \r\nЛитературната вечер ще състои от 18.30 часа в залата на Градския съвет на БСП – София на ул. „Леге“ 10, етаж 1.", "date": "2019.01.16", "title": "София: Литературен салон „Леге 10“ организира вечер, посветена на Николай Хайтов"}
{"url": "http://www.focus-news.net/news/2019/01/16/2612572/pravitelstvoto-shte-prieme-natsionalen-plan-za-deystvie-po-zaetostta-prez-2019-g.html", "text": "Правителството ще приеме Национален план за действие по заетостта през 2019 г. Това предвижда  дневния ред  на кабинета за днешното редовно правителствено заседание.  \r\nКабинетът ще обсъди и приемането на национален план за действие за насърчаване на равнопоставеността на жените и мъжете за 2019 и 2020 г. Министрите ще гласуват и проектозакон за промени в Закона за железопътния транспорт. \r\nКабинетът ще обсъди и откриването на българско консулство в Р Хърватия.", "date": "2019.01.16", "title": "Правителството ще приеме Национален план за действие по заетостта през 2019 г."}
{"url": "http://www.focus-news.net/news/2019/01/16/2612573/kmetat-na-sofiya-yordanka-fandakova-shte-proveri-gotovnostta-za-puskane-na-novi-avtobusi-v-stolichniya-gradski-transport.html", "text": "От 12.00 часа кметът на София Йорданка Фандъкова ще провери готовността за пускане на нови автобуси в столичния градски транспорт. Това съобщиха от пресцентъра на  Столична община . Новите автобуси трябва да бъдат пуснати в движение по линии 72 и 84 в обществения транспорт. Превозните средства отговарят на най-високия екологичен стандарт Евро 6.  \r\nСъбитието ще се проведе в гаража на Столичния автотранспорт в „Малашевци“ на ул. „Резбарска“ 11.", "date": "2019.01.16", "title": "Кметът на София Йорданка Фандъкова ще провери готовността за пускане на нови автобуси в столичния градски транспорт"}
{"url": "http://www.focus-news.net/news/2019/01/16/2612578/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с монтаж на спирателен кран на ул. „Обиколна“ в жк. „Дружба“ 2 се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Обиколна“ между бл. 202 и бул. „Проф. Цветан Лазаров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обиколна“ до бл. 202. \r\nВъв връзка с монтаж на спирателен кран на бул. „Цариградско шосе“ в жк. „Младост“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: \r\nбул. „Цариградско шосе“ №133А и 135. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цариградско шосе“ №133А. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.16", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/01/16/2612567/parlamentat-shte-razgleda-predlozhenieto-na-pravitelstvoto-za-zapochvane-na-pregovori-sas-sasht-za-zakupuvane-na-f-16.html", "text": "Парламентът ще разгледа предложението на  правителството за започване на преговори със САЩ за закупуване на F-16. Това предвижда проектопрограмата за работа на  Народното събрание . Освен преговори, парламентът трябва да реши дали да възложи на Министерския съвет да подготви проект на международен договор с правителството на САЩ. Във вторник парламентарните комисии по отбрана и по бюджет и финанси одобриха предложението. Проекторешението предвижда министър-председателят да създаде организация за преговорен екип за подготовка на проекта за международен договор. В предложението изрично е посочено, че при изготвянето на проекта за договор от българска страна задължително в преговорния екип трябва да участват министрите на отбраната, на икономиката, на външните работи и на финансите. Като точка от предложението е и проектът за международен договор да може да се отклонява от задължителните изисквания, посочени в Актуализирания проект за инвестиционен разход за придобиване на нов тип боен самолет, приет с предходно решение на Народното събрание. В мотивите се посочва, че членството на България в НАТО е стратегически избор на принадлежност към евроатлантическата архитектура за сигурност и е ключов приоритет на правителството. Страната ни вече 15 години се ползва от преимуществата на членството в Алианса. Вносителите посочват, че предвид рисковете и заплахите за сигурността на страната не можем да си позволим по-нататъшно забавяне на модернизацията на ВВС, а придобиването на нов многоцелеви изтребител като F-16 ще издигне на ново качествено ниво бойните способности на българската бойна авиация.  \r\nНа вниманието на депутатите се поставят внесените от ПГ на „БСП за България“ промени в Закона за храните, насочени срещу двойните стандарти. Целта на законопроекта е да се гарантира идентичност на предлаганите продукти, както по отношение на качеството, така и по отношение на състава. БСП предлага да се забрани пускането на пазара на храна, произведена извън територията на България без сертификат, издаден от официален орган в държавата, където е произведена храната, с който се удостоверява, че храната е идентична с тази, която се търгува на нейна територия. От опозицията предлагат глоба за тези, които търгуват или внасят в страната храни, които нямат подобен сертификат. При първо нарушение БСП иска глобата да е в размер на 10 000 до 20 000 лв., а при повторно в рамките на  40 000 до  50 000 лв.", "date": "2019.01.16", "title": "Парламентът ще разгледа предложението на правителството за започване на преговори със САЩ за закупуване на F-16"}
{"url": "http://www.focus-news.net/news/2019/01/16/2612579/d-r-milen-hristov-lekar-homeopat-homeopatiyata-e-dokazala-efekta-si-sreshtu-gripni-zabolyavaniya.html", "text": "Хомеопатията е доказала ефекта си срещу грипни заболявания. Това каза в сутрешния блок „Добро утро, България“ на  Радио „Фокус“  д-р Милен Христов, лекар-хомеопат. По думите му въпреки че хомеопатичните медикаменти могат да помогнат при първи симптоми на грипно заболяване с цел избягване на усложнения, нейната сила е в профилактиката. Хомеопатичните препарати активират неспецифичния имунитет, за разлика от ваксините, които търсят специфичния такъв, но поради високата изменчивост на грипа се оказват неефективни, обясни специалистът. „Това е основното предимство на хомеопатията, че няма химично натоварване за организма за разлика от класическите лекарства, които пък са симптоматични. Антибиотикът помага, само ако има доказана бактериална инфекция и при условие, че няма резистентност към него, докато при хомеопатията няма резистентност.  \r\nВ цяла Европа се произвеждат хомеопатични медикаменти- в Германия и Франция например, производството е напълно автоматизиран. В Швейцария и Австрия в болниците лекарите имат право да предписват хомеопатично лечение, докато в България тази практика не е позволена. Там здравната каса покрива хомеопатичните лекарства на 100%“ , поясни той. Д-р Милен Христов коментира още, че все пак не е препоръчително самолекуването дори и с хомеопатични средства, като те са противопоказни при спешни случаи. В България нагласите към хомеопатията са все още закостенели, законово тя е определена като алтернативна медицина, добави той.  \r\nВиктория МЕСРОБОВИЧ-КУВЕНДЖИЕВА", "date": "2019.01.16", "title": "Д-р Милен Христов, лекар-хомеопат: Хомеопатията е доказала ефекта си срещу грипни заболявания"}
{"url": "http://www.focus-news.net/news/2019/01/16/2612581/sofiya-koloni-ot-avtomobili-sa-se-obrazuvali-na-pat-i-1-v-rayona-na-vitinya-v-posoka-sofiya.html", "text": "Старият път от Витиня (път I-1) в посока София не е опесъчен, съобщи  слушател на Радио „Фокус“ . По думите му са се образували колони от чакащи автомобили заради непочистената пътна настилка.", "date": "2019.01.16", "title": "София: Колони от автомобили са се образували на път I-1 в района на Витиня в посока София"}
{"url": "http://www.focus-news.net/news/2019/01/16/2612571/v-doma-na-evropa-shte-se-provede-diskusiya-po-povod-nachaloto-na-parvoto-rumansko-predsedatelstvo-na-saveta-na-evropeyskiya-sayuz.html", "text": "В Дома на Европа ще се проведе дискусия по повод началото на първото Румънско председателство на Съвета на Европейския съюз. Това съобщиха от пресцентъра на  Представителството на ЕК в България . Събитието ще бъде открито от ръководителят на Представителството на Европейската комисия в България Огнян Златев. Дискусията ще започне в 11.00 часа в Дома на Европа на ул. „Георги С. Раковски\" № 124. Тя се организира от ПанЕвропа България, Посолството на Румъния в България, Представителството на Европейската комисия в България и Фондация „Конрад Аденауер“.  \r\nВ рамките на събитието ще бъдат представени приоритетите на Румънското председателство на Съвета на ЕС от посланика на Румъния в България Н. Пр. Йон Гъля. Опитът и постигнатите резултати от България ще обобщи Лиляна Павлова, министър за Българското председателство на Съвета на ЕС (2017-2018).", "date": "2019.01.16", "title": "В Дома на Европа ще се проведе дискусия по повод началото на първото Румънско председателство на Съвета на Европейския съюз"}
{"url": "http://www.focus-news.net/news/2019/01/16/2612582/smolyan-sas-zaupokoyna-molitva-v-chepelare-shte-zapochnat-sabitiyata-za-otbelyazvane-na-141-godini-ot-osvobozhdenieto-na-grada.html", "text": "Със заупокойна молитва в Чепеларе ще започнат събитията за отбелязване на 141 години от освобождението на града. Това съобщиха от  Община Чепеларе . В 12.00 часа ще бъде отслужена заупокойна молитва в памет на загиналите за освобождението на Чепеларе и ще бъдат поднесени венци и цветя пред паметната плоча, поставена на мястото, където са посрещнати руските войски. В 12.30 часа ще се проведе шествие до паметника на капитан Петко войвода, където също ще бъдат положени венци от местните жители в знак на признателност. Организатори на честванията са Община Чепеларе и Народно читалище „Родопска искра 1880“.", "date": "2019.01.16", "title": "Смолян: Със заупокойна молитва в Чепеларе ще започнат събитията за отбелязване на 141 години от освобождението на града"}
{"url": "http://www.focus-news.net/news/2019/01/16/2612580/denyat-16-yanuari-v-svetovnata-istoriya.html", "text": "През 2016 г. е избрана първата жена президент в Тайван. През 2011г. Конституционният съд на Италия отменя частично закон, позволяващ на Берлускони да не се явява в съда по дела срещу него. По \"Рубигейт\" Берлускони се разследва в злоупотреба с власт, евентуална сексуална връзка с малолетна и натиск върху полицията. През 1979 г. в резултат на “ислямската революция” в Иран е свален светският режим на шах Мохамед Реза Пахлави и страната е върната към законите на шариата. През 1920 г. в САЩ влиза в сила осемнадесетата поправка на Конституцията, с която в страната се въвежда “сух режим”. През 1889 г. в Австралия е измерена температура от 53,3 градуса (до този момент най-високата температура в световната история). През 1707 г. шотландският парламент ратифицира договора за обединение с Англия, с което се създава Великобритания. \r\nНа тази дата са родени: английският топ модел Кейт Мос, френският бизнесмен Андре Мишлен, откривателят на Килиманджаро Йоханес Ребман.  \r\nНа тази дата умират: италианският диригент Артуро Тосканини и руският генерал, командващ руската армия в руско-японската война, Алексей Куропаткин  \r\n2018 г.  \r\nПремиерите на Азербайджан и България Артур Расизаде и Бойко Борисов откриват на летище \"Гейдар Алиев\" новата авиолиния Баку-София. \r\n2018 г. \r\nЕС гласува нови правила за риболова на Стария континент. Новият закон, който актуализира и комбинира повече от 30 регламента, предвижда общи мерки за риболовните уреди и методи. \r\nЕдна от най-важните точки е, че се забранява изцяло употребата на импулсен електрически ток за риболов във всички страни. \r\n2018 г. \r\nШвейцарският концерн Nestle продава сладкарския си бизнес в САЩ на производителя на известния крем за мазане Nutella – Ferrero, за 2,8 млрд. долара. \r\n2018 г. \r\nДесет души загиват след разбиването на военен хеликоптер в Колумбия. Руската машина Ми-17 лети от Каукасиа до Сеговия в северозападния департамент Антиокия, като на борда има осем военни и двама цивилни. \r\n2018 г. \r\nВ Косовска Митровица е застрелян Оливер Иванович, един от политическите лидери на косовските сърби. По данни на полицията, Иванович е излизал от централата на воденото от него Гражданско движение „Свобода, демокрация, справедливост“, когато срещу него е открита стрелба от преминаващ автомобил. \r\n2017 г. \r\n38 души загиват след като самолет  се разбива близо до международното летище Манас в Киргизстан. \r\n2017 г. \r\nУкрайна съди Русия в Международния съд, обвинявайки я в извършване на \"тероризъм\" и \"дискриминация\" в източна Украйна и Крим. \r\n2017 г. \r\nТриста морски пехотинци от САЩ пристигат в Норвегия за шест месеца, като стават първите чуждестранни войски в Норвегия след Втората световна война. \r\n2016 г.  \r\nАвстрия разполага армията си по границите си с Германия и Словения в резултат на растящите брой мигранти. \r\n2016 г.  \r\nПървата жена президент в Тайван. Тя бе избрана след категорична победа с 60% подкрепа. На проведените избори гражданите на страната. \r\n2015 г.  \r\nИзригване на подводния вулкан Хунга Тонга близо до Тонга създава нов остров в Тихия океан. (Radio Australia) \r\n2015 г.  \r\nВ Зиндер, вторият по големина град в бившата френска колония Нигер мюсюлмани опожаряват френския културен център заради публикуването на карикатури на пророка Мохамед в последния брой на списание „Шарли ебдо“. Подпалени са също църкви и магазини. Четирима са загинали от прострелване, а 45 човека са ранени. Полицията използва сълзотворен газ за да разпръсне демонстрантите. Хиляди демонстранти излизат също в Мавритания и Сенегал. \r\n2013 г.  \r\nФранция започва наземна военна операция в Мали. \r\n2011г.  \r\nКонституционния съд на Италия отменя частично закон, позволяващ на Берлускони да не се явява в съда по дела срещу него. По \"Рубигейт\" Берлускони се разследва в злоупотреба с власт, евентуална сексуална връзка с малолетна и натиск върху полицията. \r\n2011г.  \r\nПо силата на Конституцията, Председателят на парламента на Тунис Фуад Мебазаа поема поста на временен президент на страната, освободен от досегашния президент Бен Али, който получава политическо убежище \r\nв. Саудитска Арабия \r\n2006 г.  \r\nЕлен Джонсън Сърлиф встъпва в длъжност като 24-и президент на Либерия. На церемонията присъстват Кондолиза Райс и първата дама на САЩ Лора Буш. \r\n2005 г.  \r\nСтиепан Месич, политик от Хърватската народна партия печели втори мандат на изборите за президент на страната. \r\n2005 г.  \r\nНа 67 годишна възраст в Букурещ (Румъния), Адриана Илиеско ражда момиче. \r\n2001 г.  \r\nПрезидентът на ДР Конго – Л. Кабила е застрелян от един от бодигардовете си. \r\n1994 г.  \r\nЕгор Гайдар е уволнен от поста първи вицепремиер на Русия. Руският икономист и политик Его́р Тиму́рович Гайда́р е роден на 19 март 1956 г. Той е внук на известния съветски писател Аркадий Гайдар (по бащина линия) и на Павел Бажов (по майчина линия). \r\n1981 г.  \r\nВ Северна Ирландия е ранена защитничката на човешките права Бернадет МакАлиски (Bernadette McAliskey). В нейния дом проникват три въоръжени лица, като преди това прекъсват телефонните кабели на къщата. МакАлиски е простреляна с три куршума – в гръдния кош, в ръката и в бедрото, докато събужда едно от трите си деца. Съпругът й също е прострелян от упор. Нападателите са арестувани от войници на парашутен полк, които напълно случайно в този момент са патрулирали в близост до къщата и са чули изстрелите. Веднага след инцидента Бернадет МакАлиски е транспортирана в болница, където състоянието й е стабилизирано. Според органите на сигурността нападението над МакАлиски е извършено професионално. \r\n1980 г.  \r\nВ Токио Пол Маккартни попада в затвора за 10 дни заради притежание на марихуана. \r\nПол Маккартни е роден на 18 юни 1942 г. в Ливърпул, Англия. Той е английски рокмузикант, композитор, един от основните членове на квартета “Бийтълс”. Влиза в скифл-групата “Куоримен” през 1956 г., сформирана от Дж. Ленън през 1955 г., а от 1960 г. - “Бийтълс”. До разпадането на “Бийтълс” има определяща роля във формирането на музикалната концепция на групата (заедно с Дж. Ленън; двамата работят в тандем и солово, като създават песни, превърнали се в евъргрийни). Много от типичните му лирични песни през 60-те години са посветени на Джейн Ешър (негова приятелка и годеница между 1963 г. и 1968 г.). През 1969 г. се жени за американската фотографка Линда Истман. Първият му солов албум излиза 20 дни преди премиерата на “Let It Be” (17.04.1970 г.). През 1971 г. създава групата “Уингс” (постоянни участници са съпругата му Линда и Дени Лейн - китарист на “Муди блус”). През следващите десетилетия наред със социално ангажирани песни продължава да издава плочи с лирични песни в традицията на “Бийтълс”. Сътрудничи с известни имена от музикалния шоу-бизнес - Р. Стар, Ст. Уондър, К. Пъркинз, М. Джексън и др. Самостоятелни албуми: “MаcCartney” (1970 г.), “Ram” (1971 г.), “MacCartney II” (1980 г.), “Tug of War” (1982 г.), “Pipes of Peace” (1983 г.), “Give My Regards to Broad Street” (1984 г.), “Prress to Play” (1986 г.), “All the Best” (1987 г.), “Flowers in the Dirt” (1989 г.), “Tripping the Live Fantastic” (1990 г.), “Unplugged - the Official Bootleg” (1991 г.), “Liverpool Oratorio” (1991 г.), “Off the Ground” (1993 г.), “Paul Is Live” (1993 г.), “Strawberries Oceans Ships Forest” (1994 г.), “Flaming Pie” (1997 г.), “Standing Stone” (1997 г.), “Run Devil Run” (1999 г.), “Driving Rain” (2001 г.), “Wingspan” (2001 г.), “Hits and Hits Together” (2002 г.). \r\n1979 г.  \r\nВ резултат на “ислямската революция” в Иран е свален светският режим на шах Мохамед Реза Пахлави и страната е върната към законите на шариата. \r\nВ края на XIX и началото на XX в. Иран изпада в полуколониална зависимост от Великобритания и Русия, които през 1941-1946 г. я окупират. Реза шах Пахлави е принуден да абдикира в полза на сина си Мохамед Реза Пахлави, който се задължава да отстъпи Азербайджан на СССР. През 1963 г. Мохамед Реза шах Пахлави започва мащабни реформи, които водят до разпри с духовенството и през 1978 г. е въведено военно управление. Формира се опозиционно движение около ислямския фундаменталист аятоллах Р. Хомейни, който се завръща в Иран през 1979 г., след като шахът напуска страната. Хомейни незабавно спира реформите и обявява Иран за ислямска република, а себе си – за пожизнен религиозен водач. Съгласно приетата през 1981 г. конституция на Иран, в страната са забранени всички политически партии и неислямистки движения. Продължилите спорове с Ирак за пограничните територии прерастват в открита война (1980-1989 г.). Аятоллах Хомейни умира на 4 юни 1989 г. С. А. Хаменей е избран за негов наследник. През 1992 г. парламентарните избори в Иран са спечелени от ислямистите. \r\n1970 г.  \r\nМуамар Кадафи встъпва в длъжност министър-председател на Либия. Муамар Кадафи е либийски политик и държавник. Роден е през 1942 г. в Сирт. Завършва военно училище (1965 г.), преминава офицерски курсове във Великобритания (1966 г.). Той е един от създателите на организацията на свободните офицери, свалили крал Идрис V (1 септември 1969 г.) и обявили Либия за република. Председател е на Съвета на революционното командване (от 1969 г.), председател е на Националния съвет за отбрана и главнокомандващ на въоръжените сили (от 1970 г.); министър-председател на Либия (януари 1970 г. – юли 1972 г.). Обявява се за ръководител на революцията и е държавен глава на Социалистическата народна либийска арабска джамахирия (от март 1979 г.). Създаденият от Муамар Кадафи режим е тоталитарен, а много страни го определят и като терористичен. \r\n1969 г.  \r\nСъветските космически апарати “Съюз 4” и “Съюз 5” извършват първия трансфер на екипаж в открития космос \r\n1963 г.  \r\nНикита Хрушчов обявява, че СССР притежава водородна бомба. Термоядрената бомба (водородна бомба) се състои от атомна бомба, заобиколена от слой хидрогенен материал (напр. литиев деутерид). При температурата, получена от взривената атомна бомба, настъпва синтез на водородните ядра в хелиеви ядра (термоядрена реакция) с отделяне на още по-големи количества енергия. Взривният ефект на термоядрената бомба е сравним с взривяването на десетки мегатона тротил. \r\n1957 г.  \r\nВ Лондон е открит клуб “Пещера”, където започва да изнася концерти групата “Битълс”. Заведението се намира на Матюз стрийт. \r\n1941 г.  \r\nВ Литва е основана Академия на науките. \r\n1920 г.  \r\nВ Париж се провежда първото заседание на Лигата на нациите. \r\n1920 г.  \r\nВ САЩ влиза в сила осемнадесетата поправка на Конституцията, с която в страната се въвежда “сух режим”. С поправката се забранява производството и продажбата на напитки, които имат алкохолно съдържание повече от 1 градус. В следващите години в страната процъфтява нелегалното производство на алкохол, а спиртните напитки се внасят контрабандно през границите с Мексико, Канада и по море от Карибските острови. “Сухият режим” е отменен през 1933 г. от Франклин Рузвелт след избирането му за президент. \r\n1920 г.  \r\nАнтантата снема търговската блокада на Русия. Антантата е съглашение, сключено преди Първата световна война, между Англия, Франция и Русия за взаимна отбрана и общи действия по време на война. \r\n1919 г.  \r\nВ периода 16 – 18 януари в Москва под ръководството на Кръстьо Раковски се основава Централно бюро на българските комунистически групи при Руската комунистическа партия (болшевики). На 20 април то се установява в Одеса и от 1 май издава в. \"Комуна\". \r\n1906 г.  \r\nБритания предава на Канада контрола над своите военноморски бази в канадския град Халифакс. Халифакс е град в Югоизточна Канада, административен център на провинция Нова Шотландия. Население - 281 000 жители. (с предградията). Пристанище в малък залив на Атлантически океан, който не замръзва през зимата. Една от най-големите риболовни бази на Канада. Нефтопреработваща, рибоконсервна промишленост, корабостроене и автомобилостроене. Два университета. \r\n1889 г.  \r\nВ Австралия е измерена температура от 53,3 градуса (до този момент най-високата температура в световната история). \r\n1869 г.  \r\nВ Петербург се състои премиерата на Първа симфония на Александър Бородин. \r\nАлександър Бородин е роден на 12 ноември 1833 г. в Санкт- Петербург. Той е един от най-големите композитори на руската класика. Член е на Балакиревия кръжок \"Могъщата петорка\". Творчеството му, наред с произведенията на Мусоргски и Римски-Корсаков, представлява нова епоха в историята на руската музика. Интересите му са енциклопедични: увличат го естествените и хуманитарните науки, свири на пиано, флейта и виолончело. През годините, прекарани в чужбина (1859 г. – 1862 г.), написва първите си зрели музикални творби. От 1869 г. до смъртта си работи върху \"Княз Игор\" – една от най-значителните опери в цялата руска класика. Междувременно създава : Струнен квартет № 1, Струнен квартет № 2, симфоничната картина \"В степите на Средна Азия\". Умира на 27 февруари 1887 г. \r\n1761 г.  \r\nАнгличаните завземат крепостта Пондишери, последното френско владение в Индия. \r\nПондишери (Путучери) е съюзна територия на Индия, в югоизточната част на полуостров Индустан, на брега на Бенгалския залив. Бивше владение на Франция (до 1945 г.). Обща площ - 500 кв. км. Население - 604 000 жители. Административен център - гр. Пондишери (251 000 жители), пристанище на Короманделския бряг на Индустан. Памукотекстилна, хранително-вкусова промишленост, производство на бои (индиго). \r\n1744 г.  \r\nБъдещата императрица на Русия Екатерина II напуска Берлин на 14 годишна възраст, за да отпътува към Русия. Екатерина II Алексеевна (София Фредерика Августа Анхалт-Цербска) е руска императрица (от 28 юни 1762 г.). Родена е на 2 май 1729 г. в Щетин. Произхожда от беден немски княжески род. Омъжена е за наследника на руския престол (1745 г.), бъдещия император Петър III. Скоро след коронясването на Петър III с помощта на гвардията прави преврат и заема престола. Коронясана е в Москва на 22 септември 1762 г. Общува с много видни свои съвременници – Волтер, френски енциклопедисти и др. При нейното царуване избухва Селската война, под ръководството на Е. И. Пугачов (1773-1775 г.), която е потушена с твърдост и жестокост. Извършва реформа в управлението на губерниите (1775 г.), което укрепва административната система на Русия; утвърждава наследствените съсловни права на дворянството. След две успешни войни с Турция, Русия заема Черноморското крайбрежие от устието на река Дунав до река Дон, заедно с Кримския полуостров. Съгласно Кючук Кайнарджикският мир (1774 г.) Русия получава право да защитава интересите на християните в Османската империя, което се смята за голяма крачка в решаването на т. нар. Източен въпрос. Екатерина ІІ умира на 17 ноември 1796 \r\n1724 г.  \r\nПетър I забранява в Русия браковете по принуда. Петър I е роден 1672 г. На престола е от 1682 г. През 1721 г. става първият руски император. Син е на цар Алексей I Михайлович; от династията Романови. Наследява короната от Фьодор III царува заедно с брат си Иван под регентството на сестра им София Алексеевна до 1689 г. \r\nЗапочва модернизация на Русия: реорганизира администрацията, установява йерархията на чиновниците, учредени са сенат, колегии, страната е разделена на губернии, през 1703 г. построява новата столица Санкт-Петербург. Поверява на Светия синод управлението на църквата, като я отделя от държавата. Използва опита на западноевропейските държави в развитието на промишлеността, търговията и културата. За да получи излаз на Черно море, през 1696 г. отвоюва Азов от турците. Обявява война на Швеция, но претърпява неуспех при обсадата на Нарва през 1700 г. През 1709 г. разбива при Полтава шведския крал Карл ХII, който търси убежище в Турция. През 1711 г. потегля срещу турците, но е обкръжен при река Прут и едва се спасява от плен. Губи Азов, но чрез Нищадския договор получава Лифландия, Естландия, Карелия и част от Финландия. Открива Морската академия. Умира през 1725 г. \r\n1707 г.  \r\nШотландският парламент ратифицира договора за обединение с Англия, с което се създава Великобритания. \r\n1593 г.  \r\nМехмед III (1566 г. – 1603 г.), син на Мурад III, заема турския престол, след което убива 19-те си братя. Предприема поход срещу Австрия и разбива имперските войски при Керестеш през 1596 г. По време на управлението му избухват въстания, които откъсват от империята му Молдова, Трансилвания и Влашко. Умира на 21 декември 1603 г. в Истанбул от апоплектичен удар. \r\n1581 г.  \r\nАнглийският парламент приема закони против католицизма. Англиканизмът (англиканство) е държавната религия в Англия. Тя датира от управлението на Хенри VIII. Кралят влиза в спор с папа Климент VII, защото не успява да получи от него разтрогването на брака си с Катерина Арагонска (1534 г.). Решава да застане начело на английската църква. Едуард VI потвърждава това разцепление. Католичката Мария Тюдор иска да унищожи делото на двамата си предшественици, но пролятата от нея кръв допринася само за по-голямата неприязън към католицизма; затова кралица Елизабет с много голяма лекота получава одобрението на Тридесет и двата члена на \"Веруюто\" на англиканската църква (1562 г.). Англиканистите възприемат някои протестантски вярвания, но запазват много сходни точки с католичеството, особено йерархията. В англиканската църква причестяването се приема по един и същ начин, както от обикновените вярващи, така и от пасторите. \r\n1547 г.  \r\nКнязът на Русия Иван IV Василевич (Грозни) се самопровъзгласява за цар. \r\nИван IV Василевич (Грозни) е княз (от 1533 г.), първия руски цар (от 1547 г.). Роден е на 25 август 1530 г. в село Коломенское. Син е на Василий III Иванович. Активно се включва в държавната политика от времето на създаването на т. нар. Избрана рада (1549 г.), чийто фактически ръководител е А. Ф. Адашев. Стреми се да укрепи самодържавието и да централизира държавата. През 1549-1560 г. провежда реформи в областта на централното и местното управление, реорганизация на армията и др. В резултат на военните походи на Иван IV Василевич (Грозни) през 1547-1552 г. е присъединено Казанското ханство, през 1556 г. – Астраханското ханство; под руска зависимост попадат сибирския хан Едигер (1555 г.) и Голямата Нагайска орда (1557 г.). След падането на Радата (1560 г.) Иван IV Василевич (Грозни) еднолично провежда политика за укрепване на самодържавната власт. Воюва неуспешно с Ливония за излаз на Балтийско море, но започва присъединяването на Сибир (1581 г.). Още по време на Ливонската война засилва борбата си с остатъците от феодалната разпокъсаност; най-разпространени методи за борба с политическите противници стават заточението и смъртното наказание; през 1565 г. се въвежда опричнината. Избити са голяма част от привържениците на Владимир Андреевич Старицки, а през 1569 г., самият Старицки бива заставен да изпие отрова. Наказани са Новгород и Псков в обвинение за стремеж към поданство на \"литовския крал\". Засилва се крепостническият гнет. Сред народа Иван IV Василевич получава прозвището \"Грозни\". Голяма е ролята му в разработването на официалната идеология на самодържавието. Мнителността и недоверчивостта му с годините се засилват. Това се отразява в манията му за преследване, садистични наклонности, необуздан гняв (в резултат на едно такова гневно избухване през 1582 г. убива сина си Иван). Иван IV Василевич е образован за времето си човек, с литературни наклонности, за което свидетелстват широко известните му послания към А. М. Курбски, В. Грязни и др. Оказва влияние върху съставянето на редица литературни паметници от средата на ХVI в., изиграва важна роля в организацията на книгопечатането; по негова инициатива е осъществено строителството на храма \"Василий Блажени\" в Москва. Умира на 18 март 1584 г. \r\n1362 г.  \r\nВ резултат на ураган в Северно море е разрушено европейското крайбрежие и са образувани Фризките острови. \r\nФризките острови са владения на Холандия, Германия и Дания. Простират се край бреговете на континента приблизително на около 250 км. Площ - около 480 кв. км (размерите и бреговата линия силно се променят под влияние на вълните и вятъра). Има дюни с височина 20 м., както и борови гори.  \r\n27 г. пр.н.е.:  \r\nСенатът на Римската империя удостоява за първи път с титлата Август императора Гай Юлий Цезар Октавиан. На тази дата са родени: \r\n1974 г.  \r\nРодена е Кейт Мос – английски топ модел, лице на Келвин Клайн. \r\nРодена е в Адискомб, близо до Лондон. Талантът й е забелязан на 14-годишна възраст от Сара Дукас. Въпреки очевидния си недостатък – ръст от 168 см, Мос очарова модната индустрия и работи за елитни модни къщи като “Гучи”, “Долче и Габана”, “Версаче”, “Шанел” и др. През 2002 г. се ражда дъщеря й Лайла Грейс. \r\n1855 г.  \r\nРодена е Елеонора Маркс (Евелинг) – една от създателките на социалистическата организации във Великобритания (Социалистическа лига (1884 г.), и др. Дъщеря е на Карл Маркс и съпруга на Е. Евелинг. Умира на 31 март 1898 г. \r\n1853 г.  \r\nРоден е Андре Мишлен – френски бизнесмен, създал фабрика за производство на автомобилни гуми. Мишлен е френски индустриалец, който заедно с брат си Едуард основава през 1888 г. във Клермон-Фреан компания за автомобилни гуми. През 1900 г. публикува първия пътеводител “Мишлен”, който има за цел популяризирането на автомобилния туризъм, което да увеличи печалбите на компанията му. \r\n1820 г.  \r\nРоден е Йоханес Ребман – немски пътешественик, открил Килиманджаро. \r\nКилиманджаро е вулканичен масив в Източна Африка. Във формата на конус с диаметър 90 км в основата, на 4 200 м над морското равнище се раздвоява на 2 върха: Мавенси (5 355 м) и кратера Кибо (6 010 м), покрити със снегове и глетчери. Открит през 1848 г. от Ребман и Крапф; изкачен за първи път от Ханс Майер до връх Кибо (1889 г.) и от Елер и Клуте - до връх Мавенски (1912 г.). Включен в ССН. \r\n1812 г.  \r\nРоден е Илия Гарашанин - сръбски общественик, политик и държавник. Княз Милош от митничар го издига в чин полковник в новосъздадената редовна сръбска войска. Помага на А. Карагеоргиевич да бъде избран за крал на Сърбия (1842 г.). Министър на вътрешните работи (1843-1852 г., 1858-1859 г.), министър-председател и министър на външните работи (1852-1853 г., 1861-1867 г.). Проявява се като отличен администратор - създава добра полиция и допринася за затвърдяването на конституционния режим. Бори се срещу австрофилската политика на А. Карагеоргиевич и търси подкрепата на Франция, Русия и на Високата порта. При завръщането на княз Милош на престола прокарва идеята за война срещу Турция, организира пропаганда на целия Балкански полуостров, влиза в тайни преговори за съюз с гръцкото правителство и работи усилено за вдигане на въстание от всички славяни, които се намират под турско иго, с цел да постигне тяхното освобождение и да създаде една голяма славянска държава под егидата на Сърбия. Намира подкрепа на идеите си сред някои политици в Русия и Австрия. Поддържа връзки с българската Добродетелна дружба в Букурещ и с Г. С. Раковски. В политиката си се проявява като враг на идеята за национална независимост на България и проповядва и реализира на практика идеите на великосръбския шовинизъм. Умира на 16 юни 1874 г. в Белград. \r\n1767 г.  \r\nРоден е Андерс Екенберг – шведски химик, който открива химическия елемент тантал. \r\nТанталът е открит в минерали от Итерби, Швеция. Първоначално учените смятат, че Екенберг е открил алотроп на ниобия, елемент подобен на тантала. Спорът е разрешен, когато швейцарският химик Де Мариняк доказва, че танталът и ниобият са два различни елемента. Първите чисти проби от тантал са произведени през 1907 г. Днес елементът се добива от минералите колумбит, танталит и евксенит. На тази дата умират:   \r\n1957 г.  \r\nУмира Артуро Тосканини (Toscanini) - италиански диригент. Роден е на 25 март 1867 г. Завършва класа по виолончело в Пармската консерватория (1885 г.). Ръководител на театъра “Ла Скала” в Милано (1898-1903 г., 1906-1908 г.). Емигрира от Италия в САЩ (1928 г.) и работи в Метрополитен опера (1928-1936 г.) и Нюйоркската филхармония (1937-1953 г.). Един от най-известните и талантливи диригенти на ХХ в. Неговата интерпретация на музикалните произведения се отличава с дълбочина, проникновение и емоционалност. \r\n1925 г.  \r\nУмира Алексей Куропаткин - руски генерал, командващ руската армия в руско-японската война. Алексей Николаевич Куропаткин е руски военачалник, генерал. Роден е на 29 март 1848 г. През 1881 г. като полковник взема участие в похода срещу тюркмените и завладява Ашхабад. Успява да се издигне по време на царуването на Николай II благодарение на гъвкавостта си и благоволението на царицата. Замества Вановски като министър на войната; през Руско-японската война застава начело на руските войски в Манджурия (1904-1905 г.). През I световна война е губернатор на Туркестан. След Октомврийската революция (1917 г.) приема длъжността технически съветник на Червената армия. През 1923 г. съветското правителство издава “Дневник на генерал Куропаткин”, извлечен от тайните архиви.   \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.01.16", "title": "Денят 16 януари в световната история"}
{"url": "http://www.focus-news.net/news/2019/01/16/2612583/nimh-zhalt-kod-za-silen-vyatar-e-obyaven-v-18-oblasti-na-stranata.html", "text": "Жълт код за силен вятър е обявен в 18 области на страната, сочи справка на сайта на  Националния институт по метеорология и хидрология (НИМХ) . Предупреждението за силен вятър е в сила за областите Видин, Монтана, Враца, Плевен, Ловеч, Пловдив, Пазарджик, Стара Загора, Габрово, Велико Търново, Сливен, Русе, Търговище, Разград, Шумен, Варна, Добрич и Силистра. В тези райони ще духа запад-североизточен вятър с пориви до 20-22 м/сек.", "date": "2019.01.16", "title": "НИМХ: Жълт код за силен вятър е обявен в 18 области на страната"}
{"url": "http://www.focus-news.net/news/2019/01/16/2612585/dobrich-patnite-nastilki-na-mesta-v-oblastta-sa-zaledeni-i-hlazgavi.html", "text": "Пътните настилки на места в областта са заледени и хлъзгави, предаде кореспондент на  Радио „Фокус” – Варна . В Добрич времето е облачно, духа слаб вятър, температурата на въздуха е около минус 5 градуса. Продължава преасфалтирането на отсечки от околовръстния път на града, в ремонт е също част от пътя за Варна. Навсякъде движението на автомобили в зоните на ремонт се регулира с пътни знаци. Дейностите продължават до 31 януари. Няма въведени промени в движението на автомобили в областта, няма и затворени пътища. До 18 януари в Добрич се работи по улиците „Ген. Константин Манзей“, „Александър Кръстев“, „Хаджи Димитър“, „Филип Тотю“, „Иван Вазов“, „Цар Шишман“ и „Кирил и Методий“ в рамките на изпълнението на лот 2 от интегрирания проект за подобряване на водния сектор в град Добрич .  \r\nЖулиета НИКОЛОВА", "date": "2019.01.16", "title": "Добрич: Пътните настилки на места в областта са заледени и хлъзгави"}
{"url": "http://www.focus-news.net/news/2019/01/16/2612584/sport-bordo-pobedi-anzhe-kato-gost-v-otlozhen-mach-ot-17-iya-krag-na-frenskata-liga-1.html", "text": "Футбол: Бордо победи Анже като гост в отложен мач от 17-ия кръг на френската Лига 1 с 2:1. Гостите поведоха с гол на Самуел Калу в 11-ата минута на мача. В 59-ата минута домакините пропуснаха дузпа, но в 64 –ата минута хърватинът Матео Павлович изравни. С късен гол в добавеното време Ян Карамо оформи победата на гостите от Бордо. След победата Бордо излезе на 11-та позиция с 25 точки и мач по-малко, а Анже е 15-ти с 20 точки.  Напомняме, че във френския шампионат бяха отложени множество срещи заради протестите на „жълтите жилетки“ и тяхното изиграване предстои. Начело е Пари Сен Жермен с 50 точки и два мача по-малко.", "date": "2019.01.16", "title": "Спорт: Бордо победи Анже като гост в отложен мач от 17-ия кръг на френската Лига 1"}
{"url": "http://www.focus-news.net/news/2019/01/16/2612587/blagoevgrad-patnite-nastilki-na-mesta-v-oblastta-sa-mokri-v-planinskite-rayoni-sa-vazmozhni-zaledeni-i-hlazgavi-uchastatsi.html", "text": "Пътните настилки на места в областта са мокри, в планинските райони са възможни заледени и хлъзгави участъци. Пътищата са проходими при зимни условия. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. На места има намалена видимост поради мъгла. Шофьорите трябва да спазват необходимата дистанция. Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“. В областта няма ремонтни дейности или въведени ограничения за движението. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.16", "title": "Благоевград: Пътните настилки на места в областта са мокри, в планинските райони са възможни заледени и хлъзгави участъци"}
{"url": "http://www.focus-news.net/news/2019/01/16/2612569/ot-dnes-globyavat-shofyorite-bez-vinetki.html", "text": "На 15 януари изтече гратисният период за шофьорите без електронни винетки, така от днес водачите, които се движат без винетки по републиканската пътна мрежа, ще бъде глобявани. Екипите на „Пътна полиция\", тол-полицията и стационарните камери в страната ще засичат нарушители, които нямат валидна електронна винетка или хартиена с изтичащ срок на валидност. Глобата за шофиране без винетка е 300 лева. Ако бъдем спрени от тол-патрул, можем да платим 70 лева компенсаторна такса и да продължим да шофираме до края на деня. До момента са продадени 221 300 електронни винетки на обща стойност 15 016 090 лева. От тях 135 008 са електронните винетки за леки автомобили и теглените от тях ремаркета, а 86 292 са винетките за камиони и ТИР-ове.  \r\nЕ-винетки могат да се купуват от интернет страниците   и  , мобилното приложение BGTOLL, в областните пътни управления, от около 250 терминала за самотаксуване в цялата страна и на граничните контролно-пропускателни пунктове, на касите и на сайта на мобилния оператор А1, в пощенските клонове и в офисите на Easy Pay и в бензиностанциите ОМВ и „Лукойл”.", "date": "2019.01.16", "title": "От днес глобяват шофьорите без винетки"}
{"url": "http://www.focus-news.net/news/2019/01/16/2612586/iliya-lazarova-sds-natsionalisticheskoto-krilo-v-ep-shte-se-uvelichi-dovezhdayki-do-destruktivni-protsesi.html", "text": "Националистическото крило в ЕП ще се увеличи, довеждайки до деструктивни процеси. Това каза в предаването „Вече 30 години-времето е наше“ на  Радио „Фокус“  главният секретар на СДС Илия Лазаров. По думите му изборите през месец май са изключително важни, като след тях ще се види до каква степен националистически партии, които са в Европа, ще придобият своята тежест в рамите на ЕП. „Има различни тези за бъдещето европейско развитие – от федерализация до Европа на нациите. Обикновено се случват някакви междинни варианти. Няма как да се мине в едната или в другата крайност, но смятам, че ще има голям скок на присъствието на различни групи националисти. Естествено ние наблюдаваме и много псведонационалисти“, обясни той. Лазаров коментира още, че дебатът за бъдещето на ЕС и за неговото съществуване е и ще остане актуален. „За България е много важно да знаем за тези вече 11 години в Общността какво се постигна и какво очакваме от ЕС ние като държава и като народ“, каза още той.  \r\nВиктория МЕСРОБОВИЧ-КУВЕНДЖИЕВА", "date": "2019.01.16", "title": "Илия Лазарова, СДС: Националистическото крило в ЕП ще се увеличи, довеждайки до деструктивни процеси"}
{"url": "http://www.focus-news.net/news/2019/01/16/2612588/plovdiv-v-asenovgrad-shte-se-sastoi-obshtestveno-obsazhdane-na-byudzheta-na-obshtinata-za-2019-godina.html", "text": "В града ще се състои обществено обсъждане на бюджета на Общината за 2019 година. Това съобщиха за  Радио „Фокус“ – Пловдив  от Община Асеновград. Обсъждането ще се проведе от 10.30 часа в зала 601 в заседателната зала на Общинския съвет. Материалите по проекта за бюджета 2019 година ще бъдат изложени на табло в информационния център на Общината и публикувани на официалния ѝ сайт. \r\n„Водени от убеждението, че разработването и приемането на общинския бюджет са част от най-важните решения за бъдещето и те трябва да се вземат с активното участие на гражданите, очакваме мненията, препоръките и предложенията им за включване в Бюджет 2019 на Община Асеновград“, посочиха от Общината.", "date": "2019.01.16", "title": "Пловдив: В Асеновград ще се състои обществено обсъждане на бюджета на Общината за 2019 година"}
{"url": "http://www.focus-news.net/news/2019/01/16/2612590/burgas-normalno-se-osashtestvyava-dvizhenieto-po-patishtata-v-oblastta-nastilkite-sa-suhi.html", "text": "Нормално се осъществява движението по пътищата в област Бургас. Това каза за  Радио „Фокус“ – Бургас  дежурният от Областното пътно управление. Пътищата са сухи и проходими, няма затворени проходи. \r\nВ град Бургас движението е интензивно. Натоварен е трафикът в някои участъци от бул. „Одрин“ и бул. „Тодор Александров“, по бул. „Димитър Димов“ при кръговото кръстовище на входа на Бургас и по бул. „Захари Стоянов“ в посока жк. „Меден Рудник“. \r\nМария КУРТЕВА", "date": "2019.01.16", "title": "Бургас: Нормално се осъществява движението по пътищата в областта, настилките са сухи"}
{"url": "http://www.focus-news.net/news/2019/01/16/2612589/veliko-tarnovo-po-visokite-i-usoyni-mesta-v-oblastta-patnite-nastilki-sa-zaledeni.html", "text": "Сухи са пътните настилки в града, предаде репортер на  Радио „Фокус“ – Велико Търново .  Времето е слънчево. Температурата  на въздуха е минус 1 градуса. Трафикът в сутрешните часове е натоварен. Интензивно е движението в района на пътен възел „Качица“ и Южен пътен възел, както и по ул. „Магистрална“. Натоварен е трафикът и по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nПо високите и усойни места в областта пътните настилки са заледени. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май. \r\nНадежда КРЪСТЕВА", "date": "2019.01.16", "title": "Велико Търново: По високите и усойни места в областта пътните настилки са заледени"}
{"url": "http://www.focus-news.net/news/2019/01/16/2612591/shumen-obshtokvartalno-sabranie-shte-se-provede-v-kv-makak-zaradi-iskaneto-na-horata-ot-kvartala-i-zhitelite-na-matnitsa-da-patuvat-do-grada-bez-vinetki.html", "text": "Общоквартално събрание ще се проведе в кв. „Макак“ заради искането на хората от квартала и тези от Мътница да пътуват до Шумен без винетки. По решение на кварталния съвет то ще се проведе от 18.30 часа в салона на читалището. Това съобщи за  Радио „Фокус\" - Шумен  Елка Александрова, гл. специалист на кв. „Макак\". Отправена е покана към омбудсмана на Шумен Иван Капралов, който е приел да участва. Ще бъде обсъдена възможността за провеждане на граждански протест. Желанието на хората е, както до сега, да пътуват без винетен стикер от Мътница и Макак до Шумен.  \r\n„Жителите на квартала ми звънят с въпрос да си купуват ли винетки. За мен въпросът не е решен и оставя висящ поне до 31 януари, когато се очаква на общинската сесия да се обсъди възможността Община Шумен да поеме поддръжката на двете отсечки\", каза Елка Александрова. \r\nИвелина ИВАНОВА", "date": "2019.01.16", "title": "Шумен: Общоквартално събрание ще се проведе в кв. „Макак“ заради искането на хората от квартала и жителите на Мътница да пътуват до града без винетки"}
{"url": "http://www.focus-news.net/news/2019/01/16/2612593/pazardzhik-v-planinski-rayoni-na-oblastta-sa-vazmozhni-zaledeni-uchastatsi-nastilkite-sa-obraboteni.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки в равнинната част на областта са сухи. По усойните и планински райони са възможни заледени участъци. Настилките са обработени и проходими при зимни условия. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.16", "title": "Пазарджик: В планински райони на областта са възможни заледени участъци, настилките са обработени"}
{"url": "http://www.focus-news.net/news/2019/01/16/2612594/pregled-na-osnovnite-temi-v-dobrudzhanskiya-pechat.html", "text": "„Завършването на блок „Добрич“ отново в небитието. Собствениците завеждат дела, може и в Страсбург“, съобщава на първа страница вестник  „Нова добруджанска трибуна“ . С думите „Благодарим ви за поредната подигравка“ са напуснали извънредното заседание на Общинския съвет на Добрич, след като отново не е постигнато съгласие за довършване на блока, което се очаква повече от 30 години. Според кмета гласуването в залата е било политическо, а не експертно. „16 170 000 лв. се очаква да бъде общият размер на бюджета на Община Каварна“, съобщава изданието. Вчера в морския град се е провело обществено обсъждане на проекта за бюджет на Общината. Заложените собствените приходи са в размер на 7.3 млн. лв. Планираните разходи за общински дейности са в размер на 6.4 млн. лв. Три хотела в курортния комплекс „Албена“ получават награда, която ги отличава като най-популярните в определен регион. Един от тях е сред наградените вече пета поредна година. Призът се връчва от 14 години и с него се отличават най-популярните хотели в света. 714 хотела от 34 страни и 144 региона получават награда тази година. Златната награда е за 185 хотела.  \r\n„Един глас не стигна да одобрят спорния заем за блок „Добрич“, съобщава на първа страница вестник  „Добруджанска трибуна“ . Общински съветници искат довършването на блока, но не с кредит. Потърпевши възнамеряват да съдят Общината. Предложението за поемане на дългосрочен кредит до 2.5 млн. лв. за строително-монтажните дейности не събра достатъчно гласове. Преди вчерашната извънредна сесия са проведени две заседания на две постоянни комисии – по бюджет, финанси и данъчна политика и по управление и разпореждане с общинска собственост. На тези заседания е взето решение сумата от кредита да бъде използвана и за облагородяване на инфраструктурата наоколо. „Финансово-стопанската гимназия с нов проект по програма „Еразъм +\", съобщава всекидневникът. Двама преподаватели от училището са участвали в първата транснационална учителска среща, провела се от 5 до 10 януари в полския град Слупск. Там е даден старт на проекта „Използване на Гугъл инструменти и мобилни приложения в учебния процес“. Гимназията в Добрич ще работи с 4 държави в партньорство – Литва, Турция, Португалия и Полша. „Кариока“ от долните дивизии на Англия пристигна в Добрич“ е заглавие от спортната страница. Вратарят Иван Ангелов ще пази за „трикольорите“ на турнир до 17 години в Беларус. Първото от очакваните от чужбина подкрепления за футболния тим „Добруджа“ вече е в Добрич. Това е бразилецът Родриго Ман, роден пред 1993 година.", "date": "2019.01.16", "title": "Преглед на основните теми в добруджанския печат"}
{"url": "http://www.focus-news.net/news/2019/01/16/2612595/gabrovo-do-100-metra-e-namalena-vidimostta-na-prohoda-shipka-zaradi-magla.html", "text": "До 100 метра е намалена видимостта на прохода Шипка заради мъгла. Това казаха за  Радио „Фокус“ – Велико Търново  от Областно пътно управление - Габрово. На прохода превалява слаб сняг. Там остава в сила ограничение за товарни автомобили над 12 тона и ремаркета и полуремаркета с технически допустима максимална маса над 10 тона. Пътните настилки в цялата област са мокри, по усойните и планински райони са възможни заледени участъци. Настилките са обработени и проходими при зимни условия. Времето в цялата област е слънчево. Температурата е минус 1 градус. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.16", "title": "Габрово: До 100 метра е намалена видимостта на прохода Шипка заради мъгла"}
{"url": "http://www.focus-news.net/news/2019/01/16/2612596/blagoevgrad-v-grada-shte-se-provede-informatsionna-kampaniya-za-saniraneto-na-mnogofamilni-zhilishtni-sgradi-po-op-regioni-v-rastezh-2014-2020-g.html", "text": "В града ще се проведе информационна кампания за санирането на многофамилни жилищни сгради по Инвестиционен приоритет „Енергийна ефективност в административни и жилищни сгради“ по Приоритетна ос 1 на Оперативна програма „Региони в растеж“ 2014-2020 г. Това съобщиха от пресцентъра на  Община Благоевград . Информационната кампания ще се проведе от 17.00 часа в зала №5 на Общината на пл. „Георги Измирлиев“ 1.  \r\nКампанията има за цел да представи на широката общественост изискванията за подаване на Проектни фишове във връзка с актуализацията на Инвестиционната програма на Общината и стъпките и начините за подаване на Заявления за интерес и финансова помощ от сдруженията на собствениците на многофамилни жилищни сгради до 35 самостоятелни обекта (съгласно Приложение Н към Насоките за кандидатстване).", "date": "2019.01.16", "title": "Благоевград: В града ще се проведе информационна кампания за санирането на многофамилни жилищни сгради по ОП „Региони в растеж“ 2014-2020 г."}
{"url": "http://www.focus-news.net/news/2019/01/16/2612597/tass-avtomobil-se-e-vryazal-v-peshehodtsi-v-tsentara-na-tokio.html", "text": "Автомобил се качи на тротоара и се вряза в пешеходци в центъра на японската столица, в резултат на което седем души бяха ранени, информира полицията на японската столица, цитирана от  TACC . \r\nКолата е била шофирана от пенсионер, става ясно от информацията. Предполага се, че 79-годишният мъж е объркал педалите за газ и спирачка. Според последните данни няколко от пострадалите са в тежко състояние. \r\nПравоохранителните органи разследват обстоятелствата на инцидента.  Юлиян Марков", "date": "2019.01.16", "title": "ТАСС: Автомобил се е врязал в пешеходци в центъра на Токио"}
{"url": "http://www.focus-news.net/news/2019/01/16/2612598/plovdiv-patishtata-v-planinskite-rayoni-na-oblastta-sa-prohodimi-i-obraboteni-sreshtu-zaledyavaniya.html", "text": "Пътищата в планинските райони на областта са обработени срещу заледявания и са проходими при зимни условия. Това съобщиха за  Радио „Фокус“ – Пловдив  от Областното пътно управление. Пътищата в равнинната част на областта са предимно сухи. Трафикът по основните направления е интензивен. Засилено автомобилно движение се отчита по пловдивския участък на АМ „Тракия“ и по пътищата Пловдив - Пазарджик, Пловдив - Асеновград и Пловдив - Карлово. Водачите трябва да шофират с подготвени за зимата автомобили, с повишено внимание и съобразена скорост, както и да не предприемат рискови изпреварвания. Опасност от падащи камъни има по направленията Асеновград - Смолян, Кричим - Стамболийски и Юговско ханче - Югово - Лъки - Здравец. Проходът Троян - Кърнаре остава затворен за движение на всички моторни превозни средства. Забранено е движението на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. До 2 февруари е забранено и преминаването на тежкотоварни моторни превозни средства над 12 тона по пътя Поповица - Болярци. Обходният маршрут е по път Поповица - Садово - Кочево - Болярци. \r\nТрафикът на територията на град Пловдив също е интензивен към този час. Засилено автомобилно движение се отчита по булевардите „Христо Ботев“, „Шести септември“, „Руски“ и „Източен“, както и по входно-изходните артерии. Пътните настилки в града са предимно сухи и нормално проходими. До 21 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела. Променени са маршрутите на 12 автобусни линии от вътрешноградския транспорт. \r\nТони МИХАЙЛОВ", "date": "2019.01.16", "title": "Пловдив: Пътищата в планинските райони на областта са проходими и обработени срещу заледявания"}
{"url": "http://www.focus-news.net/news/2019/01/16/2612599/pregled-na-osnovnite-temi-v-starozagorskiya-pechat.html", "text": "„Старозагорска фирма e разработила технология за редуциране на въглеродните емисии“ е водещо заглавие от страниците на вестник   „Старозагорски новини“  . С технологията \r\nсе редуцират въглеродните емисии от горивни инсталации с повече от 50%. На този етап авторите на безпрецедентното откритие се пазят в тайна, но до края на месец март в Стара Загора предстои да бъде организиран международен форум, на който технологията ще бъде представена.  \r\n„Казанлък си спомня своя почетен гражданин ген. Вълков“, четем още в броя. На Атанасовден Казанлък ще почете 144-годишнината от рождението на своя почетен гражданин ген. Иван Вълков. Честването ще започне с откриването на живописна изложба на художничката Райна Ненова във фоайето на Военния клуб. На среща-дискусия след това ще бъде припомнен животът и приносите на генерала. Негова основна заслуга за това Градът на розите да е сегашният индустриален център е преместването на Държавната военна фабрика от София в Казанлък, както и създаването на фирма „Капрони“.  \r\n„Община Стара Загора започва изграждането на 69 социални жилища“ е друга тема в изданието. Община Стара Загора подписа договор за безвъзмездна финансова помощ с Управляващия орган на ОПРР 2014 - 2020 за реализацията на проект „Изграждане на социални жилища в град Стара Загора“. Стойността на проекта е близо 3.3 млн. лв., от които 100 000 лв. са собствено финансиране. Срокът на изпълнение е 24 месеца. \r\nЧрез цялостна реконструкция на 4-етажната сграда на бившата Метрология на ул. \"Мусала\" No 26 в областния град се цели изграждането на съвременни социални жилища, които ще осигурят подслон и нормални условия на живот на уязвими, малцинствени и социално слаби групи от населението и други групи в неравностойно положение, които не могат да си позволят собствен дом или жилище под наем на пазарни цени, така и социално приобщаване на ползвателите.  \r\nВ общо 69 жилища - 8 гарсониери, 19 едностайни и 42 двустайни апартамента, се очаква да бъдат настанени общо 232 души, от които 116 представители на маргинализираните общности, включително роми. Ползвателите на бъдещите общински жилища ще бъдат определени чрез приетата от Общинския съвет на 29.03.2018 г. Наредба за реда и условията за ползване на социалната услуга \"социално жилище\" на територията на община Стара Загора.  \r\nТе ще живеят в комплекс от затворен тип, с охрана, денонощно видеонаблюдение, паркоместа и др. екстри. Апартаментите ще бъдат мебелирани и ще се обитават за срок от 3 години. Ще се заплаща наем до 80% от моментния наем за общинско жилище, който е 60 лв. Ползвателите ще сключват договори с Общината и ще поемат конкретни ангажименти за социална реализация - посещение на образователна институция от децата в училищна възраст, включване на безработните в образователно-квалификационните програми, както и в програми за осигуряване на заетост, предложени от Общината, включване в програми за социална интеграция. Ползвателите ще трябва да имат избран личен лекар, а родителите ще са длъжни да водят децата си на имунизации и проверка на здравния им статус.", "date": "2019.01.16", "title": "Преглед на основните теми в старозагорския печат"}
{"url": "http://www.focus-news.net/news/2019/01/16/2612600/plovdiv-v-gradskata-biblioteka-paisiy-hilendarski-v-asenovgrad-shte-se-provede-tseremoniya-po-vrachvane-na-nagradite-chitatel-na-godinata.html", "text": "В Градската библиотека „Паисий Хилендарски“ в Асеновград от 13.00 часа ще се проведе церемония по връчване на наградите „Читател на годината” за 2018 г. Това каза за  Радио „Фокус“ – Пловдив  директорът на библиотеката Милена Марковска. Награди ще бъдат връчени в две категории – за читатели до и над 14-годишна възраст.  \r\n„В категорията до 14-годишна възраст отново Нелина Кюрпекова и Ъшъл Османджък са децата, прочели най-много книги през миналата година. През 2018 г. направихме корекция в правилата на конкурса по повод това да стимулираме повече деца да четат. Корекцията е свързана с това, че едно дете не може да стане „Читател на годината“ повече от един път в рамките на пет години. Така че, носител на приза в категория до 14-годишна възраст ще бъде детето, което е трето поред в тази класация, след Нелина и Ъшъл, тъй като те са печелили“, посочи Милена Марковска. \r\nКонкурсът беше обявен за първи път през 2016 година, като основната му цел е насърчаване на четенето и посещаването на библиотеката, особено сред децата. \r\nТони МИХАЙЛОВ", "date": "2019.01.16", "title": "Пловдив: В Градската библиотека „Паисий Хилендарски“ в Асеновград ще се проведе церемония по връчване на наградите „Читател на годината”"}
{"url": "http://www.focus-news.net/news/2019/01/16/2612602/iliya-lazarov-sds-gartsiya-dobre-izpipa-dogovora-si-s-makedoniya-nie-ne-uspyahme.html", "text": "Гърция добре изпипа договора си с Македония, името „Северна Македония“ обаче не е най-добрият вариант за България. Това каза в предаването „Вече 30 години-времето е наше“ на  Радио „Фокус“  главният секретар на СДС Илия Лазаров. По думите му „Вардарска Македония“ щеше да бъде по-добрият вариант за нас, като уточнението „северна“, макар и несъстоятелно, може да бъде предпоставка за бъдещи претенции към българите, живеещи в пиринския край например. „За съжаление ние не реагирахме достатъчно. В стремежа си да интегрираме Македония в рамките на атлантическата и европейската общност пропуснахме тези детайли, който от гръцка гледна точка бяха много добре защитени в техния договор. Нашият договор с Македония беше по-бързо и по-емоционално приет, като затова възникват сериозни въпроси в бъдеще време“, обясни той. Илия Лазаров коментира още, че между членството на Македония в НАТО и ЕС ще минат между 5-10 години. „Всичко сега зависи от премиера Ципрас, това дали ще успее да наложи договора и съответно да стартира атлантическия път на съседката ни“, каза още той. Според него югозападната ни съседка продължава да се опитва да разреши вътрешнополитическите си проблеми, с различни външнополитически похвати, включително и използвайки българската история и българския произход на населението там. „Правим голяма грешка, говорейки за общи чествания. Ние честваме наши си събития, като Илинденско-Преображенското въстание, то е българско. Съвместно честване на това събитие, означава, че двете страни заедно отбелязват български исторически моменти, но в съседката ни не го разглеждат по този начин“, коментира още той. Илия Лазаров е на мнение, че опитите да се изгради национална идентичност на базата на фалшива история е причината съседите ни да имат толкова сериозни проблеми през последните 30 години и които продължават да имат, независимо от доброто отношение на България.  \r\nВиктория МЕСРОБОВИЧ-КУВЕНДЖИЕВА", "date": "2019.01.16", "title": "Илия Лазаров, СДС: Гърция добре изпипа договора си с Македония, ние не успяхме"}
{"url": "http://www.focus-news.net/news/2019/01/16/2612603/smolyan-patnite-nastilki-sa-zaledeni-i-zasnezheni-na-mesta-po-visokite-chasti-na-oblastta-izvarsheni-sa-obrabotki-s-pyasak-i-sol.html", "text": "Проходими при зимни условия са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Температурите са в интервала от минус 10 до минус 6 градуса. Пътните настилки са заледени и заснежени на места по високите части. Извършени са обработки с пясък и сол. Няма въведени ограничения по пътищата в областта, с изключение на ограничението за товарни автомобили над 3.5 тона през Пампарово, което е целогодишно. Повишена е опасността от падащи камъни по пътищата в областта, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата. Заради ремонтни дейности е въведена временна организация на движението за безопасност на пътя по път II-86 в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи, на места по второстепенните улици са заледени и затова трябва да се шофира внимателно. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.16", "title": "Смолян: Пътните настилки са заледени и заснежени на места по високите части на областта, извършени са обработки с пясък и сол"}
{"url": "http://www.focus-news.net/news/2019/01/16/2612604/pazardzhik-okrazhniyat-sad-shte-gleda-deloto-sreshtu-mazh-obvinen-za-zakana-za-ubiystvo.html", "text": "Окръжният съд в Пазарджик ще гледа дело за закана за убийство, съобщиха за  Радио „Фокус“ – Пазарджик  от пресцентъра на Съда. Делото е образувано по обвинителен акт на Районната прокуратура. Срещу мъж е повдигнато обвинение за това, че на 3 ноември 2017 г. се е заканил с убийство на друго лице и е държал в себе си боен пистолет без разрешително за оръжие. Началото на съдебното заседание е в 09.00 часа, съдия-докладчик е Таня Петкова.", "date": "2019.01.16", "title": "Пазарджик: Окръжният съд ще гледа делото срещу мъж, обвинен за закана за убийство"}
{"url": "http://www.focus-news.net/news/2019/01/16/2612592/telma-makedoniya-dogovorat-ot-prespa-shte-vleze-v-gratskiya-parlament-na-21-ili-22-yanuari.html", "text": "Ратифицирането на Договора за името на Македония ще бъде гласувано в гръцкия парламент на 21 или 22 януари, съобщава македонският телевизионен канал “Телма“ , като се позовава на дипломатически източници. \r\nИзточниците на телевизионния канал твърдят, че се очаква споразумението за името да бъде ратифицирано с повече от 151 гласа. По-рано премиерът на Гърция Алексис Ципрас заяви, че първо ще бъде ратифициран Договорът за името и едва тогава гръцкият парламент ще приеме протокола за членството на Македония в НАТО. \r\nСлед като Гърция ратифицира двата документа, Договорът от Преспа ще започне да се прилага. \r\nДнес в гръцкия парламент се очаква да бъде гласуван вот на доверие на гръцкия кабинет, който беше поискан от премиера, след като коалиционният партньор – партията „Независими гърци“ на Панос Каменос напусна кабинета и оттегли доверието си от него именно заради Договора от Преспа. Според прогнозите премиерът ще спечели искания вот, коментира телевизионния канал.  Юлиян Марков", "date": "2019.01.16", "title": "„Телма“ (Македония): Договорът от Преспа ще влезе в гръцкия парламент на 21 или 22 януари"}
{"url": "http://www.focus-news.net/news/2019/01/16/2612606/pregled-na-osnovnite-temi-v-burgaskiya-pechat.html", "text": "„В Несебър и Поморие нова инсталация ще преработва отпадъците“ е водещото заглавие в днешния брой на вестник  „Черноморски фар“ . „5 млн. лева е инвестицията, 120 души ще работят през летните месеци“ е подзаглавието на материала. Инсталация за предварително третиране на смесени битови отпадъци бе открита в Несебър. Тя се намира на територията на местността Мерата, в землището на село Равда, пише още вестникът. „Двама души пострадаха при пожар в Меден Рудник“ е друго заглавие от първата страница на вестника. Инцидентът е станал в блок 47 в най-големия бургаски комплекс. От огъня е изгоряла изцяло една от стаите, а останалите са опушени, пояснява статията. „Еколози: Държавата да включи всички дюни в зона „А“ по Закона за устройство на крайбрежието“ е друго заглавие от страниците на ежедневника. „Природните забележителности да станат държавна собственост, настояват те“ е подзаглавието на статията. Всички дюни да бъдат отразени като такива с трайно ползване, а не като лозя, обработваеми земи или пасища, както е в момента, пишат още от коалицията, пояснява материалът. „Не е имала насилствена смяна на екипажа на либийския кораб „БАДР“ е още едно заглавие от страниците на вестник „Черноморски фар“. „Плавателният съд отново е в бургаското пристанище“ е подзаглавието на статията. Вестникът съобщава още, че не е имало физическа сила, нито са използвани помощни средства при смяната на екипажа на скандалния тези дни либийски кораб „БАДР“. Това заяви на пресконференция директорът на „Гранична полиция“ главен комисар Светлан Кичиков. Тя е била извършена доброволно, като последен кораба е напуснал капитанът, който е взел корабните документи, уточнява материалът.", "date": "2019.01.16", "title": "Преглед на основните теми в бургаския печат"}
{"url": "http://www.focus-news.net/news/2019/01/16/2612605/blagoevgrad-postanovkata-metodat-gryonholm-shte-bade-predstavena-v-zala-peyo-yavorov.html", "text": "Постановката „Методът Грьонхолм” ще бъде представена в Благоевград. Началото е от 19.00 часа в зала „Пейо Яворов“. Това съобщиха от пресцентъра на  Общината . „Методът Грьонхолм“ е комедия, а в ролите влизат актьорите Асен Блатечки, Христо Бонин, Николай Урумов, Светлана Бонин.  \r\nСюжетът разказва как протича кастинг в огромна известна фирма за ръководна длъжност с фантастично възнаграждение. Подборът става чрез специално изработена процедура, наречена по името на шведски психолог „Методът Грьонхолм”. В стерилно помещение, без изход, се срещат четирима кандидати за добре платена длъжност. Вместо обичайното събеседване им предлагат странна игра. Невидимият шеф им поставя задачи, коя от коя по-нелепи и подозрителни, тласкайки конкурентите в битка на живот и смърт. Зловещият офис-трилър е блестящо написан и безпощадно разголва съвременните отношения между героите, обсебени от страстта към парите и високите постове. \r\nБилети за „Методът Грьонхолм“ могат да бъдат закупени от касата на зала „Пейо Яворов“.", "date": "2019.01.16", "title": "Благоевград: Постановката „Методът Грьонхолм” ще бъде представена в зала „Пейо Яворов“"}
{"url": "http://www.focus-news.net/news/2019/01/16/2612607/plovdiv-obnovena-e-poredna-sportna-ploshtadka-v-rayon-trakiya.html", "text": "Приключиха дейностите по обновяването на спортната площадка до блок № 96 в район „Тракия“. Това съобщи за  Радио „Фокус“ – Пловдив  районният кмет Костадин Димитров. Площадката е с площ от 800 квадратни метра и е поредното място за спорт със свободен достъп. Преасфалтираното игрище с възстановена ограда дава нови възможности за спортуване на жителите от квартала. Монтирани са кошове за баскетбол, предстои поставянето на врати за футбол, мрежи и пейки. Костадин Димитров увери, че увеличаването на броя на зоните за алтернативен активен отдих продължава да е сред основните приоритети на неговия екип. Той напомни, че наскоро бяха обновени спортните площадки до блок № 3 и блок № 199, изградени са фитнеси на открито, в различни междублокови пространства са оформени 15 футболни игрища, обновени са и площадките на детските градини в района. \r\nТони МИХАЙЛОВ", "date": "2019.01.16", "title": "Пловдив: Обновена е поредна спортна площадка в район „Тракия“"}
{"url": "http://www.focus-news.net/news/2019/01/16/2612601/rumen-petkov-abv-vseki-glas-za-f-16-shte-e-natsionalno-predatelstvo.html", "text": "Уважаеми депутати, по повод предстоящото решение за закупуване на нови бойни самолети за България, Ви заявявам, че днес е денят, в който всеки от Вас ще се постави или в услуга на чужди интереси, или в защита на българската държава и парламент, който има плачевно доверие сред нашите сънародници. Заявявам, че АБВ държи веднага след гласуването (ако то бъде утвърдително), да бъдат извадени поименно тези, които го подкрепят, за да са ясни имената на предателите, на тези, които загробват военновъздушните ни сили и на тези, които са готови да слугуват временно на всички. Това завява в своя  позиция  председателят на АБВ Румен Петков.  \r\n„Има един вариант, в който е възможно половината БСП да тича към Съветския съюз, а другата половина да се е навела пред САЩ. Прогнозата на АБВ е, че този позорен акт (одобряването на процедурата по закупуване на F-16) ще бъде гласуван, въпреки че той унижава народното ни представителство, както и  че това  ще даде основание на „Еврофайтер“ и на френската компания, произвеждаща „Рафал“, да ни съдят, защото ние с ограниченията, които наложихме, не ги допуснахме до процедурата. И въпреки, че  днес вероятно ще се окаже, че ще налеем пари в една фирма, която затвори завода си в Турция, и която все повече ограничава световното си присъствие. Това престъпление, по убеждение на АБВ, няма да остане ненаказано. Защото ние, априори, сме се подставили под атака от недопуснатите до тази процедура европейски компании. За това трябва да изберем в кое семейство сме. В европейското икономическо семейство или при послушанковците, които ще бъдат отритнати утре от същото това семейство и затова няма да бъдат никому необходими. Разни хора и „копчета“ може да се преекспонират, но остава Държавата, която АБВ винаги ще защитава“, посочи той.  \r\n„Според нас от АБВ (ако Народното събрание одобри процедурата), това от една страна е нещо като интеграция между НАТО и Варшавския договор, защото курсантите от източния блок през 70-те години са изучавали F-16. Нашите съученици изучаваха F-16. Затова и не съм убеден, че нашите внуци, летейки на F-16 , още повече на тези „знаменити“ осем броя, ще дадат нещо, което дори е близо до усещане за сигурност“, допълва Петков.  \r\nСпоред него, ако депутатите гласуват това предложение, ще докажат, че народните представители ще се провалят и в рушвета. „Ще докажете, че сте голямо найлоново копче. Ако гласуването е положително, ще се окаже, че съм подценил ситуацията. Но тогава ще смятам, че Вие сте позор за политиката, а българският народ ще види, „какви“ хора в действителност го управляват“, посочва още в позицията си Румен Петков.", "date": "2019.01.16", "title": "Румен Петков, АБВ: Всеки глас за F-16 ще е национално предателство"}
{"url": "http://www.focus-news.net/news/2019/01/16/2612608/sitel-makedoniya-prezidentskite-izbori-v-makedoniya-shte-se-provedat-na-21-april-tazi-godina.html", "text": "Президентските избори в Македония ще се проведат на 21 април тази година, съобщава скопският телевизионен канал  “Сител“ . \r\nНа тази дата се планира първият тур, когато гражданите гласуват за държавен глава. Ако не бъде избран кандидат с повече от половината от гласовете вторият тур ще се проведе на 5 май, информира председателя на парламента Талат Джафери. \r\nИзборите трябва да се насрочат не по-късно от 8 февруари.  \r\nЩо се отнася до възможността за насрочване и  на парламентарните избори, Джафери оставя това решение на политическите партии. \r\nОсновната опозиционна партия ВМРО-ДПМНЕ заяви, че е възможно да бойкотира президентските избори, ако не бъде изпълнено искането им за предсрочни парламентарни избори заедно с президентските. \r\nОт Демократичния съюз за интеграция са убедени, че със СДСМ ще успеят да постигнат консенсус за общ кандидат за президент, приемлив и за двете партии от управляващата коалиция, който ще отразява сплотеността на обществото. \r\nЗаедно с президентските избори, ще се проведат местни избори в три общини, където сега има временно-изпълняващи длъжността кметове. \r\nПървоначално президентските избори бяха насрочени за 14 и 28 април, но 28 април е Великден и затова вотът е преместен за по-късна дата.  Юлиян Марков", "date": "2019.01.16", "title": "„Сител“ (Македония): Президентските избори в Македония ще се проведат на 21 април тази година"}
{"url": "http://www.focus-news.net/news/2019/01/16/2612609/shumen-suhi-sa-patishtata-v-oblastta-nastilkite-sa-obraboteni.html", "text": "Сухи са пътищата в областта. Това съобщи за  Радио „Фокус“ - Шумен  дежурният в Областно пътно управление. По усойните места настилките са обработени. Движението се извършва при зимни условия. Времето е с разкъсана облачност, на места в региона духа силен вятър. Температурата на въздуха е от минус 6 до минус 4 градуса. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.16", "title": "Шумен: Сухи са пътищата в областта, настилките са обработени"}
{"url": "http://www.focus-news.net/news/2019/01/16/2612611/varna-intsident-s-dete-i-avtobus-na-gradskiya-transport-e-stanal-v-kv-vladislavovo.html", "text": "Инцидент с дете и автобус на градския транспорт е станал в кв. „Владиславово“. Това съобщиха за  Радио „Фокус“ – Варна  от „Пътна полиция“. Сигналът е подаден в сутрешните часове на деня. По първоначални данни детето е пешеходец, но от полицията нямат повече информация за инцидента на този етап.   \r\n5 пътнотранспортни произшествия са обслужени от екипите на полицията през последното денонощие. В три от инцидентите са регистрирани само материални щети. При произшествие в близост до пазара на ул. „Д-р Пискюлиев“ е пострадала пешеходка. Тя е получила контузии и е без опасност за живота. От „Пътна полиция“ са получили сигнал за катастрофа с обърнат автомобил на кръстовището между бул. „Сливница“ и ул. „Отец Паисий“. Пострадал в инцидента е водачът, който е с контузии, но без опасност за живота.  \r\nКъм този час на територията на града не е постъпвала информация за неизправни светофарни уредби и временни затруднения на движението поради инциденти. \r\nБояна АТАНАСОВА", "date": "2019.01.16", "title": "Варна: Инцидент с дете и автобус на градския транспорт е станал в кв. „Владиславово“"}
{"url": "http://www.focus-news.net/news/2019/01/16/2612610/kyustendil-patishtata-v-oblastta-sa-prohodimi-pri-zimni-usloviya-nastilkite-sa-opesacheni.html", "text": "Пътищата в областта са проходими при зимни условия. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки на места са хлъзгави, но опесъчени. Няма допълнително въведена организация на движението по републиканската пътна мрежа. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, който е сигнализиран с пътни знаци. Срокът е до 1 февруари 2019 година. Движението по автомагистрала „Струма“, път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.16", "title": "Кюстендил: Пътищата в областта са проходими при зимни условия, настилките са опесъчени"}
{"url": "http://www.focus-news.net/news/2019/01/16/2612612/blagoevgrad-vodnite-kolichestva-na-rekite-v-zapadnobelomorskiya-baseyn-sa-pod-praga-za-sredni-vodi.html", "text": "Водните количества на реките в Западнобеломорския басейн са под прага за средни води, сочи справка на  сайта на Националния институт по метеорология и хидрология . През последното денонощие нивата на наблюдаваните реки в басейна са останали без съществени изменения. Регистрираните колебания на речните нива са от минус 8 см до плюс 6 см. Краткотрайни повишения на речните нива ще има днес и утре в следобедните часове заради снеготопене. Водните количества на реките в басейна ще бъдат под праговете за внимание. Замръзнала е река Бистрица в района на село Гърляно, а брегови лед се наблюдава в река Речица в района на село Ваксево.", "date": "2019.01.16", "title": "Благоевград: Водните количества на реките в Западнобеломорския басейн са под прага за средни води"}
{"url": "http://www.focus-news.net/news/2019/01/16/2612618/montana-ostava-v-sila-zabranata-za-preminavane-na-avtomobili-nad-12-tona-prez-prohoda-petrohan.html", "text": "Остава в сила забраната за преминаване на автомобили над 12 тона през прохода  Петрохан, съобщиха за  Радио „Фокус“ – Видин  от Областно пътно управление – Монтана. Пътят през прохода Петрохан е почистен и опесъчен, трафикът не е интензивен. В Монтанска област пътищата са проходими при зимни условия, пътните настилки са предимно сухи.  \r\nВременно е ограничено движението на автомобили над 10 тона по път II-11 Добри дол – Орсоя поради изпълнение на строително-монтажни дейности.  Движението по път ІІІ-112 Тополовец – Монтана е ограничено за автомобили над 12 т поради строително-монтажни работи. Движението по път II-81 Расово – Лом в посока Монтана е ограничено за автомобили над 10 т поради извършване на строително монтажни работи. Движението по път ІІІ-8104 Замфирово – Пърличево е ограничено за всички автомобили поради пропадане на участък от пътя.  \r\nТрафикът в област Монтана в сутрешните часове не е натоварен. Повече автомобили се движат по околовръстния път на града в посока София. \r\nАнна ЛОЗАНОВА", "date": "2019.01.16", "title": "Монтана: Остава в сила забраната за преминаване на автомобили над 12 тона през прохода Петрохан"}
{"url": "http://www.focus-news.net/news/2019/01/16/2612613/plovdiv-goryat-plastmasovi-otpadatsi-na-teritoriyata-na-zelenchukovata-borsa-v-selo-parvenets-nyama-danni-pozharat-da-zastrashava-hora-ili-infrastrukturni-obekti.html", "text": "Горят пластмасови отпадъци в района на складовете на територията на зеленчуковата борса в село Първенец. Това каза за  Радио „Фокус“ – Пловдив  инсп. Цвятко Дешев, говорител на Регионална дирекция „Пожарна безопасност и защита на населението“ – Пловдив. Сигналът за възникнали пламъци е подаден в 08.15 часа тази сутрин. „Горят разхвърляни пластмасови отпадъци до складовете. Най-вероятно ще има нужда от по-големи количества вода за погасяване на пожара, по тази причина сме изпратили на място 3 противопожарни автомобила. Засега няма данни пожарът да застрашава живота на хора или инфраструктурни обекти в близост“, каза Дешев.  \r\nТони МИХАЙЛОВ", "date": "2019.01.16", "title": "Пловдив: Горят пластмасови отпадъци на територията на зеленчуковата борса в село Първенец, няма данни пожарът да застрашава хора или инфраструктурни обекти"}
{"url": "http://www.focus-news.net/news/2019/01/16/2612616/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-17-yanuari.html", "text": "„Софийска вода” временно ще прекъсне водоснабдяването в някои части на столицата на 17 януари. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Светла“ в кв. „Модерно предградие“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Черни Дрин“, ул. „Баба“, ул. „Братя Станиславови“, ул. „Стефан Дуньов“, ул. 357, гробищен парк „Бакърена фабрика“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 379 ъгъла с ул. „Братя Станиславови“. \r\nВъв връзка с реконструкция на уличен водопровод пред бл. 603 в жк. „Люлин“ 6 се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. 605 от бул. „Джавахарлал Неру“ до ул. „Полк. Никола Попов“, бул. „Джавахарлал Неру“ №41, бл. 603, бл. 609. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга пред бл. 609 . \r\nВъв връзка с монтаж на редукоур за налягане на ул. „Къпина“ в кв. „Княжево“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Явор“, ул. „Горска теменуга“, ул. „Витошки бор“, ул. „Къпина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Горска теменуга“ ъгъла с ул. „Калинка“ . \r\nВъв връзка с изграждане на сградно водопроводно отклонение на бул. „Цар Борис III“ в местност Гърдова глава се налага спиране на водоподаването от 10.00 до 22.00 часа на клиентите на „Софийска вода”, живеещи в района на: бул. „Цар Борис III“ (източен локал) от ул. „Елица“ до бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елица“ ъгъла с бул. „Цар Борис III“. \r\nВъв връзка с диагностика на уличен водопровод на ул. „Георги Никифоров“ в с. Чепинци се налага спиране на водоподаването от 10.00 до 15.30 часа на клиентите на „Софийска вода”, живеещи в района на: ул. „Георги Никифоров“, ул. „Липа“, ул. „Голяма могила“, ул. „Стефан Недялков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“ ъгъла с ул. „Голяма могила“ . \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.16", "title": "„Софийска вода” временно ще прекъсне водоснабдяването в някои части на столицата на 17 януари"}
{"url": "http://www.focus-news.net/news/2019/01/16/2612619/shumen-80-godishna-zhena-i-sinat-i-na-58-godini-sa-zaginali-pri-pozhar-v-kashta-v-kv-divdyadovo.html", "text": "80-годишна жена и синът и на 58 години са загинали при пожар в къща в кв. \"Дивдядово\" в Шумен. Това съобщиха от  ОДМВР - Шумен . Инцидентът станал снощи. При пожар на първи етаж на къща на жилищен етаж са загинали майка и син. Жената е на 80 години, а мъжът - на 58. Ще бъде извършен допълнителен оглед. Предполага се, че пожарът е причинен от печка на твърдо гориво.", "date": "2019.01.16", "title": "Шумен: 80-годишна жена и синът и на 58 години са загинали при пожар в къща в кв. \"Дивдядово\""}
{"url": "http://www.focus-news.net/news/2019/01/16/2612615/deloto-sreshtu-bivshiya-naroden-predstavitel-zhivko-martinov-vliza-v-sada.html", "text": "Делото срещу бившия народен представител Живко Мартинов влиза в съда. Специализираната прокуратура повдигна прецизирано обвинение на бившия депутат. Престъплението, в което е обвинен Мартинов е за изнудване - престъпление по чл. 214, ал.2, т.2, вр. с ал.1, вр. с чл. 213а, ал.3, т.2 вр. с чл. 26, ал.1 от Наказателния кодекс, за което е предвидено наказание Лишаване от свобода от 5 до 15 години, глоба от 5 000 до 10 000 лева и конфискация до ½ от имуществото на дееца. Живко Мартинов бе редовно призован в Специализираната прокуратура за предявяване на прецизното обвинение, но не се яви по здравословни причини. Представен бе болничен лист до 15 януари 2019 г.  \r\nЖивко Мартинов ще отговаря пред Специализирания наказателен съд за това, че в периода от мeсец януари 2012 г. до месец януари 2013 г., в град Добрич, при условията на продължавано престъпление - с четири деяния, с цел да набави за себе си имотна облага, принудил А. П. П., чрез заплашване, изразяващо се в отправяне на закани да извърши нещо противно на волята му - да му предостави 4 (четири) тона суров суджук, 30 (тридесет) килограма филе „Елена“ и 30 (тридесет) килограма телешка пастърма, и с това причинил на А.П.П. значителни имуществени вреди в общ размер на 36 168, 20 лева, представляващи равностойността на предоставените вещи. Отправените към А. П. П. закани са: „Ако не ми доставиш суджука, ще те съсипя. Ще имаш големи проблеми, защото съм те вкарал в списъка на фирми, които трябва да дават. И ако не се случи това нещо, ще ти изпратя данъчните да ти разбият бизнеса. Когато реша, ще те вкарам в ареста“; „Акъли не искам, действай по-бързо, че съм ти вдигнал мерника и гледай суджука да е пак хубав като предишния суждук. Ако не ми доставиш суджука, ще те съсипя. Айде давай, мятам те, няма да те чакам много, че си на ръба.“; „Нали знаеш, че ми струваш един телефон да те вкарам в ареста. Ще трябва да даваш, докато реша аз. Иначе си пътник.“; „Нали си знаеш урока. Иначе мачът е свирен за тебе. Гледай да не стане грешка със суджука, защото ако не му хареса, си свършил.“ Определената мярка за неотклонение на Мартинов е „Гаранция в пари в размер на 20 000 лева“.", "date": "2019.01.16", "title": "Делото срещу бившия народен представител Живко Мартинов влиза в съда"}
{"url": "http://www.focus-news.net/news/2019/01/16/2612621/hristo-smolenov-ekspert-po-antiterorizam-tsiganskite-napadeniya-ne-tryabva-da-se-razglezhdat-kato-bitova-prestapnost-a-kato-organizirani-otvan-protsesi-na-radikalizatsiya-v-getata.html", "text": "Циганските нападение не трябва да се разглеждат като битова престъпност, а като организирани отвън процеси на радикализация в гетата. Това каза в сутрешния блок „Добро утро, България“ на  Радио „Фокус“  експертът по антитероризъм Христо Смоленов. По думите му атаката над военнослужещи е първият сигнал за умишлени опити за разделение на обществените групи, силно напомняйки старта на терористичната вълна във Франция. Държавата трябва да изпълни функциите си, без да абдикира от проблема, добави той. „Време е сериозни институции като ДАНС да се заемат с това, което разузнаването подсказа, а после и декларира. Българските институции проявяват една странна мекушавост, когато трябва да се наказват подобни престъпления. Става дума за убийства, опити за убийства, които странно защо мекушавата правосъдна система тълкува като хулигански подбуди довели до телесни повреди, че това са си чисти опити за убийство. Има организации по света, които насъскват нанасянето на удари преди всичко по военни и полицаи, с което показват, че са агресивен противник на държавността в съответните страни“, поясни експертът по антитероризъм. \r\nСимбиозата между организирана престъпност и родна битова такава у нас е явна, коментира още Христо Смоленов. Различните организации, обикновено финансирани отвън, под прикритието на фалшива загриженост, се грижат безнаказаността и престъпността в България да продължава, каза експертът.  \r\nВиктория МЕСРОБОВИЧ-КУВЕНДЖИЕВА", "date": "2019.01.16", "title": "Христо Смоленов, експерт по антитероризъм: Циганските нападения не трябва да се разглеждат като битова престъпност, а като организирани отвън процеси на радикализация в гетата"}
{"url": "http://www.focus-news.net/news/2019/01/16/2612622/mvr-17-dushi-sa-postradali-pri-katastrofi-v-stranata-prez-izminaloto-denonoshtie.html", "text": "17 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 13 тежки пътнотранспортни произшествия. В София са регистрирани 26 леки и две тежки катастрофи, при които са пострадали двама души.", "date": "2019.01.16", "title": "МВР: 17 души са пострадали при катастрофи в страната през изминалото денонощие"}
{"url": "http://www.focus-news.net/news/2019/01/16/2612624/banka-otp-priklyuchi-sdelkata-po-pridobivane-v-balgariya.html", "text": "OTP Bank Plc. („Банка ОТП“) обявява, че на база подписания договор между „Сосиете Женерал Груп“ и „Банка ДСК“ ЕАД, българското дъщерно дружество на „Банка ОТП“, за придобиване на 99.74% акционерно участие в „Сосиете Женерал Експресбанк“ АД (SGEB), българското дъщерно дружество на „Сосиете Женерал Груп“ и другите местни дъщерни дружества, на 15 януари 2019 г. приключи финансовата сделка по придобиването. Това съобщиха от пресцентъра на  Банка ДСК . Договорът за придобиване между „Сосиете Женерал Груп“ и „Банка ДСК“ беше подписан на 1 август 2018 г.  \r\nС пазарен дял от приблизително 6.4% „Сосиете Женерал Експресбанк“ е 7-ата по големина банка на българския банков пазар и като универсална банка е активна както в сегмента банкиране на дребно, така и в бизнес сегмента. В резултат на придобиването „Група ОТП“ ще засили още повече пазарната си позиция в България. \r\n„Банка ОТП“ присъства в България от 2003 г. и нейната дейност е печеливша.    \r\nОчаква се процесът по интеграция да приключи през 2020 г.", "date": "2019.01.16", "title": "Банка ОТП приключи сделката по придобиване в България"}
{"url": "http://www.focus-news.net/news/2019/01/16/2612623/byurhan-abazov-dps-promenite-v-zakona-za-hranite-na-bsp-sa-nachalo-na-dalgosrochniya-protses-sreshtu-dvoyniya-standart.html", "text": "Промените в Закона за храните на БСП са начало на дългосрочния процес срещу двойния стандарт. Това каза народният представител от ПГ на ДПС Бюрхан Абазов по време на дебатите по промените в Закона за храните, внесен от БСП, предаде репортер на  Агенция „Фокус“ . По думите му не е тайна за никого, че храните, които употребява българският гражданин се различават много. Той посочи, че приема законопроекта на БСП като първа крачка. „Като начало на един дълъг процес, който би трябвало да се развие. Безспорно, законопроектът е полезен за българското общество, за българския потребител, производителите и ние от ПГ на ДПС ще го подкрепим“, заяви народният представител. Според него между първо и второ четене има въпроси, които не намират отговор, за да получат конкретни решения. \r\nДеница КИТАНОВА", "date": "2019.01.16", "title": "Бюрхан Абазов, ДПС: Промените в Закона за храните на БСП са начало на дългосрочния процес срещу двойния стандарт"}
{"url": "http://www.focus-news.net/news/2019/01/16/2612620/prof-svetla-bachvarova-bsp-merki-sreshtu-dvoynite-standarti-mogat-da-se-vzemat-apelat-ni-kam-upravlyavashtite-e-da-podkrepyat-predlozheniyata-ni-v-zakona-za-hranite.html", "text": "Мерки срещу двойните стандарти могат да се вземат, апелът ни към управляващите е да подкрепят предложенията ни в Закона за храните. Това каза народният представител от ПГ на „БСП за България“ проф. Светла Бъчварова по време на дебатите по промените в Закона за храните, внесен от БСП, предаде репортер на  Агенция „Фокус“ . „Искам да обърна към вас с апел да подкрепите този законопроект, защото повече от една година Европейската комисия установи по безспорен начин, че съществува двоен стандарт при храните. През което време отново от ЕК се дадоха препоръки в най-общ смисъл. Година и половина, констатирани сериозни нарушения и без да се вземат мерки, е сериозна критика и към изпълнителната власт, че няма предложения и към законодателната, защото мерки могат да се вземат, колкото и трудни да бъдат те в общото европейско семейство“, каза още проф. Бъчварова и поясни, че те могат да бъдат началото на един по-сериозен контрол по отношение на храните. „Най-често проблемът е в използването на съставките на храните, които се подменят особено в страните от Източна Европа“, каза още проф. Бъчварова.  \r\nДеница КИТАНОВА", "date": "2019.01.16", "title": "Проф. Светла Бъчварова, БСП: Мерки срещу двойните стандарти могат да се вземат, апелът ни към управляващите е да подкрепят предложенията ни в Закона за храните"}
{"url": "http://www.focus-news.net/news/2019/01/16/2612617/tsvetan-tsvetanov-gerb-obshtestvoto-tryabva-da-znae-zashto-pravim-investitsionniya-razhod-za-iztrebitelite-plenarnoto-zasedanie-shte-bade-otkrito.html", "text": "Ние няма от какво да се крием. Обществото трябва да знае къде ще се направи инвестиционният разход, защо го правим и че това е постигнат политически консенсус от коалиционния съвет. Това каза пред журналисти в парламента председателят на ПГ на ГЕРБ Цветан Цветанов във връзка с предложението за започване на преговори със САЩ за закупуване на  самолети F-16, предаде репортер на  Агенция „Фокус“ . „На председателски съвет беше прието предложението ми пленарното заседание да бъде открито“, заяви той. „Досега имаме изразена позиция от институциите на САЩ, че когато започнат преговорите по същество, с всички детайли в подготовката за споразумение, ще можем да намерим необходимия консенсус за намаляване на цената“, обясни Цветан Цветанов. На въпрос с колко надвишава офертата на САЩ за F-16 отпуснатите от парламента 1,8 млрд. лева, той коментира: „В момента цифрите са само хипотетични“. „С днешното решение ще можем да отворим възможността да бъдат изяснени всички детайли, да може да бъде казано всичко. Убеден съм, че и цената ще може да падне“, каза още председателят на ПГ на ГЕРБ. \r\nБиляна ИВАНОВА", "date": "2019.01.16", "title": "Цветан Цветанов, ГЕРБ: Обществото трябва да знае защо правим инвестиционния разход за изтребителите, пленарното заседание ще бъде открито"}
{"url": "http://www.focus-news.net/news/2019/01/16/2612628/kyustendil-chitalishte-bratstvo-shte-otbelezhi-80-ta-godishnina-ot-rozhdenieto-na-poeta-binyo-ivanov.html", "text": "Читалище „Братство” в Кюстендил ще отбележи 80-та годишнина от рождението на поета Биньо Иванов. Това съобщи за  Радио „Фокус” – Кюстендил  Иван Андонов, председател на читалището. Годишнината ще бъде отбелязана от 11.00 часа в „Синята зала” на читалище „Братство”.  \r\n„Близки и приятели ще припомнят и разкажат за срещите си с твореца, ще бъдат прочетени и стихове. Ще бъде представена и фотодокументална изложба, посветена на поета, свързал трайно съдбата си с нашия град”, каза Иван Андонов. Изложбата съдържа стихосбирки на автора, книги, посветени на него, както и архивни снимки от неговия живот. \r\nВенцеслав ИЛЧЕВ", "date": "2019.01.16", "title": "Кюстендил: Читалище „Братство” ще отбележи 80-та годишнина от рождението на поета Биньо Иванов"}
{"url": "http://www.focus-news.net/news/2019/01/16/2612625/pregled-na-osnovnite-temi-v-shumenskiya-pechat.html", "text": "„Обявиха тридневна грипна ваканция в училищата“, е водещото заглавие във вестник  „Шуменска заря“ . Със заповед на министъра на образованието и науката дните от 16 до 18 януари 2019 г. са определени за неучебни за учениците от област Шумен, обяви вчера Регионалното управление на образованието в Шумен. Причина за ваканцията е грипната епидемия, обявена в понеделник от Районната здравна инспекция в областния град. Отчетени бяха 244,53 болни от остри респираторни заболявания и грип на 10 000 души от населението на областта. От пресцентъра на община Шумен уточниха, че детските градини продължават да работят.  \r\n„Бивш министър на културата стана преподавател в Шуменския университет“, информира ежедневникът. От началото на тази година преподавател в Шуменския университет „Епископ Константин Преславски“ е проф. д. и. н. Петър Стоянович. В катедрата „Журналистика и масови комуникации“ той води лекции по „Имидж и репутация“. От 2013 до 2014 г. той бе министър на културата, а преди това  парламентарен секретар на Министерството на външните работи, началник на кабинета на министъра на външните работи Надежда Михайлова, международен секретар на СДС, секретар на НИС на СДС и председател на ПП „Движение Гергьовден“.  \r\n„По 61 пъти на ден е нарушавана скоростта на движение през 2018“, пише изданието. 22303 са нарушенията на скоростните режими през изминалата 2018 година на територията, обслужвана от ОДМВР - Шумен. Най-много са водачите, които са превишили ограниченията на скоростта с до 30 км/час над максимално допустимата - 18. Със скорост между 31 и 40 км/час над максимално позволената са установени да шофират 3115 водачи. 727 са преминали през стационарни и мобилни камери със скорост, която е между 41 и 50 км/час над максимално разрешена.  \r\n„Младите пчелари бързо се отказват от бизнеса“, е акцент от вътрешните страници в броя. Младите пчелари бързо се отказват от отглеждане на пчелни семейства. Изкупните цени са ниски, заплащането много малко се е променило от 2012, помощта от държавата не е постоянна. Това са все причини, които отказват новите в бизнеса. „Все по-трудно става да се работи, трябва да се направят промени“, заяви Даниела Челебиева, областен председател на Съюза на българските пчелари.  \r\nВ броя е публикувано интервю с педиатъра д-р Венета Николова.", "date": "2019.01.16", "title": "Преглед на основните теми в шуменския печат"}
{"url": "http://www.focus-news.net/news/2019/01/16/2612626/pss-loshi-sa-usloviya-za-turizam-v-planinite.html", "text": "Лоши са условия за туризъм в планините, поради силния вятър и преминаващата мъгла по върховете. Това съобщиха за  Агенция „Фокус”  от  Планинска спасителна служба (ПСС)  към  Българския червен кръст . Температурите са ниски, като варират от минус 4 до минус 10-12 градуса. Лифтовите съоръжения работят във всички туристически курорти, съобразно метеорологичните условия, но е възможно на някои места да бъдат спрени, поради силния вятър. През изминалото денонощие няма регистрирани инциденти.  \r\nОт Планинска спасителна служба предупреждават, че продължава лавинната опасност в планините и има опасност от измръзване, за това съветват туристите да излизат добре екипирани.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.01.16", "title": "ПСС: Лоши са условия за туризъм в планините"}
{"url": "http://www.focus-news.net/news/2019/01/16/2612632/sofiya-158-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "158 души са нощували в Центъра за кризисно настаняване на бездомни хора в кв. „Захарна фабрика” в София. Това съобщи за  Агенция „Фокус”  директорът на центъра Йорданка Темелкова. По думите ѝ нощта е преминала спокойно и без проблеми и извънредни ситуации. \r\nИрина ИВАНОВА", "date": "2019.01.16", "title": "София: 158 души са нощували в Центъра за кризисно настаняване на бездомни хора"}
{"url": "http://www.focus-news.net/news/2019/01/16/2612633/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-paraklisa-sv-antoniy-veliki-v-kremikovskiya-manastir-na-17-yanuari.html", "text": "Белоградчишкият епископ Поликарп ще оглави архиерейска света Литургия в параклиса „Св. Антоний Велики“ в Кремиковския манастир на 17 януари, предаде репортер на  Агенция „Фокус“ . На тази дата всяка година Православната църква прославя преподобни Антоний Велики - Антоновден. По този повод в параклиса „Св. Антоний Велики“ в Кремиковския манастир „Св. вмчк Георги“, с благословението на Негово светейшество Българския патриарх и Софийски митрополит Неофит, архиерейска света Литургия ще оглави Негово преосвещенство Белоградчишки епископ Поликарп - викарий на Софийския митрополит. Началото ще бъде в 9.30 часа.  \r\nНикола ПЕТКОВ", "date": "2019.01.16", "title": "София: Белоградчишкият епископ Поликарп ще оглави архиерейска света Литургия в параклиса „Св. Антоний Велики“ в Кремиковския манастир на 17 януари"}
{"url": "http://www.focus-news.net/news/2019/01/16/2612629/sofiya-belogradchishkiyat-episkop-polikarp-oglavi-arhiereyska-sveta-liturgiya-v-hram-sv-sv-petar-i-pavel-v-kv-razsadnika.html", "text": "Православната църква чества празника Честни вериги на св. апостол Петър. На същия ден тя прославя и българските светци преподобни Ромил Видински и свещеномъченик Дамаскин Габровски, предаде репортер на  Агенция „Фокус“ . По този повод в софийския храм „Св. св. Петър и Павел“ в кв. „Разсадника“ на ул. „Д-р Калинков“, с благословението на Негово светейшество Българския патриарх и Софийски митрополит Неофит, архиерейска света Литургия оглави Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.01.16", "title": "София: Белоградчишкият епископ Поликарп оглави архиерейска света Литургия в храм „Св. св. Петър и Павел“ в кв. „Разсадника“"}
{"url": "http://www.focus-news.net/news/2019/01/16/2612631/parlamentat-othvarli-predlozheniyata-na-bsp-sreshtu-dvoynite-standarti-pri-hranite.html", "text": "Парламентът отхвърли предложенията на БСП срещу двойните стандарти при храните, предаде репортер на  Агенция „Фокус“ . „За“ промените в Закона за храните гласуваха на първо четене 95 народни представители, „против“ - 15  и „въздържали се“ - 89, с което той не бе приет. Заместник-председателят на ПГ на „БСП за България“ Драгомир Стойнев поиска прегласуване и заяви, че не е нормално ГЕРБ да подкрепят двойните стандарти при храните. „Вие все пак искате българските граждани да ядат различна храна от тази, която ядат европейците“, коментира Стойнев. При прегласуването 102 народни представители подкрепиха предложението на БСП, 23 се въздържаха, а 81 гласуваха „против“, с което то отново не бе прието.  Целта на законопроекта е да се гарантира идентичност на предлаганите продукти както по отношение на качеството, така и по отношение на състава. БСП предлага да се забрани пускането на пазара на храна, произведена извън територията на България без сертификат, издаден от официален орган в държавата, където е произведена храната, с който се удостоверява, че храната е идентична с тази, която се търгува на нейна територия. От опозицията предлагат глоба за тези, които търгуват или внасят в страната храни, които нямат подобен сертификат. При първо нарушение БСП иска глобата да е в размер на 10 000 до 20 000 лв., а при повторно в рамките на 40 000 до 50 000 лв.  \r\nДеница КИТАНОВА", "date": "2019.01.16", "title": "Парламентът отхвърли предложенията на БСП срещу двойните стандарти при храните"}
{"url": "http://www.focus-news.net/news/2019/01/16/2612635/kostadin-varev-kmet-na-belovo-obshtina-belovo-ima-palna-proektna-gotovnost-za-podmyana-na-vatreshnata-vodoprovodna-mrezha.html", "text": "Община Белово има пълна проектна готовност за подмяна на вътрешната водопроводна мрежа. Това каза за сутрешния блок „Добро утро, България“ на  Радио „Фокус“  кметът на Белово Костадин Варев. Нуждаещите се населени места са актуализирани към момента, обясни той. „Проведохме вече две обществени поръчки, а в желанието си да изберем изпълнител – тече и трета, с което ще имаме избрани изпълнители за смяната на всички водопроводи в населените места в областта. Това е един от основните приоритети, а решаването на този проблем в последствие ще ни даде възможност да се съсредоточим и върху изграждането на наземната инфраструктура – улици, тротоари, осветление и всички останало, което е необходимо“, коментира Костадин Варев. Той каза още, че от декември 2018 година Белово вече има Общински исторически музей, като уточни, че от 93 години беловци се борят за поучаването на такъв. По повод 141-та годишнина от Освобождението на града, която беше отбелязана, градоначалникът коментира, че това е едно от най-значимите събития за общината, чийто специален гост тази година е бил председателят на Народното събрание Цвета Караянчева. \r\nВиктория МЕСРОБОВИЧ-КУВЕНДЖИЕВА", "date": "2019.01.16", "title": "Костадин Варев, кмет на Белово: Община Белово има пълна проектна готовност за подмяна на вътрешната водопроводна мрежа"}
{"url": "http://www.focus-news.net/news/2019/01/16/2612634/desislava-taneva-gerb-glasuvah-protiv-zashtoto-promenite-na-bsp-v-zakona-za-hranite-se-pravyat-s-tsel-politichesko-govorene.html", "text": "Гласувах против, защото промените на БСП в Закона за храните се правят с цел политическо говорене. Това каза народният представител от ПГ на ГЕРБ и председател на Комисията по земеделие и храни Десислава Танева в отрицателен вот по промени в Закона за храните, внесен от БСП, предаде репортер на  Агенция „Фокус“ . „Уважаеми колеги, защо сме против? Предложеният законопроект не може да породи правен ефект. Прави се с цел политическо говорене и популизъм“, каза Танева. \r\nДеница КИТАНОВА", "date": "2019.01.16", "title": "Десислава Танева, ГЕРБ: Гласувах против, защото промените на БСП в Закона за храните се правят с цел политическо говорене"}
{"url": "http://www.focus-news.net/news/2019/01/16/2612637/sport-tiafo-pobedi-andersan-dimitrov-ostava-edinstveniyat-postaven-v-tazi-osmina-ot-shemata.html", "text": "Тенис: Франсис Тиафо постигна най-голямата победа в кариерата си и елиминира един от фаворитите за титлата на Australian Open, поставения под № 5 Кевин Андерсън с 4:6, 6:4, 6:4, 7:5. Така в тази осмина от схемата единственият поставен играч остава Григор Димитров. \r\nНа „Хопман къп“ в началото на сезона Тиафо игра много слабо и балансът му преди Мелбърн в мачове на сингъл и двойки бе 7 загуби без победа. \r\nАндерсън, който миналата година игра финал на Уимбълдън и имаше баланс от 3:0 победи срещу Тиафо, няколко пъти в срещата поиска медицински таймаут.", "date": "2019.01.16", "title": "Спорт: Тиафо победи Андерсън, Димитров остава единственият поставен в тази осмина от схемата"}
{"url": "http://www.focus-news.net/news/2019/01/16/2612630/corriere-della-serra-italiya-kade-sa-sega-40-te-hilyadi-chuzhdestranni-boytsi-ot-reditsite-na-islyamska-darzhava.html", "text": "Къде са сега 40-те хиляди чуждестранни бойци от редиците на „Ислямска държава“ , анализира италианският всекидневник  Corriere della Serra . \r\nСпоред анализатори и разузнавателни източници тази терористична група все още представлява заплаха за глобалната сигурност. От 40 хиляди чуждестранни бойци от 110 страни, една част се е върнала у дома. Според американски мозъчен тръст, основан от Али Суфан, бивш агент на ФБР, участвал в разследвания преди атаките от 11 септември, броят на нападенията, направени от Ислямската държава, продължава да нараства, както видяхме по случая на Страсбург на Коледа или Манчестър на Нова година. \"Ето защо завърналите се, независимо от причините за завръщането си у дома, ще продължат да представляват риск\", обяснява Суфан. През юли 2017 г. мрежата за бдителност за радикализация (RAN) изчисли, че около 30% от 5000-те бойци, идващи от Европейския съюз и заминали за Сирия и Ирак, са се върнали. В някои страни, като Дания, Швеция и Обединеното кралство, броят на завърналите се е приблизително 50% от броя на заминалите. През февруари 2018 г. руският президент Владимир Путин заяви, че 10% от 9 000 бойци от Русия  и бившите съветски републики са се завърнали. \r\nТака че има два проблема. Първият е рискът от бягство на опасни субекти от затвори в Ирак и Сирия и възможното им завръщане в Европа. Вторият се отнася до влиянието на джихадистката пропаганда върху младите хора. След 11 септември 650 души-заподозрени джихадисти бяха задържани в американския затвор в Гуантанамо. Картините от отношението към тях бяха разпространени по света, превръщайки се в мощно оръжие за набиране на нови джихадисти, толкова много, че Обама пое обещанието за закриване на затвора през 2009 г. за кратко време. След това обаче президентът Тръмп удължи съществуването му с още 25 години. Самият лидер на „Ислямска държава“Ал Багдади е решил да създаде групировката точно докато е бил в американски затвор в Ирак през 2004 г. \"Не е случайно, че американските затвори са били наричани \"университети за тероризъм \", защото в килиите екстремистите са се радикализирали допълнително и са се срещали с други екстремисти\",   подчертава Лоренцо Видино, директор на Програмата за екстремизъм на университета „Джордж Вашингтон“. Всички неправителствени организации за човешки права на планетата, като се започне с най-авторитетната организация Human Rights Watch, предупреждават: \"Осигуряването на справедлив процес и спазването на човешките права на джихадистите не е само правен въпрос, но и въпрос на сигурността и стабилността на демокрациите в целия свят “.  Юлиян Марков", "date": "2019.01.16", "title": "Corriere della Serra (Италия): Къде са сега 40-те хиляди чуждестранни бойци от редиците на „Ислямска държава“"}
{"url": "http://www.focus-news.net/news/2019/01/16/2612640/plovdiv-141-godini-ot-sazdavaneto-na-parviya-gradski-savet-shte-badat-otbelyazani-v-karlovo.html", "text": "141 години от създаването на Първия градски съвет ще бъдат отбелязани в Карлово. Това съобщи за  Радио „Фокус”- Пловдив  директорът на Историческия музей в града Мария Деянова. Програмата на Общинския съвет и Община Карлово ще започне в 10 часа с водосвет в храм „Св. Николай” – мястото, където е избран Първия градски съвет. Ще бъдат поднесени цветя пред паметната плоча там. От 10.30 часа започва тържествено шествие от храм „Св. Николай”, през дома на Васил Караиванов на улица „Александър Стамболийски”, където ще бъдат поднесени цветя до паметника на председателя на Първия градски съвет. \r\nОт 11.00 до 12.00 часа ще бъде проведено традиционно тържествено заседание на Общински съвет - Карлово в зала „Васил Караиванов”. \r\nЦветана ТОНЧЕВА", "date": "2019.01.16", "title": "Пловдив: 141 години от създаването на Първия градски съвет ще бъдат отбелязани в Карлово"}
{"url": "http://www.focus-news.net/news/2019/01/16/2612636/plovdiv-i-dneshniyat-den-shte-e-neucheben-v-gimnaziya-gen-vladimir-zaimov-v-sopot-koyato-beshe-evakuirana-zaradi-problemi-vsledstvie-na-silniya-vyatar.html", "text": "И днешният ден ще е неучебен за учениците от гимназия „Ген. Владимир Заимов“ в град Сопот, със заповед на кмета Деян Дойнов, издадена поради лошите метеорологични условия и след разговор с министъра на образованието Красимир Вълчев. Това съобщи за  Радио „Фокус“ - Пловдив  директорът на гимназията Катя Адърска. Заради ураганния вятър вчера в училището бяха счупени двете входни врати и множество прозорци на сградата, което наложи евакуирането на учениците след първия час. \r\nЦветана ТОНЧЕВА", "date": "2019.01.16", "title": "Пловдив: И днешният ден ще е неучебен в гимназия „Ген. Владимир Заимов“ в Сопот, която беше евакуирана заради проблеми, вследствие на силния вятър"}
{"url": "http://www.focus-news.net/news/2019/01/16/2612642/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския граничен пункт. Потокът от автомобили към този час на деня е нормален, преминаването се извършва без големи изчаквания. По пътя от и за пункта има опасност от падащи камъни. \r\nВенцеслав ИЛЧЕВ", "date": "2019.01.16", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/01/16/2612575/banka-otp-organizira-preskonferentsiya-po-povod-pridobivaneto-na-sg-ekspresbank-ot-strana-na-dashternoto-druzhestvo-v-balgariya-banka-dsk.html", "text": "Банка ОТП организира пресконференция по повод придобиването на SG Експресбанк от страна на дъщерното ѝ дружество в България - Банка ДСК. Събитието ще се проведе от 12.00 часа в Националния дворец на културата, Залa 6 (вход А6). Това съобщиха пресцентъра на  ДСК . \r\nНа събитието Шандор Чани, председател на УС и главен изпълнителен директор на Банка ОТП, Ласло Бенчик, председател на Надзорния съвет на Банка ДСК и главен стратегически и финансов директор на Банка ОТП, както и Виолина Маринова, председател на УС и главен изпълнителен директор на Банка ДСК, ще приветстват Експресбанк с присъединяването им към Група ОТП и ще представят стратегията на Банка ОТП за развитието на бизнеса ѝ на българския пазар.", "date": "2019.01.16", "title": "Банка ОТП организира пресконференция по повод придобиването на SG Експресбанк от страна на дъщерното ѝ дружество в България - Банка ДСК"}
{"url": "http://www.focus-news.net/news/2019/01/16/2612644/dobrich-narusheno-e-vodopodavaneto-po-ulitsite-tsar-samuil-tsar-kaloyan-i-vasil-petleshkov-v-rayona-na-ou-hristo-botev.html", "text": "Поради прехвърляне на абонати към нов водопровод спират водоподаването по улиците „Цар Самуил“, „Цар Калоян“ и „Васил Петлешков“ в района на ОУ „Христо Ботев“. Дейностите продължават до 18 януари включително, съобщиха от ВиК - Добрич, предаде кореспондент на  Радио „Фокус” – Варна . Поради отстраняване на аварии по водопреносната мрежа нарушено водоподаване има по ул. „Ген. Столетов\" 62, жк. „Дружба“ бл. 1, жк. „Строител“ бл. 71 и по ул. „Ивайло“.  \r\nВ община Добрич-селска - в селата Воднянци, Хитово, Алцек и Царевец; в община Каварна – по ул. „Нефтяник“ в морския град; в община Тервел - с. Зърнево; в община Генерал Тошево – Помпена станция – Бежаново, екипи на ВиК извършват обход по трасето Добромирци – Благовец и в община Шабла има прекъсвания в морския град. \r\nЖулиета НИКОЛОВА", "date": "2019.01.16", "title": "Добрич: Нарушено е водоподаването по улиците „Цар Самуил“, „Цар Калоян“ и „Васил Петлешков“ в района на ОУ „Христо Ботев“"}
{"url": "http://www.focus-news.net/news/2019/01/16/2612645/pregled-na-osnovnite-temi-v-evropeyskiya-pechat-agentsiya-fokus.html", "text": "Провалът на споразумението за Брекзит на Тереза Мей и перспективите за напускане на ЕС без споразумение и преходен период, рисковете от завръщането на джихадисти в Европа от разгромената групировка \"Ислямска държава\" и неуспехът от разговорите между САЩ и Русия в Женева са сред основните теми на европейските издания. \r\n***  След огромното поражение на Тереза Мей покрай сделката за Брекзит, парламентът и страната са изправени пред несигурни дни. В сряда ще бъде разисквано предложение за вот на недоверие. Ако правителството загуби, може да има общи избори. Но дори да отхвърли предложението, следващите стъпки на премиера са опасни, съобщава  The Guardian . \r\nВеднага след като загуби гласуването за Брекзит с 230 гласа, Тереза Мей каза, че такъв е „мащабът и важността“ на поражението, че ще отдели време за такова предложение, ако бъде внесено от лейбъристите, или дори от една малка опозиционна партия. Джеръми Корбин веднага потвърди, че лейбъристите ще го направят. \r\nКакво ще стане, ако лейбъристите спечелят? \r\nНяма да има незабавен избор; вместо това ще има период от 14 календарни дни, в който правителството може да се стреми към възстановяване на доверието на депутатите или може да се формира друго правителство. \r\nАко това не се случи, тогава парламентът ще бъде разпуснат, със стандартните 25 работни дни, необходими преди провеждането на изборите. \r\nЗаконът не посочва точно какво може да се случи през този период и тъй като разпоредбата все още не е използвана, остава неясно как, ако изобщо, този гратисен период потенциално може да се използва за формиране на съвсем различно правителство, например коалиция или лейбъристко правителство на малцинството. \r\nМогат ли лейбъристите да спечелят? \r\nКолкото и много консервативни депутати да не харесват плана на Тереза Мей за Брекзит, те не се интересуват от избори, а още по-малко желаят да позволят лейбъристкото правителство. Така че много малко, ако изобщо има такива, вероятно ще гласуват с Корбин. \r\nКоалиционните партньори на юнионистката партия, които гласуваха против сделката, веднага обещаха, че ще подкрепят премиера във вота за доверие. \r\nЕвропейската изследователска група, която се противопостави на споразумението на Мей, също бързо заяви, че ще я подкрепи при вота на недоверие.  \r\nАко Тереза Мей остане, каква ще бъде следващата й стъпка? \r\nТереза Мей започва да танцува около някаква форма на план Б. Мей каза, че веднага ще започне преговори с торите и хората от други партии „в конструктивен дух”, за да търси сделка, която може да спечели подкрепата на Камарата на общините. Всяка идея трябва да бъде „действително договорена и да има достатъчна подкрепа в тази Камара“, каза тя. \r\nМей трябва да представи предложение на Общините до понеделник. Това би могло да бъде изменено, което означава на теория, че членове на парламента със свои идеи могат да се опитат да овладеят процеса. Много ще зависи от това дали председателят на парламента, Джон Бъркоу ще позволи такива намеси. \r\n*** Испанското правителство стартира информационен уебсайт, в който са изброени различните въпроси, с които ще се сблъскат гражданите и предприятията, след като Обединеното кралство напусне Европейския съюз, пише англоезичното издание на испанския вестник  El Pais . \r\nСтраницата е част от уебсайта на правителството, чиито цели включват предоставяне на информация на гражданите и предприемачите за „промените, които излизането на Великобритания от ЕС ще предизвика, както и за мерките, които се приемат на вътрешно и на европейско равнище. “ \r\nСайтът разглежда и възможността за Брекзит без споразумение за бъдещите отношения между Великобритания и ЕС, което ще представлява \"бедствие за всички\" според изявление, направено в понеделник от външния министър Хосеп Борел. \r\nВъпреки че се предлагат много практически подробности, уебсайтът избягва да уточни все още неясните последици от Брекзит без споразумение, което би означавало, че няма да има преходен период за адаптиране към новата реалност на Великобритания като трета страна. \r\nПредоставя се информация за пребиваване, право на глас, здравеопазване, образование, пътуване, финансови услуги и др. Сайтът предлага и списък с често задавани въпроси и отговори. \r\nГражданите са уверени, че ще запазят правото си на глас както в Испания, така и във Великобритания. Мадрид и Лондон и работи по регламенти, които ще бъдат официално представени на 21 януари. \r\nВ секцията за пътуване по въздух един от въпросите включва полет до Великобритания с испанска авиокомпания, \"която може да загуби лиценза си, според съобщения в медиите.\" Това е косвено позоваване на бившия испански превозвач Иберия, който се бори да докаже на ЕС властите, че е базиран в Испания - той, заедно с Бритиш Еъруейз, е собственост на холдинговата група IAG, базирана в Лондон.  \r\n*** Къде са сега 40-те хиляди чуждестранни бойци от редиците на „Ислямска държава“ , анализира италианският всекидневник  Corriere della Serra . \r\nСпоред анализатори и разузнавателни източници тази терористична група все още представлява заплаха за глобалната сигурност. От 40 хиляди чуждестранни бойци от 110 страни, една част се е върнала у дома. Според американски мозъчен тръст, основан от Али Суфан, бивш агент на ФБР, участвал в разследвания преди атаките от 11 септември, броят на нападенията, направени от Ислямската държава, продължава да нараства, както видяхме по случая на Страсбург на Коледа или Манчестър на Нова година. \"Ето защо завърналите се, независимо от причините за завръщането си у дома, ще продължат да представляват риск\", обяснява Суфан. През юли 2017 г. мрежата за бдителност за радикализация (RAN) изчисли, че около 30% от 5000-те бойци, идващи от Европейския съюз и заминали за Сирия и Ирак, са се върнали. В някои страни, като Дания, Швеция и Обединеното кралство, броят на завърналите се е приблизително 50% от броя на заминалите. През февруари 2018 г. руският президент Владимир Путин заяви, че 10% от 9 000 бойци от Русия  и бившите съветски републики са се завърнали. \r\nТака че има два проблема. Първият е рискът от бягство на опасни субекти от затвори в Ирак и Сирия и възможното им завръщане в Европа. Вторият се отнася до влиянието на джихадистката пропаганда върху младите хора. След 11 септември 650 души-заподозрени джихадисти бяха задържани в американския затвор в Гуантанамо. Картините от отношението към тях бяха разпространени по света, превръщайки се в мощно оръжие за набиране на нови джихадисти, толкова много, че Обама пое обещанието за закриване на затвора през 2009 г. за кратко време. След това обаче президентът Тръмп удължи съществуването му с още 25 години. Самият лидер на „Ислямска държава“Ал Багдади е решил да създаде групировката точно докато е бил в американски затвор в Ирак през 2004 г. \"Не е случайно, че американските затвори са били наричани \"университети за тероризъм \", защото в килиите екстремистите са се радикализирали допълнително и са се срещали с други екстремисти\",   подчертава Лоренцо Видино, директор на Програмата за екстремизъм на университета „Джордж Вашингтон“. Всички неправителствени организации за човешки права на планетата, като се започне с най-авторитетната организация Human Rights Watch, предупреждават: \"Осигуряването на справедлив процес и спазването на човешките права на джихадистите не е само правен въпрос, но и въпрос на сигурността и стабилността на демокрациите в целия свят “. \r\n*** Ядрените споразумения са пред провал след неуспешните разговори между Русия и САЩ в Женева, като двете страни се обвиниха взаимно за неуспеха, пише европейското англоезично издание  The Local . \r\nВисши дипломати от двете страни се срещнаха в Женева на фона на широкоразпространената загриженост относно съдбата на двустранния договор за среден и по-малък обсег (ДРСМО), който успешно сложи край на  този сегмент  от надпреварата във въоръжаването след подписването му през 1987 г. \r\nАмериканският президент Доналд Тръмп заяви през октомври, че страната му ще се оттегли от Договора, ако Русия не спре да я нарушава. \r\nРуският президент Владимир Путин заплаши, че ще разработи ядрени ракети, забранени по силата на договора, ако бъде прекратен едностранно. \r\n\"Срещата беше разочароваща, тъй като е ясно, че Русия продължава да е в съществено нарушение на Договора и не е подготвена да обясни как планира да се върне към пълно и проверимо съответствие\", заяви заместник-държавния секретар на САЩ по контрол на въоръженията и международна сигурност Андреа Томпсън , се казва в изявление. \r\n\"Нашето послание беше ясно: Русия трябва да унищожи несъответстващата си ракетна система\", каза тя. \r\nТомпсън ще бъде в Брюксел в сряда, където планира да съобщи на съюзниците на НАТО резултатите от преговорите. \r\nРусия бе домакин на преговорите на мисията си в Женева, а делегацията на Москва бе водена от заместник-външния министър Сергей Рябков. \r\nРябков каза, че ако ДРСМО бъде денонсиран, \"отговорността за това е изцяло на американската страна\", според цитати, публикувани от руските информационни агенции след разговорите и добави, че страните не са успели да се споразумеят. \r\n„Изглежда, че Вашингтон не е в настроение за повече преговори. Ние сме принудени да признаем, че няма движение напред ”, казва Рябков. \r\n\"Готови сме за диалог на основата на равенство, взаимно уважение и без поставяне на ултиматуми.\" \r\nМиналия месец държавният секретар на САЩ Майк Помпео каза, че Вашингтон ще се оттегли в рамките на 60 дни от ДРСМО, който ограничава ядрените оръжия от среден клас, ако Русия не премахне ракетите, които САЩ твърдят, че нарушават сделката - руската система 9М729, известна още и от обозначението SSC-8. \r\nДРСМО беше двустранен договор между САЩ и тогавашния Съветски съюз, така че не поставя ограничения на други големи военни актьори като Китай, припомня изданието. Помпео също така заяви, че САЩ не са готови да отстъпят това предимство на съперник, и отбеляза, че американските опасения за спазването на Договора от Русия предшестват идването на власт на настоящия американски президент. Първият дипломат на Вашингтон обвини Русия в отхвърлянето на десетки предупреждения от висши американски служители през последните пет години за SSC-8.", "date": "2019.01.16", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2019/01/16/2612638/anton-kutev-bsp-kanim-nastoyatelno-ministar-predsedatelya-da-prisastva-na-debatite-po-reshenieto-za-pregovori-sas-sasht-za-f-16.html", "text": "Каним настоятелно министър-председателя да присъства на дебатите по решението за преговори със САЩ за F-16. Това каза заместник-председателят на ПГ на „БСП за България“ Антон Кутев в процедура преди гласуването на проекторешението за даване на мандат за преговори със САЩ за закупуване на самолети F-16, предаде репортер на  Агенция „Фокус“ . „Не знам как ще взимаме решение, ако не ни е ясно отношението и становището на министър-председателя, който от 20 дена го няма никакъв. Ето една тема по непонятни за мен причини министър-председателят го няма“, посочи Кутев и подчерта, че в края на краищата Цветан Цветанов не управлява държавата.  \r\nДеница КИТАНОВА", "date": "2019.01.16", "title": "Антон Кутев, БСП: Каним настоятелно министър-председателя да присъства на дебатите по решението за преговори със САЩ за F-16"}
{"url": "http://www.focus-news.net/news/2019/01/16/2612639/danail-kirilov-gerb-da-pokanim-i-prezidenta-rumen-radev-v-parlamenta.html", "text": "Да поканим и президента Румен Радев, след това ще гласуваме и вето. Кога ще дойде да го представи? Това попита председателят на правна комисия и депутат от ПГ на ГЕРБ Данаил Кирилов след искането на БСП премиерът Бойко Борисов да дойде в парламента за гласуването на предложението за преговори със САЩ за F-16, предаде репортер на  Агенция „Фокус“ . „Поставеният въпрос от БСП за присъствие на премиера Бойко Борисов навежда на друг - къде е главнокомандващият на Р България, който също е участвал и има отношение по въпроса, подписал е документа, с който е стартирала процедурата“, заяви Кирилов. „Спомням си, че съм го виждал само веднъж, ама беше в миналия парламент. Дойде и ни каза, че ни остават 8 дни или нещо такова“, коментира депутатът от ГЕРБ. „В парламента имаме представител на Министерски съвет, чийто ресор е отбраната“, посочи Данаил Кирилов. \r\n„Ще уведомим администрацията на държавния глава за поканата. Президентът винаги е добре дошъл в парламента“, каза председателят на Народното събрание Цвета Караянчева. \r\nБиляна ИВАНОВА", "date": "2019.01.16", "title": "Данаил Кирилов, ГЕРБ: Да поканим и президента Румен Радев в парламента"}
{"url": "http://www.focus-news.net/news/2019/01/16/2612646/varna-sravnitelno-intenziven-e-trafikat-v-oblastta.html", "text": "Сравнително интензивен е трафикът във Варна и областта, предаде репортер на  Радио „Фокус“ – Варна . Сравнително спокойна е пътната обстановка по републиканката пътна мрежа, по направленията за София, Добрич и Бургас. Движението по двете автомагистрали на територията на областта – „Хемус“ и „Черно море“, се осъществява без въведени ограничения. Продължават ремонтните дейности по част от пътя за курорта „Златни пясъци“. Движението се осъществява двупосочно в едното платно в участъка от Резиденция „Евксиноград“ до Екопарка. Автомобилите се отклоняват за двупосочно движение в едното платно. В участъка Кранево – Варна, при км 83, поради опасност от свлачище е забранено преминаването на моторни превозни средства над 10 тона. Обходният маршрут е през Кичево и Оброчище. \r\nНай-натоварено във Варна е движението по бул. „Сливница“, „Цар Освободител“ и „Христо Смирненски“. Продължават ремонтните дейности по бул. „Васил Левски“. Поради ремонт в едно платно двупосочно се осъществява преминаването по част от булеварда. Затворена за автомобили остава ул. „Георги Бенковски“, в участъка от бул. „Владислав Варненчик“ до ул. „Д-р Пискюлиев“. Движението е отклонено по обходни маршрути.", "date": "2019.01.16", "title": "Варна: Сравнително интензивен е трафикът в областта"}
{"url": "http://www.focus-news.net/news/2019/01/16/2612614/el-pais-ispaniya-ispanskoto-pravitelstvo-startira-informatsionen-uebsayt-za-brekzit.html", "text": "Испанското правителство стартира информационен уебсайт, в който са изброени различните въпроси, с които ще се сблъскат гражданите и предприятията, след като Обединеното кралство напусне Европейския съюз, пише англоезичното издание на испанския вестник  El Pais . \r\nСтраницата е част от уебсайта на правителството, чиито цели включват предоставяне на информация на гражданите и предприемачите за „промените, които излизането на Великобритания от ЕС ще предизвика, както и за мерките, които се приемат на вътрешно и на европейско равнище. “ \r\nСайтът разглежда и възможността за Брекзит без споразумение за бъдещите отношения между Великобритания и ЕС, което ще представлява \"бедствие за всички\" според изявление, направено в понеделник от външния министър Хосеп Борел. \r\nВъпреки че се предлагат много практически подробности, уебсайтът избягва да уточни все още неясните последици от Брекзит без споразумение, което би означавало, че няма да има преходен период за адаптиране към новата реалност на Великобритания като трета страна. \r\nПредоставя се информация за пребиваване, право на глас, здравеопазване, образование, пътуване, финансови услуги и др. Сайтът предлага и списък с често задавани въпроси и отговори. \r\nГражданите са уверени, че ще запазят правото си на глас както в Испания, така и във Великобритания. Мадрид и Лондон и работи по регламенти, които ще бъдат официално представени на 21 януари. \r\nВ секцията за пътуване по въздух един от въпросите включва полет до Великобритания с испанска авиокомпания, \"която може да загуби лиценза си, според съобщения в медиите.\" Това е косвено позоваване на бившия испански превозвач Иберия, който се бори да докаже на ЕС властите, че е базиран в Испания - той, заедно с Бритиш Еъруейз, е собственост на холдинговата група IAG, базирана в Лондон.   Юлиян Марков", "date": "2019.01.16", "title": "El Pais (Испания): Испанското правителство стартира информационен уебсайт за Брекзит"}
{"url": "http://www.focus-news.net/news/2019/01/16/2612650/smolyan-tyaloto-na-60-godishen-mazh-e-namereno-v-doma-mu-v-selo-levochevo.html", "text": "Тялото на 60-годишен мъж е намерено в дома му в село Левочево. Това съобщиха от  ОДМВР - Смолян . Сигналът е подаден на 15 януари 2019 г. около 11.05 часа на тел.112. Съобщено е за това, че около 11.00 часа в село Левочево, община Смолян, в къщата му е намерен починал самотно живеещ 60-годишен мъж. Първоначални данни за насилствена смърт не са установени. Тялото е изпратено в отделение по съдебна медицина в МБАЛ „Д-р Братан Шукеров\" АД за извършване на аутопсия. Извършен е оглед на местопроизшествие и е образувано досъдебно производство.", "date": "2019.01.16", "title": "Смолян: Тялото на 60-годишен мъж е намерено в дома му в село Левочево"}
{"url": "http://www.focus-news.net/news/2019/01/16/2612652/kyustendil-denyat-e-neucheben-den-za-osnovno-uchilishte-hristo-botev-v-selo-nevestino.html", "text": "Денят януари е неучебен ден за Основно училище „Христо Ботев” в село Невестино. Това съобщи за  Радио „Фокус” – Кюстендил  Мая Стойчева, началник на Регионално управление на образованието – Кюстендил. По думите й учениците са освободени от занятия със заповед, издадена от кмета на Община Невестино. Причина за предприетата мярка е проблем с един от котлите за отопление в училището, както и наличието на много сняг и невъзможност за превозване на учениците от отдалечените населени места.  \r\n„Това е в правомощията на всеки кмет на община. Той има право при такива обстоятелства да обявява неучебни дни”, каза Марияна Стойчева. Пропуснатият учебен материал ще бъде наваксан с преструктуриране на учебната програма. \r\nВенцеслав ИЛЧЕВ", "date": "2019.01.16", "title": "Кюстендил: Денят е неучебен ден за Основно училище „Христо Ботев” в село Невестино"}
{"url": "http://www.focus-news.net/news/2019/01/16/2612653/smolyan-pozhar-e-goryal-v-shivashki-tseh-v-selo-koritata-izgoreli-sa-shevni-mashini-platove-i-sportna-konfektsiya.html", "text": "Пожар е горял в шивашки цех в село Коритата, изгорели са шевни машини, платове и спортна конфекция. Това съобщиха от  ОДМВР - Смолян . Сигналът е подаден на 15 януари 2019 г. в 23.18 часа на тел.112. Съобщено е за пожар в шивашки цех в село Коритата, община Рудозем, собственост на 57-годишен мъж. По първоначални данни причина за пожара е непочистен комин. Пламъците са унищожили 4 шевни машини, 2 специализирани машини, спомагателни шевни материали, 20 топа плат, спортна конфекция, опушени са около 200 кв. м стени. Спасени са три сгради, намиращи се в непосредствена близост. Произшествието е ликвидирано от един екип на РСПБЗН – Рудозем. По случая се извършва проверка.", "date": "2019.01.16", "title": "Смолян: Пожар е горял в шивашки цех в село Коритата, изгорели са шевни машини, платове и спортна конфекция"}
{"url": "http://www.focus-news.net/news/2019/01/16/2612643/", "text": "Ядрените споразумения са пред провал след неуспешните разговори между Русия и САЩ в Женева, като двете страни се обвиниха взаимно за неуспеха, пише европейското англоезично издание  The Local . \r\nВисши дипломати от двете страни се срещнаха в Женева на фона на широкоразпространената загриженост относно съдбата на двустранния договор за среден и по-малък обсег (ДРСМО), който успешно сложи край на  този сегмент  от надпреварата във въоръжаването след подписването му през 1987 г. \r\nАмериканският президент Доналд Тръмп заяви през октомври, че страната му ще се оттегли от Договора, ако Русия не спре да я нарушава. \r\nРуският президент Владимир Путин заплаши, че ще разработи ядрени ракети, забранени по силата на договора, ако бъде прекратен едностранно. \r\n\"Срещата беше разочароваща, тъй като е ясно, че Русия продължава да е в съществено нарушение на Договора и не е подготвена да обясни как планира да се върне към пълно и проверимо съответствие\", заяви заместник-държавния секретар на САЩ по контрол на въоръженията и международна сигурност Андреа Томпсън , се казва в изявление. \r\n\"Нашето послание беше ясно: Русия трябва да унищожи несъответстващата си ракетна система\", каза тя. \r\nТомпсън ще бъде в Брюксел в сряда, където планира да съобщи на съюзниците на НАТО резултатите от преговорите. \r\nРусия бе домакин на преговорите на мисията си в Женева, а делегацията на Москва бе водена от заместник-външния министър Сергей Рябков. \r\nРябков каза, че ако ДРСМО бъде денонсиран, \"отговорността за това е изцяло на американската страна\", според цитати, публикувани от руските информационни агенции след разговорите и добави, че страните не са успели да се споразумеят. \r\n„Изглежда, че Вашингтон не е в настроение за повече преговори. Ние сме принудени да признаем, че няма движение напред ”, казва Рябков. \r\n\"Готови сме за диалог на основата на равенство, взаимно уважение (и) без поставяне на ултиматуми.\" \r\nМиналия месец държавният секретар на САЩ Майк Помпео каза, че Вашингтон ще се оттегли в рамките на 60 дни от ДРСМО, който ограничава ядрените оръжия от среден клас, ако Русия не премахне ракетите, които САЩ твърдят, че нарушават сделката - руската система 9М729, известна още и от обозначението SSC-8. \r\nДРСМО беше двустранен договор между САЩ и тогавашния Съветски съюз, така че не поставя ограничения на други големи военни актьори като Китай, припомня изданието. Помпео също така заяви, че САЩ не са готови да отстъпят това предимство на съперник и отбеляза, че американските опасения за спазването на Договора от Русия предшестват идването на власт на настоящия американски президент. Първият дипломат на Вашингтон обвини Русия в отхвърлянето на десетки предупреждения от висши американски служители през последните пет години за SSC-8.  Юлиян Марков", "date": "2019.01.16", "title": "The Local : Ядрените споразумения са пред провал след неуспешните разговори между Русия и САЩ в Женева"}
{"url": "http://www.focus-news.net/news/2019/01/16/2612641/slavcho-velkov-bsp-otklonenieto-ot-zadadenata-ramka-za-tsenata-na-boynite-samoletite-e-nad-polovin-miliard-leva.html", "text": "Без да изнасяме класифицирана информация, отклонението от зададената рамка за цената на бойните самолетите е над половин милиард лева, без допълнителните разходи. Това каза народният представител от ПГ на \"БСП за България\" Славчо Велков пред БТВ в коментар за искането за промяна на условията за закупуване на F16 от правителството, съобщиха от пресцентъра на  НС на БСП . \"От депутатите се иска да подменим вота на парламента. Имаме вече прието решение със силата на закон. Сега от нас се иска да променим рамката\", поясни Славчо Велков предстоящото гласуване в Народното събрание. \"Сумата за самолетите ще надхвърли рамката от 2% от БВП. Еднократното плащане от 2 - 2.5 млрд. лева плюс плащането на годишната вноска за фрегати и бойни машини- ще отиде на 3 млрд. лв. Това е непосилна сума за нас. Ние ще гласуваме против, защото правителството иска от нас да гласуваме против взето решение със сила на закон от НС\", добави той. \"Цената за тези самолети, които ще закупим е непосилна, а парите трябва да се вземат от някъде. Това вероятно ще стане с кредит, което означава и лихви\", каза още народният представител. Той предположи, че самолетите не могат да дойдат в страната по-рано от 6 години, а в изискванията е записано 3 години. \"Съдбата на правителството зависи от тази сделка\", отсече Славчо Велков.  \r\n\"Разговорът за закупуването на боен самолет днес в Народното събрание е политически и само ако управляващите се вживеят в ролята на търговски агенти на някой от производителите на летателни машини, то гласуването ще е закрито в НС\", каза  народният представител от ПГ на \"БСП за България\" Таско Ерменков  пред Нова ТВ по повод предстоящото гласуване днес в парламента. Според него, управляващите биха закрили заседанието на НС дори от опозицията. Той припомни, че още в средата на миналата година депутатите са гласували проектната рамка за закупуване на летателните машини, в която са били заложени параметри за цена, време на заплащане, какъв ще е ремонтът, ще има ли военно сътрудничество и др. \"Това, което искаме, е приетите вече параметри да бъдат  валидни, а това, което иска от нас МС, е правителството да може да води преговорите, като се отклонява от приетите вече критерии\", поясни Ерменков. Той припомни, че при гласуването на рамката за закупуване, БСП е гласувала \"за\", като тогава е било заложено цената да не надхвърля 2% от БВП. \"Има риск от международен скандал от промяната на условията\", заключи Ерменков.", "date": "2019.01.16", "title": "Славчо Велков, БСП: Отклонението от зададената рамка за цената на бойните самолетите е над половин милиард лева"}
{"url": "http://www.focus-news.net/news/2019/01/16/2612654/pregled-na-osnovnite-temi-vav-velikotarnovskiya-pechat.html", "text": "„Въвеждат контрол а ла „Биг Брадър“ във всички паркове във В. Търново“, е водещо заглавие в областния всекидневник  „Янтра Днес” . Във всички паркове във Велико Търново ще бъде монтирано видеонаблюдение до края на годината. За закупуване на техниката Общината е заделила 55 000 лв. Камери ще има сред алеите на „Марно поле“, „Дружба“, „Света гора“, „Никола Габровски“, „Колю Фичето“, „Бузлуджа“, „Зона В“, „Руски гробища“, „Чолаковци“ и „Акация“. Целта е да се подобри сигурността в места за отдих и почивка в старата столица. \r\n„Търновци с колективна жалба в КЕВР заради космически сметки за топла вода“, е друга тема от ежедневника. Колективна жалба до Комисията за енергийно и водно регулиране изпратиха великотърновци, които са клиенти на „Топлофикация – Велико Търново“. Писмото е изпратено вчера, а гневната им реакция е заради получените три пъти по-високи декемврийски сметки за битова гореща вода. Освен от космическите суми хората, живеещи на ул. „Филип Тотю“, останали изненадани от факта, че всеки апартамент плаща един кубик топла вода на различна цена. \r\n„Масово по аптеките липсват лекарства за хронично болните“, е заглавие от страница трета на ежедневника. „До пролетта в Балван ще бъде изградена площадка за колоездене“, четем на страница четвърта. На страница пета е публикуван материал със заглавие: „Планината – вторият дом на Валя и Данчо Грозданови“. \r\nНа спортната страница на вестник „Янтра Днес“ четем: „Здравко Илиев пред договор с „Етър“, М. Ангелов и Ал. Георгиев подписаха“. \r\n„Търновската община гласи бартер с военните за 19 дка имоти с бившето сержантско училище“, е водещо заглавие в другия областен ежедневник -  „Борба“ . Община Велико Търново гласи бартер “ремонт срещу собственост“ с Министерството на отбраната, разбра “Борба“. Според договорката кметството ще даде половин милион за ремонт на Дома на народната армия в самия център на града срещу правото да притежава 19 дка от бившето сержантско училище. Военната база е с обща площ от 38 дка и изоставена след няколко безуспешни опита на държавата да бъде продадена. \r\n„Царица на розата смени военната униформа с тракийската носия на Богоявление“, е друга тема от ежедневника. 20-годишната красавица Карина Димитрова от Карлово вървя рамо до рамо с търновския митрополит и предизвика истинско възхищение сред участниците в празника. Въпреки студа и минусовите температури през цялото време тя остана облечена с народна носия и така се превърна в най-пъстрата и красива атракция на шествието. \r\n„350 семейства бранят с подписка плувните спортове във Велико Търново, настояват за намаление на скъпите такси“, „Заместник-министър Ирена Георгиева откри Туристически информационен център в Свищов“, „Наливат 1,3 млн. лв. за дупките по улиците в областния град и общината“, са други заглавия от страниците на всекидневника. \r\n„Милчо Ангелов, Здравко Илиев и Александър Георгиев облякоха виолетовия екип“, „Етър ВТ“ върви в правилна посока, имаме пълната подкрепа на кмета Даниел Панов“, „Зимният турнир по футбол стартира с 22 гола, Илиян Димитров писа добър на „Фортуна“, са акцентите от спортната страница на изданието.", "date": "2019.01.16", "title": "Преглед на основните теми във великотърновския печат"}
{"url": "http://www.focus-news.net/news/2019/01/16/2612656/pregled-na-osnovnite-temi-vav-varnenskiya-pechat.html", "text": "„Най-често в риск са деца на родители в развод“, в водещото заглавие на вестник  „Черно море“ . „Сигналите, които получаваме, не се увеличават значително. Променя се тяхното естество“ – това заяви началникът на отдел „Закрила на детето“ към Дирекция „Социално подпомагане“ във Варна Анна Конукова. Броят на сигналите, които се получават месечно, варира между 80 и 100. През 2017 година техният брой е 1061, а през 2018 година – 1217.  \r\n„124 години от рождението на своя патрон отбелязва СУ „Гео Милев“, е друго заглавие в броя. 124 години от рождението на своя патрон отбеляза вчера Средно училище „Гео Милев“ – Варна. Празникът започна с поднасяне на венец пред бюст- паметника на поета в двора на училището. Някои от учениците по собствена инициатива поднесоха цветя пред паметника.  \r\n„Грип поизпразни ПГ по горско стопанство“, пише още вестникът. 20% са отсъстващите по болест в Професионалната гимназия по горско стопанство и дървообработване „Николай Хайтов“ във Варна. От 379 ученици 77 не са влезли в час през последните дни. Засега нямаме данни дали отсъствията на всички се дължат на остри респираторни заболявания, съобщи за Медийна група „Черно море“ шефът на дирекция „Надзор на заразните болести“ в Регионалната здравна инспекция във Варна д-р Янка Драганова.  \r\n„БЧК събра половин тон дарения в контейнерите за дрехи“, е тема от трета страница. Само за 3 дни варненци дариха над половин тон дрехи в поставените 11 специализирани контейнера в града, съобщи за Медийна група „Черно море“ директорът на Областната организация на БЧК във Варна Милена Сиракова. Кампанията продължава. Молбата на БЧК е чистите и сортирани дрехи да се поставят в торбички с размери 30х80х30, за да не се задръстват отворите на контейнерите. Ако интересът е голям, напролет ще доставим още съдове, увери Сиракова.  \r\n„Студент златен медалист остава зад решетките за разпространение на дрога“, пише още вестникът. Окръжен съд – Варна, определи постоянна мярка „задържане под стража“ на 19-годишния Георги Ж., обвиняем по досъдебно производство за притежание и разпространение на рискови наркотични вещества. При претърсване в дома му на 11 януари са били намерени 220,18 г марихуана и електронна везна, по чиято повърхност е имало следи от същото вещество. Престъплението, в което е обвинен, е тежко, като НК предвижда наказание „лишаване от свобода“ от 1 до 6 години и глоба от 2000 до 10 000 лева.  \r\n„Петима пострадаха при тежка катастрофа до с. Долище“, е друго заглавие във вестника. Петима души са пострадали при пътен инцидент между два леки автомобила на кръстовището до с. Долище, съобщават от полицията. Инцидентът е регистриран на 14 януари около 12.50 часа. По време на движение 61 г. годишният водач на лек автомобил „Мерцедес“ Х. К. от Пловдив не пропуска и блъска движещия се с предимство лек автомобил „Тойота“. За домашно лечение с контузии са освободени две жени от първия автомобил – на 59 и на 36 г.", "date": "2019.01.16", "title": "Преглед на основните теми във варненския печат"}
{"url": "http://www.focus-news.net/news/2019/01/16/2612657/zam-ministar-denitsa-nikolova-shte-sapredsedatelstva-zasedanie-na-komiteta-za-nablyudenie-po-programata-za-transgranichno-satrudnichestvo-mezhdu-balgariya-i-makedoniya.html", "text": "Заместник-министърът на  регионалното развитие и благоустройството Деница Николова ще съпредседателства Шестото заседание на Съвместния комитет за наблюдение по програмата за трансгранично сътрудничество ИНТЕРРЕГ-ИПП България - Македония 2014-2020 г. Това съобщиха от пресцентъра на  Министерство на регионалното развитие и благоустройството . Форумът ще се състои на 17 януари в град Берово, Република Македония. \r\nВ рамките на заседанието ще бъде отчетено изпълнението на Програмата и ще бъде представен цялостният ѝ напредък, в т.ч.  предстоящите дейности и събития за изпълнение през 2019 г. Ще бъдат представени и резултатите от оценката на подадените проектни предложения по Втора покана за набиране на проекти и др.", "date": "2019.01.16", "title": "Зам.-министър Деница Николова ще съпредседателства заседание на комитета за наблюдение по програмата за трансгранично сътрудничество между България и Македония"}
{"url": "http://www.focus-news.net/news/2019/01/16/2612659/blagoevgrad-sedem-dushi-sa-zadarzhani-za-sbivane-pred-noshten-klub-v-grad-bansko.html", "text": "Седем души са задържани за сбиване пред нощен клуб в град Банско. Това съобщиха от  ОДМВР - Благоевград . Около 02.50 часа на 15 януари 2019 г. в РУ - Банско е получен сигнал за физическа саморазправа между група лица пред нощен клуб в град Банско. От незабавно пристигналите на място полицейски служители на РУ - Банско са установени и задържани лица с инициали: А.А. (на 44 г. от Сливен), С.Л. (на 48 г. от с. Белозем, общ. Раковски), Б.Н. (на 42 г. от Ахелой) и четирима граждани на Великобритания с инициали: Л.С. (на 27 г.), Д.Л. (на 25 г.), Г.Г. (на 27 г.) и Л.Д. (на 28 г.).  \r\nНа 15 януари 2019 г. в качеството си на обвиняем е привлечен мъж с инициали Л.Д. (на 28 г. от Великобритания). За времето от 01.30 часа до 03.00 часа на 15 януари 2019 г. в нощен клуб в град Банско, Л.Д. е извършил кражба на мобилен телефон, с което е нанесъл щета на приблизителна стойност около 1 500 лева. Лицето е нарушило грубо обществения ред, като е блъснал витрина на хранителен магазин в град Банско, в резултат на което е унищожил около 20 бурканчета с течен шоколад. Л.Д. е оказал съпротива при задържането му, при което при и по повод на изпълнение на службата на полицейски служител му е причинил лека телесна повреда. По случая е образувано досъдебно производство.", "date": "2019.01.16", "title": "Благоевград: Седем души са задържани за сбиване пред нощен клуб в град Банско"}
{"url": "http://www.focus-news.net/news/2019/01/16/2612658/veliko-tarnovo-91-godishen-mazh-ot-selo-sushitsa-e-stanal-zhertva-na-izmama-sas-sumata-ot-1-000-lv.html", "text": "91-годишен мъж от село Сушица е станал жертва на измама със сумата от 1 000 лв. Това съобщиха от  ОДМВР - Велико Търново . Служители на полицейското управление в Стражица разследват случая. Сигналът е получен в 18.30 часа на 15 януари 2019 г. от 91-годишен мъж. От проведените действия по разследването е установено, че същия ден в жилището на мъжа дошли трима непознати, които поискали да им \"развали\" 100-левова банкнота. Той поканил двама от посетителите в дома си и извадил наличните си пари, за да им свърши услуга. След като посетителите си тръгнали, възрастният мъж забелязал, че му липсват 1 000 лв.  По случая е започнато досъдебно производство.", "date": "2019.01.16", "title": "Велико Търново: 91-годишен мъж от село Сушица е станал жертва на измама със сумата от 1 000 лв."}
{"url": "http://www.focus-news.net/news/2019/01/16/2612661/blagoevgrad-lek-avtomobil-e-izgoryal-pri-pozhar-v-grad-petrich.html", "text": "Лек автомобил е изгорял при пожар в град Петрич. Това съобщиха от  ОДМВР - Благоевград . Сигналът е подаден около 03.46 часа тази нощ. Съобщено е за пожар в лек автомобил „Мерцедес“ в град Петрич. Огънят е погасен от екип на РСПБЗН - Петрич. Автомобилът е изгорял напълно. Причината за пожара и стойността на нанесените щети са в процес на установяване.", "date": "2019.01.16", "title": "Благоевград: Лек автомобил е изгорял при пожар в град Петрич"}
{"url": "http://www.focus-news.net/news/2019/01/16/2612649/shumen-detskite-gradini-v-selata-milanovo-i-dragoevo-shte-badat-zatvoreni-do-18-yanuari.html", "text": "Дните до 18 януари ще бъдат неучебни в община Велики Преслав във връзка с грипната епидемия, обявена на територията на област Шумен. Това съобщиха от  Община Велики Преслав . По предложение на директорите на детските градини в селата Миланово и Драгоево и поради намаляване на броя на децата под минималния, заведенията ще бъдат затворени до 18 януари. Детските градини и ясли на територията на общината ще работят по следния ред: Детска градина-Велики Преслав, централна сграда - 2 сборни групи, филиал №1 - 1 група, филиал кв. \"Кирково\" - 1 група. Детските градини в селата Златар, Троица и Кочово ще работят нормално.", "date": "2019.01.16", "title": "Шумен: Детските градини в селата Миланово и Драгоево ще бъдат затворени до 18 януари"}
{"url": "http://www.focus-news.net/news/2019/01/16/2612660/sliven-mazh-otkazva-da-pribere-mayka-si-koyato-tryabva-da-bade-izpisana-ot-mbal-d-r-ivan-seliminski.html", "text": "Мъж от Сливен отказва да прибере майка си, която трябва да бъде изписана от МБАЛ „Д-р Иван Селимински“. Това съобщиха от пресцентъра на  болницата . Ръководството на лечебното заведение се обръща с молба към Иван Вичев Стоянов да се погрижи за своята майка. Ганка Стоянова Вичева е приета в Отделението по неврология на болницата през месец декември. Състоянието й е стабилизирано, жената е добре и трябва да бъде изписана, но синът й отказва да я прибере. „Смятаме, че е дълг на всеки човек да се отнася с уважение и грижа към своите родители. Надяваме се Иван Вичев да прибере у дома жената, която го е родила и отгледала, като й осигури достойни условия и синовна грижа. Медицинските екипи правят всичко възможно пациентката да се чувства добре, но е необходимо нейните близки да проявят отговорност и човечност“, посочват още от МБАЛ „Д-р Иван Селимински“.", "date": "2019.01.16", "title": "Сливен: Мъж отказва да прибере майка си, която трябва да бъде изписана от МБАЛ „Д-р Иван Селимински“"}
{"url": "http://www.focus-news.net/news/2019/01/16/2612648/mustafa-karadaya-dps-kategorichno-podkrepyame-predlozhenieto-pravitelstvoto-da-pregovarya-sas-sasht-za-f-16.html", "text": "Категорично подкрепяме решението и ще гласуваме „за“. Позицията ни е ясна и строго последователна. Това каза председателят на ПГ на ДПС Мустафа Карадайъ по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . „Когато става въпрос за национална сигурност, няма място за популизъм“, заяви той. „Когато се говори по темата, не трябва да има популизъм. Говорим за купуване на сигурност, не за купуване на техника“, посочи Карадайъ. „Решението е политическо и стратегическо за страната и го подкрепяме“, обяви председателят на ПГ на ДПС. „ГЕРБ до вчера твърдяха едно, а днес друго. Като решението е политическо и стратегическо, възниква въпросът може ли ГЕРБ да осигури такова мнозинство от управляващата коалиция по този въпрос“, обърна внимание той. „Ако не могат- що за управление е това. В чий интерес е“, попита Карадайъ. \r\nБиляна ИВАНОВА", "date": "2019.01.16", "title": "Мустафа Карадайъ, ДПС: Категорично подкрепяме предложението правителството да преговаря със САЩ за F-16"}
{"url": "http://www.focus-news.net/news/2019/01/16/2612662/vladimir-putin-predstoi-vanshen-natisk-za-chlenstvoto-na-makedoniya-v-nato.html", "text": "Предстои външен натиск за членството на Македония в НАТО, заяви руският президент Владимир Путин в навечерието на утрешното посещение в Белград в интервю за сръбския всекидневник  „Политика“ . \r\nПолитиката на САЩ сериозно дестабилизира Балканите и Русия ще продължи военно-техническото си сътрудничество със Сърбия, казва руският президент в интервюто \r\nГоворейки за добрите икономически и политически отношения със Сърбия, руският президент, заяви също, че има силен външен натиск върху членството на Македония в НАТО, отговаряйки на въпроса за дестабилизиращата роля на Русия на Балканите, според западните политици. \r\n„Когато говорим за ситуацията на Балканите, сериозен дестабилизиращ фактор тук е политиката на САЩ и някои западни страни, чиято цел е да засилят своето господство в региона. Още през 1999 г. силите на НАТО без санкция на ООН в продължение на два и половина месеца бомбардираха Югославия и след това насилствено отделиха автономната провинция Косово. През 2008 г. Вашингтон и неговите съюзници подкрепиха незаконното обявяване на независимостта на Косово. През 2017 г., въпреки позицията на половината от населението, Черна гора бе вкарана в НАТО…В резултат на това страната преминава през период на политическа нестабилност“ - казва Путин. \r\n„Миналата година“, заяви руският президент, \"заради принудителното членство на Република Македония в НАТО, беше иницииран и процесът на приемане на конституционните изменения и промяна на името на държавата, преразглеждане на основите на македонската национална идентичност\". \r\n„В същото време, волята на македонските избиратели беше игнорирана - референдумът за промяна на името на държавата се провали, но външният натиск продължи. Руската федерация, познавайки и разбирайки сложността на обстановката на Балканите и историята на този регион, винаги го разглежда като пространство за конструктивно сътрудничество. Днес Русия има много приятели на Балканите, сред които стратегическият партньор Сърбия заема специално място. Затова подпомагането и укрепването на регионалната сигурност и стабилност е нашият безусловен приоритет“ - каза Путин. \r\nРуският президент говори и за добрите отношения на Русия с Босна и Херцеговина, особено с Република Сръбска и заяви, че отношенията с Хърватия и Словения „ прогресивно напредват\". \r\nПутин оцени превръщането на косовските сили за сигурност в армия като \"сериозен риск от напрежение в ситуацията в региона\", което нарушава международното право. \r\nВ този контекст руският президент заяви, че смята, че курсът за разширяване на НАТО е наследство от Студената война и че е погрешна и разрушителна военно-политическа стратегия. \r\n„Днес Алиансът се опитва да засили присъствието си на Балканите. Но това само подновява линиите на разделение на европейския континент и грубо нарушава принципа на общата сигурност. В крайна сметка, това не води до укрепване на стабилността, а до намаляване на доверието и увеличаване на напрежението в Европа, казва руският президент. \r\nВ интервюто си Владимир Путин се позовава на добрите отношения между Сръбската православна църква и Руската православна църква, особено по въпроса за автокефалията  на Украинската православна църква. \r\nВ интервюто той се позова на военно-техническото сътрудничество между двете страни, както и на възможността за присъединяване към Сърбия като транзитна страна на газопровода „Турски поток“, която зависи от  \"гаранциите на ЕС, че плановете за разширяване на „Турски поток“ няма да бъдат възпрепятствани\" от произволно политическо решение на Брюксел.  Юлиян Марков", "date": "2019.01.16", "title": "Владимир Путин: Предстои външен натиск за членството на Македония в НАТО"}
{"url": "http://www.focus-news.net/news/2019/01/16/2612663/haskovo-obshtina-topolovgrad-izpalnyava-proekt-za-rehabilitatsiya-i-rekonstruktsiya-na-ulitsi-v-grada.html", "text": "Общината изпълнява проект „Рехабилитация и реконструкция на улици в град Тополовград“, който се  финансира от Програма \"Развитие на селските райони\" 2014-2020 г. Това съобщиха от пресцентъра на  Община Тополовград . Открита е строителна площадка и подписан Акт образец, с който се даде началото на изпълнението на строително-ремонтите дейности. По проекта ще се направи реконструкция на пътните платна и ще се възстановят тротоарни настилки. Реконструкцията включва и подмяна на бордюрите   на улиците: „Дебър”, ”Гюмюрджина”, „Москва”, „Отец Паисий”, „Рила” и „Сакар планина” в Тополовград. Предвижда се строителните работи да приключат до края на 2019 г. Общият размер на финансовата помощ е 1 489 338.72 лв. без ДДС. Срокът за изпълнение на проекта е 24 месеца.", "date": "2019.01.16", "title": "Хасково: Община Тополовград изпълнява проект за рехабилитация и реконструкция на улици в града"}
{"url": "http://www.focus-news.net/news/2019/01/16/2612664/varna-obstanovkata-v-oblastta-e-spokoyna-vsichki-naseleni-mesta-sa-s-normalno-elektrozahranvane-i-vodosnabdyavane.html", "text": "Обстановката в област Варна е спокойна, всички населени места са с нормално електрозахранване и водоснабдяване. Това съобщиха за  Радио „Фокус“ – Варна  от Областна администрация – Варна. Според сутрешните доклади на оперативните дежурни към общинските съвети за сигурност обстановката във всички общини на територията на Варненска област е нормална. Полетите на летището във Варна се изпълняват по разписание. Пристанището също функционира нормално, всички портове и канали са отворени за маневриране на плавателни съдове. Реките Провадийска, Камчия и Ана дере на територията на областта са в коритата си, не е съобщавано и за проблеми при язовирите. Жълт код за силен вятър е обявен в 18 области на страната, сочи справка на сайта на Националния институт по метеорология и хидрология. Предупреждението за силен вятър е в сила и за област Варна. Ще духа запад-североизточен вятър с пориви до 20-22 м/сек. \r\nПо данни на Националния институт по метеорология и хидрология в Черноморски басейн водните количества на повечето реки са около и под прага за средни води, като водните количества на река Провадийска при гара Синдел са около прага за високи води. През следващите дни речните нива във водосборния басейн ще се понижават или ще останат без съществени изменения. Водните количества на наблюдаваните реки ще бъдат под праговете за внимание. \r\nМарияна ВАЛЕНТИНОВА", "date": "2019.01.16", "title": "Варна: Обстановката в областта е спокойна, всички населени места са с нормално електрозахранване и водоснабдяване"}
{"url": "http://www.focus-news.net/news/2019/01/16/2612655/vladimir-toshev-gerb-ako-vzemem-reshenieto-pravitelstvoto-da-pregovarya-za-f-16-shte-imame-po-dobra-tsena-i-dostavka-koyato-shte-ni-garantira-badeshte-na-aviatsiyata-za-sledvashtite-40-50-godini.html", "text": "Ако вземем решението правителството да преговаря за F-16, ще имаме по-добра цена и доставка, която ще ни гарантира бъдеще на авиацията за следващите 40-50 години. Това каза народният представител от ПГ на ГЕРБ Владимир Тошев ппо време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . „Искам да започна с това, че днес в събранието и то на открито заседание продължаваме един процес, който е стартирал 2004-2005 г. Обстановката коренно се е променила. Само че в момента ние предопределяме не само бъдещото развитие на ВВС, а и на Българската армия и на България като цяло“, каза още Тошев. По думите му преди ГЕРБ е взето правилното и кардинално стратегическо решение страната ни да членува в НАТО и ЕС. „Оттам нататък нещата, които трябва да решаваме не са толкова трудни“, добави Тошев. По думите му днешното решение ще даде тласък на останалите два модернизационни процеса за бойната машина и за кораба. „Разликата е кардинална. В останалите модернизационни проекти процедурите са различни. Тук колеги, нямаме никакво съмнение защо не става въпрос за конкурсна процедура, а за преговори между държава и държава“, допълни Тошев. Той призова да се даде възможност на правителството за преговори. \r\nДеница КИТАНОВА", "date": "2019.01.16", "title": "Владимир Тошев, ГЕРБ: Ако вземем решението правителството да преговаря за F-16, ще имаме по-добра цена и доставка, която ще ни гарантира бъдеще на авиацията за следващите 40-50 години"}
{"url": "http://www.focus-news.net/news/2019/01/16/2612666/haskovo-obshtina-topolovgrad-izpalnyava-proekt-za-rehabilitatsiya-na-dovezhdashtite-vodoprovodi-v-selo-hlyabovo.html", "text": "Община Тополовград работи по изпълнение на обект: „Реконструкция и рехабилитация на съществуващите довеждащи водопроводи и съоръженията към тях, захранващи с. Хлябово, община Тополовград - 1 етап и Реконструкция на вътрешна мрежа с. Хлябово с дължина 3 287 м. и вътрешна водопроводна мрежа на улици в град Тополовград с дължина 1018 м - II етап“. Това съобщиха от пресцентъра на  Община Тополовград . Основната цел на проекта е подобряването на общинската инфраструктура. Това ще доведе до увеличаване възможностите за използване на природните дадености. Ще се подобри и достъпът на населението до питейна вода, както и до създаване на алтернативни възможности за заетост. Ще се постигне  поставената цел за осигуряване на местното население с достатъчно количество и качество вода за битови и стопански нужди. Ще се подобри  техническо състояние на водоснабдителната инфраструктура. \r\nВ момента се изпълнява първи етап от проекта - реконструкция и рехабилитация на съществуващите довеждащи водопроводи и съоръженията към тях, захранващи село Хлябово. Реконструират се няколко резервоара.", "date": "2019.01.16", "title": "Хасково: Община Тополовград изпълнява проект за рехабилитация на довеждащите водопроводи в село Хлябово"}
{"url": "http://www.focus-news.net/news/2019/01/16/2612668/pazardzhik-zhiteli-na-selo-tserovo-sa-signalizirali-oblastniya-upravitel-stefan-mirev-za-zatrupan-s-ostatachna-darvesina-pat-za-dve-zashtiteni-mestnosti.html", "text": "Областният управител Стефан Мирев се срещна с жители на община Лесичово, съобщи за  Радио „Фокус“ – Пазарджик  Мария Ловчинова, експерт в Областната администрация. Лесичово е деветата поредна община, в която областният управител Стефан Мирев е провел изнесена приемна, в нея са участвали експерти от Областната администрация и представител на Областна дирекция „Земеделие“ Пазарджик. „Областно пътно управление – Пазарджик ще извърши проверка на републиканската отсечка Лесичово – Калугерово. Пътят е почистен от храсти и дървесна растителност, която на определени места е струпана в близост до пътното платно и това затруднява видимостта. След постъпил сигнал от жители на село Церово, областният управител инициира работна среща с представители на РДГ, ДГС и РИОСВ - Пазарджик, която ще се проведе на 17 януари. Жителите на Церово протестират срещу купищата остатъчна дървесина, която затруднява преминаването по асфалтовия път до защитените местности „Бенковска поляна“ и „Новаковец“. Пътят до тях се разбива от тежките машини и е затрупан с клони и остатъци от сечта“, уточни Ловчинова. Тя допълни, че сигналът до областния управител е подкрепен с подписка на 197 жители на село Церово.  \r\nАлбена ЖИЛЕКОВА", "date": "2019.01.16", "title": "Пазарджик: Жители на село Церово са сигнализирали областния управител Стефан Мирев за затрупан с остатъчна дървесина път за две защитени местности"}
{"url": "http://www.focus-news.net/news/2019/01/16/2612671/kyustendil-obshtina-dupnitsa-shte-bade-domakin-na-informatsionnata-kampaniya-uchilishteto-svarshi-sega-nakadei.html", "text": "Община Дупница ще бъде домакин на информационната кампания „Училището свърши, сега накъде?”. Това съобщиха за  Радио „Фокус” – Кюстендил  организаторите на проявата от Ротаракт клуб – Дупница. Събитието ще се проведе от 12.00 часа на 19 януари в сградата на Община Дупница. Ще присъстват представители на различни висши учебни заведения в страната. Бъдещите студенти ще имат възможност да разговарят с тях за видовете специалности, начина на кандидатстване, предварителни и редовни изпити и всичко останало, което би им помогнало да направят най-добрия избор за бъдещето си образование. Всеки университет ще има собствен щанд. Повече от 17 висши учебни заведения са потвърдили, че ще имат свои представители. Всички присъстващи ще участват в томбола, като са осигурени три награди. \r\nВенцеслав ИЛЧЕВ", "date": "2019.01.16", "title": "Кюстендил: Община Дупница ще бъде домакин на информационната кампания „Училището свърши, сега накъде?”"}
{"url": "http://www.focus-news.net/news/2019/01/16/2612670/shumen-85-godishen-mazh-e-stanal-zhertva-na-izmama-sas-sumata-ot-1-500-lv.html", "text": "85-годишен мъж е станал жертва на измама със сумата от 1 500 лв. Това съобщиха от  ОДМВР - Шумен . Неизвестен извършил кражбата от дома на възрастния мъж в Шумен. Преди това извършителят се запознал с възрастния мъж в централната част на града. Забелязал, че човекът се придвижва с бастун и го заговорил. Обяснил му, че работи в ТЕЛК и че имало програма по която раздават безплатни инвалидни колички на хора в нужда. Разказал, че помогнал на много възрастни хора, предложил да помогне и на него. За целта му трябвало решението на лекарската комисия и сумата от 160 лева, които на по-късен етап щели да му бъдат върнати. Заедно отишли до дома на възрастния шуменец, за да му бъдат дадени данни от решението. Мъжът извадил документа, а измамникът му казал да приготви сумата от 160 лева. Видял къде възрастният мъж държи пари. Успял да му отвлече вниманието, възползвал се от това и извършил кражба на сумата от 1500 лева. След това бързо напуснал жилището, като казал на възрастния човек, че го чака пред входа. Малко след това 85-годишният шуменец разбрал за кражбата на парите и подал сигнал в полицията. Образувано е досъдебно производство.", "date": "2019.01.16", "title": "Шумен: 85-годишен мъж е станал жертва на измама със сумата от 1 500 лв."}
{"url": "http://www.focus-news.net/news/2019/01/16/2612673/kardzhali-nevzriven-snaryad-e-nameren-v-koritoto-na-reka-arda-kray-industrialnata-zona-na-grada-rayonat-e-ottsepen.html", "text": "Невзривен снаряд е намерен в коритото на река Арда край индустриалната зона на Кърджали, районът е отцепен. Това съобщиха от  ОДМВР - Кърджали . Сигналът е подаден тази сутрин около 8.00 часа. На място незабавно е изпратен полицейски автопатрул и районът е отцепен. Очакват се специалисти от военно подразделение за обезвреждане на взривното устройство.", "date": "2019.01.16", "title": "Кърджали: Невзривен снаряд е намерен в коритото на река Арда край индустриалната зона на града, районът е отцепен"}
{"url": "http://www.focus-news.net/news/2019/01/16/2612674/kyustendil-literaturno-chetene-na-otkrito-v-pamet-na-poeta-binyo-ivanov-shte-se-provede-v-grada.html", "text": "Литературно четене на открито в памет на поета Биньо Иванов ще се проведе в Кюстендил. Това съобщи за  Радио „Фокус” – Кюстендил  Виолета Атанасова, председател на читалище „Асклепион” – Кюстендил. Събитието ще започне от 17.15 часа.  \r\nНавършват се 80 години от рождението на поета Биньо Иванов, който умира през 1998 година на 59-годишна възраст. Организаторите на честването на 80-годишния юбилей са решили то да има по-нетрадиционна форма. Основните моменти от него ще бъдат край паметника на Биньо Иванов, който след реконструкцията на парка в центъра на Кюстендил бе преместен от пространството пред читалище „Братство“ край художествената галерия. „Който желае, ще може да прочете стихове на поета. След това ще отидем на по чаша вино за Биньо”, каза Виолета Атанасова. По думите й син на поета – Митко Бинев, ще направи публичен дебют със свои поетични творби. \r\nВенцеслав ИЛЧЕВ", "date": "2019.01.16", "title": "Кюстендил: Литературно четене на открито в памет на поета Биньо Иванов ще се проведе в града"}
{"url": "http://www.focus-news.net/news/2019/01/16/2612647/evrodeputatat-eva-maydel-gerbenp-balgarite-vav-velikobrotaniya-shte-zapazyat-pravata-si-dori-i-da-nyama-sdelka-za-brekzit.html", "text": "Българите и останалите над 3 милиона европейски граждани, живеещи във Великобритания, ще запазят статута и правата си дори и Обединеното кралство да напусне ЕС без споразумение за преходен период до края на 2020 г. или 2022 г. Такова уверение е получил главния преговарящ за ЕС Мишел Барние от британското правителство. Това заяви българският евродепутат от ГЕРБ/ЕНП Ева Майдел на 15 януари 2019 г. в Страсбург непосредствено след двустранна среща с главния преговарящ на ЕС по Брекзит Мишел Барние, съобщиха от пресцентъра на  ПП ГЕРБ . \r\n„За България и нашите съграждани в Обединеното кралство и българските компании, развиващи бизнес там, би било най-добре да има споразумение за преходния период след Брекзит. То дава правна сигурност и предвидимост докато ЕС и Великобритания уредят бъдещите си взаимоотношения. Преговорите по споразумението отнеха над две години и е малко вероятно то да бъде предоговорено в последния момент със съществени промени. В крайна сметка целият процес по напускане е иницииран от Великобратания, а до сега в ЕС не сме получили конкретна идея какво искат те и как виждат бъдещите взаимоотношения”, допълни Ева Майдел. \r\nБрекзит е основна тема в днешното заседание на Европейския парламент. Евродепутатите ще обсъдят последиците от отхвърлянето на сделката от страна на британския парламент. Европейският парламент има ключова роля, защото трябва да одобри споразумението между Великобритания и ЕС, ако такова бъде гласувано в Лондон до края на март 2019 г.", "date": "2019.01.16", "title": "Евродепутатът Ева Майдел, ГЕРБ/ЕНП: Българите във Великобротания ще запазят правата си дори и да няма сделка за Брекзит"}
{"url": "http://www.focus-news.net/news/2019/01/16/2612665/valeri-simeonov-nfsb-kategorichno-shte-glasuvame-protiv-reshenieto-za-pregovori-sas-sasht-za-f-16-to-po-nikakav-nachin-nyama-da-obezpechi-suvereniteta-na-balgarskoto-vazdushno-prostranstvo.html", "text": "НФСБ категорично ще гласуваме против решението, то по никакъв начин няма да обезпечи суверенитета на българското въздушно пространство. Това каза народният представител от ПГ на „Обединени патриоти“ и лидер на НФСБ Валери Симеонов по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . За съжаление по този въпрос ние ще имаме различни позиции в партиите в „Обединени патриоти“. Ние категорично ще гласуваме против това решение по редица причини и първата е, че считаме, че едно такова решение по никакъв начин няма да обезпечи суверенитета на българското въздушно пространство“, подчерта той. По думите му единственият начин за защита на нашето въздушно пространство е чрез ракетни бази. Той посочи, че другата причина да не подкрепят предложението е, че се нарушава парламентаризмът на страната и тя вече се превръща в нещо доста по-различно от парламентарна република. Според него е явно  желанието е да се извърши политически пирует и да се прехвърли отговорността към Народното събрание. „Когато се изопачават първоначалните условия в полза на един от участниците, това е позорно, унизително“, допълни той. Симеонов заяви, че не трябва да се нарушават цената, техническите параметри на инвестиционното предложение. По думите му, ако тези първоначални параметри бъдат спазени, НФСБ ще подкрепи предложението за преговори със САЩ. \r\nДеница КИТАНОВА", "date": "2019.01.16", "title": "Валери Симеонов: НФСБ категорично ще гласуваме против решението за преговори със САЩ за F-16, то по никакъв начин няма да обезпечи суверенитета на българското въздушно пространство"}
{"url": "http://www.focus-news.net/news/2019/01/16/2612667/milen-mihov-vmro-ako-obyavim-nova-protsedura-za-izbor-na-boen-samolet-sled-godina-i-polovina-pak-shte-obsazhdame-sashtoto-i-shte-izharchim-mnogo-narodni-pari-za-poddrazhka-na-starata-aviatsiya.html", "text": "Ако сме „величествени“, казвайки, че  F-16 не отговаря на желанията ни и обявим нова процедура, ще оставим авиацията по бели няма да казвам какво. Това каза народният представител от ПГ на „Обединени патриоти“ и зам.-председател на ВМРО Милен Михов по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . По отношение на възможността за нова процедура, Михов заяви: „Със сигурност това ще доведе до две неща. След година и половина ще бъдем пак тук и ще обсъждаме същото и второто ще изхарчим много народни пари за поддръжка на старата авиация“, заяви още Михов.  Той обясни, че страната ни е добър партньор на НАТО. „Накрая ни обвиняват, че даваме пари за оръжие, а не за пенсии. Не за социални помощи. Само че историята ни е показала, че няма социална, социалистическа или богата държава, ако тя не е силна. Силата прави богатството. За да бъдем  богати, трябва да бъдем силни. За да бъдем силни, трябва да имаме силна, модерна, национална българска армия“, допълни Михов.    \r\nДеница КИТАНОВА", "date": "2019.01.16", "title": "Милен Михов, ВМРО: Ако обявим нова процедура за избор на боен самолет, след година и половина пак ще обсъждаме същото и ще изхарчим много народни пари за поддръжка на старата авиация"}
{"url": "http://www.focus-news.net/news/2019/01/16/2612677/mariya-semerdzhieva-ruo-smolyan-normalno-se-osashtestvyava-uchebniyat-protses-vav-vsichki-uchilishta-v-oblastta.html", "text": "Нормално се осъществява учебният процес във всички училища в област Смолян. Това каза за  Радио „Фокус“ – Смолян  Мария Семерджиева, началник на Регионалното управление на образованието. Авариите с електрозахранването в СУ „Отец Паисий“ и ОУ „Проф. д-р Асен Златаров“ в областният град, в които вчера учениците бяха в еднодневна ваканция и с намалени часове, са отстранени и децата са на училище. Няма проблеми и в останалите учебни заведения в областта, посочи Семерджиева. Тя отбеляза, че по отношение на заболеваемостта от грип и остри респираторни заболявания, днес се отчитат по-малко болни деца и ученици в детските градини и училищата и засега няма да бъде обявявана грипна ваканция. \r\nНели ГЕРГЬОВСКА", "date": "2019.01.16", "title": "Мария Семерджиева, РУО – Смолян: Нормално се осъществява учебният процес във всички училища в областта"}
{"url": "http://www.focus-news.net/news/2019/01/16/2612676/pazardzhik-197-zhiteli-na-selo-tserovo-sa-podpisali-iskane-za-predpriemane-na-merki-sreshtu-razrushavane-na-obshtinskiya-pat-prez-naselenoto-myasto-i-patishta-do-zashtiteni-mestnosti.html", "text": "197 жители на село Церово са се подписали под искане да бъдат предприети мерки срещу разрушаване на общинския път, който минава през населеното място, и пътища, водещи до защитени местности, каза за  Радио „Фокус“ – Пазарджик  кметът на селото Николай Вулянов. Той обясни, че в резултат на дърводобив, извършван в гората над селото, товарните автомобили минават по асфалтовия път и го разрушават. „Освен това тежките машини повреждат и трасето до защитените местности „Бенковска поляна“ и „Новаковец“, коментира Вулянов. Той обясни, че след като с подписката е запознат областният управител, утре ще бъде проведена специална работна среща с представители на РДГ, ДГС и РИОСВ, за да се набележат конкретни мерки за решаване на проблема. \r\nВаня НИКОЛОВА", "date": "2019.01.16", "title": "Пазарджик: 197 жители на село Церово са подписали искане за предприемане на мерки срещу разрушаване на общинския път през населеното място и пътища до защитени местности"}
{"url": "http://www.focus-news.net/news/2019/01/16/2612669/dora-bakoyani-siriza-predlaga-finansovi-stimuli-na-deputati-ot-drugi-partii.html", "text": "Бившият консервативен външен министър Дора Бакояни заяви в сряда, че правителството предлага финансови стимули на депутатите, които не са членове на СИРИЗА, за тяхната подкрепа при гласуването на доверие, пише електронното издание на гръцкия  вестник  Kathimerini . \r\nВ коментари, направени пред гръцкия телевизионен канал Skai, Бакояни каза, че вярва, че левият премиер Алексис Ципрас ще събере 151 гласа в 300-местния парламент на Гърция, за да гарантира оцеляването на своето правителство „чрез методи, напомнящи политическа сделка“. \r\nБившият външен министър от „Нова Демокрация“ каза, че очаква правителството да внесе Договора от Преспа в Парламента веднага след приключване на гласуването за доверие. \r\nВ допълнение към подкрепата на 145 депутати от СИРИЗА и независимата Катерина Папакоста, която е заместник-министър на защитата на гражданите, правителството изглежда има подкрепата на четирима депутати от партията „Независими гърци“, както и на центристкия депутат от „Потами“ Спирос Данелис. \r\nВ същото интервю Бакояни заяви, че вероятно предсрочни парламентарни избори ще се проведат през март.  Юлиян Марков", "date": "2019.01.16", "title": "Дора Бакояни: СИРИЗА предлага финансови стимули на депутати от други партии"}
{"url": "http://www.focus-news.net/news/2019/01/16/2612651/ep-evrodeputatite-shte-obsadyat-brekzit-v-930-ch-balgarsko-vreme.html", "text": "Евродепутатите ще обсъдят Брекзит в 9.30 ч. българско време в сряда, предаде  Пресслужбата на Европейския парламент .   \r\nВ 9.30 ч. в сряда, Парламентът ще обсъди хода на оттеглянето на Обединеното кралство от ЕС след ключовото гласуване в Камарата на общините на 15 януари. Дебатът се очаква да продължи 90 минути, с участие на по един евродепутат от всяка политическа група, както и членове на ръководната група на Европейския парламент по въпросите на Брекзит.", "date": "2019.01.16", "title": "ЕП: Евродепутатите ще обсъдят Брекзит в 9.30 ч. българско време"}
{"url": "http://www.focus-news.net/news/2019/01/16/2612680/gabrovo-ne-sa-postapvali-signali-za-intsidenti-v-grada-vsledstvie-na-silniya-vyatar-prez-izminaloto-denonoshtie.html", "text": "Не са постъпвали сигнали за инциденти в Габрово вследствие на силния вятър през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“.  \r\nГабровските пожарникари са реагирали на четири сигнала за пожари, при един от които един са нанесени преки материални щети. В 05.20 часа тази сутрин е получено съобщение за пожар в стая, причинен от горящ комин в жилищен блок, намиращ се на бул. „Могильов” в град Габрово. При пожара са нанесени материални щети. Причина за възникването му е непочистен комин. \r\nНадежда КРЪСТЕВА", "date": "2019.01.16", "title": "Габрово: Не са постъпвали сигнали за инциденти в града вследствие на силния вятър през изминалото денонощие"}
{"url": "http://www.focus-news.net/news/2019/01/16/2612672/veselin-mareshki-volya-nikoy-ne-go-e-enya-za-interesite-na-balgarskite-grazhdani-shte-initsiirame-referendum-za-f-16.html", "text": "Никой не го е еня за интересите на българските граждани, ще инициираме референдум за F-16. Това каза лидерът на „Воля“ Веселин Марешки по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . „Ние както многократно сме заявявали, никога и по никакъв начин нямa да подкрепим харченето на български пари. В предизборните програми на всички партии се говори за справяне с демографския срив, за по-добро и качествено образование и здравеопазване, за подпомагане на полицаите, за да могат те да свършат така работата, че всеки български гражданин да живее спокойно и мирно. Нито едно от тези неща, както виждам през всичките тези години, не са изпълнени“, допълни още Марешки.  \r\nДеница КИТАНОВА", "date": "2019.01.16", "title": "Веселин Марешки, „Воля“: Никой не го е еня за интересите на българските граждани, ще инициираме референдум за F-16"}
{"url": "http://www.focus-news.net/news/2019/01/16/2612675/parlamentat-izleze-v-30-minutna-pochivka-po-iskane-na-pg-na-bsp-za-balgariya.html", "text": "Парламентът излезе в 30-минутна почивка, предаде репортер на  Агенция „Фокус“ . Искането направи секретарят на ПГ на „БСП за България“ Филип Попов. Той поиска почивката, за да може премиерът Бойко Борисов да дойде в Народното събрание за дебатите по предложението за започване на преговори със САЩ за закупуване на самолети F-16. Първоначално искането му не бе прието от председателя на парламента Цвета Караянчева, но след второ настояване, го прие.  \r\nОт БСП попитаха къде е министър-председателя, а председателят на Народното събрание Цвета Караянчева, заяви, че той е на заседание на Министерски съвет. Караянчева добави, че се е свързала и с президентството, заради поканата към държавния глава да присъства на дебата за F-16 и очаква отговор оттам. \r\nДеница КИТАНОВА", "date": "2019.01.16", "title": "Парламентът излезе в 30-минутна почивка по искане на ПГ на „БСП за България“"}
{"url": "http://www.focus-news.net/news/2019/01/16/2612681/sergey-lavrov-rusiya-e-zadalzhena-da-reagira-na-voennata-aktivnost-na-nato-v-blizost-do-granitsite-y.html", "text": "Москва ще продължи да реагира адекватно на засилената активност на НАТО и на подхода на военната инфраструктура на алианса към руските граници. Това съобщи в сряда руският външен министър Сергей Лавров на голяма пресконференция относно резултатите от 2018 година, предава  TACC . \r\n\"Разбира се, ние ще продължим да реагираме адекватно на увеличената военна дейност на НАТО и на подхода на военната инфраструктура към руските граници\", каза той. \r\n\"Ние сме  заинтересовани да възстановим нормалните отношения със Съединените щати и Европейския съюз на принципите на равнопоставеност и взаимно зачитане на интересите\", добави министърът.  Юлиян Марков", "date": "2019.01.16", "title": "Сергей Лавров: Русия е задължена да реагира на военната активност на НАТО в близост до границите й"}
{"url": "http://www.focus-news.net/news/2019/01/16/2612678/nezavisen-makedoniya-talat-dzhaferi-podpisa-zakonite-sas-zabelezhka-pod-cherta.html", "text": "Председателят на македонския парламент Талат Джафери подписа законите със забележка под черта, пише скопското издание   \"Независен\" . \r\nСблъсъкът между президента Георге Иванов и опозицията с парламентарното мнозинство във връзка със законите за ратифициране на Преспанския договор и използването на езици придоби ново измерение, след като тези два документа бяха окончателно публикувани в \"Държавен вестник\" - само с подписа на председателя Талат Джафери и един от заместник-генералните секретарите на парламента. Мястото, предвидено за подпис на държавния глава Георги Иванов, остава незаето, а вместо това се публикува бележка под линия, обясняваща, че държавният глава не е изпълнил конституционното си задължение - да подпише закон, който два пъти е бил приет от депутатите с необходимото мнозинство. \r\nСпоред съобщенията спорът относно влизането в сила на законите ще продължи и в съдебните институции, тъй като Иванов обяви за противоконституционно публикуването без  неговия подпис. Председателят на парламента Талат Джафери обаче не изключи възможността за започване на нова процедура за импийчмънт за Иванов, който според него нарушава конституцията през последните пет месеца от втория си президентски мандат. Управляващото мнозинство смята, че Иванов е нарушил Конституцията, като е отказал да подпише указите, за което прокуратурата е открила досъдебно производство, действайки по анонимни обвинения. От прокуратура в Скопие твърдят, че работят за установяване на фактите по този случай. \r\nЗаконът за използване на езиците предвижда, че във всички органи на държавната власт в Македония централните институции, публичните предприятия, агенциите, дирекциите, институциите и организациите, комисиите, юридическите лица, които извършват обществена дейност в съответствие със закона, официален език, освен македонският език и неговата азбука  е и езика на 20% от гражданите на Македония и тяхната азбука (албанската). \r\nДържавният вестник на Македония обясни, че двата закона са публикувани в съответствие с чл. 52, ал. 2 от Конституцията на Македония, съгласно които законите и другите нормативни актове се публикуват в \"Държавен вестник\" не по-късно от осем дни от датата на приемането им. Съответно в изявлението и във връзка с чл. 51, ал. 2 от Конституцията е посочено, че \"всеки е длъжен да спазва Конституцията и законите\" и тази институция, която е оправомощена със закон да публикува нормативните актове, изпълнява конституционното задължение. От публичното предприятие \"Държавен вестник\" се посочва, че дружеството действа професионално и няма да допусне намесата на политиците в неговата дейност и увреждане на неговата репутация, както и че за всеки опит за нарушаване на репутацията ще бъде образувано съответно съдебно производство.  Юлиян Марков", "date": "2019.01.16", "title": "„Независен“ (Македония): Талат Джафери подписа законите със забележка под черта"}
{"url": "http://www.focus-news.net/news/2019/01/16/2612683/plovdiv-zagasen-e-pozharat-na-teritoriyata-na-zelenchukovata-borsa-v-selo-parvenets.html", "text": "Загасен е пожарът на територията на зеленчуковата борса в село Първенец. Това каза за  Радио „Фокус“ – Пловдив  инсп. Цвятко Дешев, говорител на Регионална дирекция „Пожарна безопасност и защита на населението“ - Пловдив. Тази сутрин в района на складовете възникна пожар в струпани пластмасови отпадъци, районът бе силно задимен. На място бяха изпратени три противопожарни екипа. Изясняват се причините за инцидента. \r\nТони МИХАЙЛОВ", "date": "2019.01.16", "title": "Пловдив:  Загасен е пожарът на територията на зеленчуковата борса в село Първенец"}
{"url": "http://www.focus-news.net/news/2019/01/16/2612685/kukeri-ot-pernik-gostuvat-v-parlamenta.html", "text": "Кукери от Перник гостуват в парламента, предаде репортер на  Агенция „Фокус“ . Те се събраха в северното фоайе на Народното събрание. Председателят на парламента Цвета Караянчева им благодари, че са в Народното събрание. „Желая ви здраве, успех и нека традицията да продължава“, каза Цвета Караянчева на кукерите. От своя страна кметът на Перник Вяра Церовска покани всички на 25, 26 и 27 януари в Перник на фестивала „Сурва“. „Наистина магията на Сурва е неповторимо изживяване и си заслужава. Заповядайте в Перник“, каза още тя.    \r\nДеница КИТАНОВА", "date": "2019.01.16", "title": "Кукери от Перник гостуват в парламента"}
{"url": "http://www.focus-news.net/news/2019/01/16/2612686/dobrich-pozhar-e-goryal-v-bivshiya-tsentar-za-uchenichesko-i-nauchno-tvorchestvo-na-bul-dobrudzha.html", "text": "Пожар е горял в бившия Център за ученическо и научно творчество на бул. „Добруджа” в град Добрич. Това съобщиха от  ОДМВР - Добрич . Сигналът за инцидента е подаден на 15 януари около 13.45 часа. Сградата е собственост на Общината. Огънят е потушен от екипи на РДПБЗН - Добрич. На място е установено, че са запалени стари дървени рафтове, които са обгорели. По случая е образувано досъдебно производство.", "date": "2019.01.16", "title": "Добрич: Пожар е горял в бившия Център за ученическо и научно творчество на бул. „Добруджа”"}
{"url": "http://www.focus-news.net/news/2019/01/16/2612690/varna-hilyadi-domakinstva-v-grada-sa-bez-voda-vodonoski-sa-razpolozheni-do-ou-chernorizets-hrabar-sportnoto-uchilishte-i-na-parkinga-do-iv-ezikova-gimnaziya.html", "text": "Хиляди домакинства във Варна са без вода заради изграждане на връзки. Това съобщиха за  Радио „Фокус“ – Варна  от дружество „Водоснабдяване и канализация“. До около 24.00 часа без вода ще бъдат абонатите в част от кв. „Левски“ – ул. „Ген. Г. Попов“, ул. „Студентска“, бул. „8-ми Приморски полк“, бул. „В. Левски“, част от кв. „Чайка“ – между булевардите „Ал. Стамболийски“, „Княз Борис I“ и „В. Левски“. Без вода ще бъдат още домакинствата в кв. „Бриз“ – около гимназиите и Паметника, хотели „Бриз“, местностите Горчивата чешма и Салтанат. Водоноски ще бъдат разположени до ОУ „Черноризец Храбър“, до Спортното училище и на паркинга до IV Езикова гимназия. С нарушено водоподаване заради авария до около 19.00 часа ще бъдат абонатите в к. к. „Чайка“ и местност Ален мак, както и в района над „Спортпалас“. До 17.00 часа без вода ще бъдат и абонатите в района под автогарата и гробището, както и около зеленчуковата борса. \r\nМарияна ВАЛЕНТИНОВА", "date": "2019.01.16", "title": "Варна: Хиляди домакинства в града са без вода, водоноски са разположени до ОУ „Черноризец Храбър“, Спортното училище и на паркинга до IV Езикова гимназия"}
{"url": "http://www.focus-news.net/news/2019/01/16/2612688/magdalena-miltenova-bssit-na-18-fevruari-obyavyavame-bezsrochni-protestni-deystviya-ako-problemite-v-bransha-ne-badat-resheni.html", "text": "На 18 февруари ще обявим протестни действия, в случай, че исканията ни не бъдат чути и не бъдат взети мерки. Това каза на пресконференция председателят на Браншовия съюз за стопанска инициатива в транспорта (БССИТ) Магдалена Милтенова, предаде репортер на  Агенция „Фокус“ . „Вече нямаме друг избор - или проблемите ни да бъдат решени, или да бъдат обявени безсрочни протести“, заяви тя. „Браншът е обединен около проблемите си. Време е да ги поставим на дневен ред“, изтъкна Милтенова. „Основно наше искане е криминализиране на нерегламентираните превози. Надяваме се този път да бъдем чути“, обяви тя. \r\nБиляна ИВАНОВА", "date": "2019.01.16", "title": "Магдалена Милтенова, БССИТ: На 18 февруари обявяваме безсрочни протестни действия, ако проблемите в бранша не бъдат решени"}
{"url": "http://www.focus-news.net/news/2019/01/16/2612684/gergana-pasi-panevropa-balgariya-rumaniya-poema-evropeyskoto-predsedatelstvo-v-trudna-i-prelomna-godina.html", "text": "Румъния поема Европейското председателство в трудна и преломна година. Това каза Гергана Паси, президент на ПанЕвропа България по време на дискусия по повод началото на първото председателство на Румъния на Съвета на ЕС в Дома на Европа, предаде репортер на  Агенция „Фокус“ . Тя откри конференцията преди минути, като пожела успешно председателство на Румъния. В рамките на събитието ще бъдат представени приоритетите на Румънското председателство на Съвета на ЕС от посланика на Румъния в България Н. Пр. Йон Гъля. Опитът и постигнатите резултати от България ще обобщи Лиляна Павлова, министър за Българското председателство на Съвета на ЕС (2017-2018).  \r\nИрина ИВАНОВА", "date": "2019.01.16", "title": "Гергана Паси, ПанЕвропа България: Румъния поема Европейското председателство в трудна и преломна година"}
{"url": "http://www.focus-news.net/news/2019/01/16/2612691/sebahtin-ismail-nsapb-okolo-3-hil-mikrobusa-v-balgariya-izvarshvat-nereglamentiran-prevoz-problemat-mozhe-da-se-reshi-s-kriminalizirane-na-deyanieto.html", "text": "В България се движат около 3 хил. микробуса, които се водят леки автомобили. Години наред те извършват нерегламентиран превоз. Това каза на пресконференция Себахтин Исмаил, член на УС на Националното сдружение на автобусните превозвачи в България, предаде репортер на  Агенция „Фокус“ . „Проблемът с нерегламентирания превоз може да се реши като се криминализира деянието“, заяви той. „Сезирали сме НАП преди 2 години. До ден днешен няма резултат, дори нямаме отговор“, коментира Себахтин Исмаил. „За последните 4 години има над 60 жертви от тези нелегални микробуси в цяла Европа“, обяви той. \r\nБиляна ИВАНОВА", "date": "2019.01.16", "title": "Себахтин Исмаил, НСАПБ: Около 3 хил. микробуса в България извършват нерегламентиран превоз - проблемът може да се реши с криминализиране на деянието"}
{"url": "http://www.focus-news.net/news/2019/01/16/2612692/redki-vidove-ptitsi-sa-registrirani-pri-prebroyavaneto-na-zimuvashtite-vodolyubivi-ptitsi-v-stranata.html", "text": "Редки и неочаквани видове птици са регистрирали участниците в 43-тото преброяване на зимуващите водолюбиви птици у нас. Това съобщиха от пресцентъра на  Българско дружество за защита на птиците . Това е удовлетворението на стотиците доброволци, които излязоха през почивните дни, за да помогнат за отчитането на численостите на водолюбивите птици и състоянието на влажните зони у нас. \r\nЕкипите от специалисти и доброволци са регистрирали присъствието на 6 посевни гъски, рядък зимуващ вид за България, белобуза и гривеста рибарки от района на Бургас, които се размножат в страната, но не е типично да остават през зимата. Сред редките зимни гости са преброените 7 сиви жерави, една кадифена потапница в река Дунав, както и два големи брегобегача. Изненадващо е наблюдението на две патици мандаринки, които произхождат от Източна Азия и вероятно са избягали от зоопарк. \r\nКъм интересните видове, които записаха участниците от Българското дружество за защита на птиците, Изпълнителната агенция по околна среда, Регионалните инспекции по околната среда и водите, ловни сдружения и други неправителствени организации са къдроглави пеликани, морски орли, тундрови лебеди, качулати корморани, големи черноглави чайки, звънарки и други. Сред установените зимуващи птици бяха и не малко видове, включени в Световния червен списък, като червеногушата гъска, кафявоглавата потапница, ледената потапница, тръноопашатата потапница, кадифената потапница и ушатият гмурец. \r\nСтуденото време, седмица преди провеждането на преброяването, увеличи числеността на зимуващите у нас водолюбиви птици, но и беше причина за замръзването на  много от водоемите в цялата страна. Обработените към момента около 70% от събраните данни показват, че този януари птиците по нашите земи са три пъти повече, отколкото през по-топлата зима на миналата година. \r\nОбщата численост на установените видове птици при обработени около 70% от данните е 361 933 индивиди, докато през 2018 година са наблюдавани едва 130 000 индивиди. Най-високите числености са регистрирани по Черноморското крайбрежие и река Дунав, където се намират и най-големите влажни зони в страната. По тези места са преброени 120 000 големи белочели гъски и 3500 от световно застрашените червеногуши гъски. Трите най-многочислени водолюбиви видове птици са: зеленоглавата патица, обикновената лиска и големият корморан. Високи са численостите и на големия гмурец и зимното бърне. \r\nЗа пръв път тази година повечето от екипите, участвали в среднозимното преброяване, използваха мобилното приложение SmartBirds Pro за въвеждане на данните с помощта на таблети и смарт телефони, което позволи бързо и лесно да бъдат създадени записите и обработени данните. \r\nДанните, които се събират при всяко преброяване на зимуващите водолюбиви птици, са показател за промените в средата и това подчертава ролята на птиците като важен индикатор за състоянието на средата, в която живеем. Присъствието на някои нетипични за зимата у нас видове птици може да се тълкува и като индикатор за промени в климата.", "date": "2019.01.16", "title": "Редки видове птици са регистрирани при преброяването на зимуващите водолюбиви птици в страната"}
{"url": "http://www.focus-news.net/news/2019/01/16/2612679/obyaviha-gripna-epidemiya-v-pernik.html", "text": "Грипна епидемия бе обявена на територията на Община Перник. Учениците са в грипна ваканция в периода от 17 до 22 януари включително. Това съобщиха от  Община Перник . Мерките са предприети във връзка с високата заболеваемост в сред учениците в общината. \r\nНа този етап детските градини и яслите ще бъдат отворени. Кметът Вяра Церовска издаде заповед за строг сутрешен филтър на база предписанията на РЗИ. Сутрин децата ще бъдат преглеждани от медицинската сестра и при проявени симптоми те ще бъдат връщани в къщи. Няма да бъдат допускани и болни лица от персонала. Целта на мерките е да се ограничи разпространението на грипа в детските заведения.", "date": "2019.01.16", "title": "Обявиха грипна епидемия в Перник"}
{"url": "http://www.focus-news.net/news/2019/01/16/2612695/sofiya-okolo-800-kg-meso-bez-dokumenti-za-proizhod-sa-izzeti-pri-proverka-na-lek-avtomobil-na-avtomagistrala-trakiya-pri-km-52.html", "text": "Около 800 кг месо без документи за произход са иззети при проверка на лек автомобил на автомагистрала „Тракия“ при км 52. Това съобщиха от  ОДМВР - София . Служители на Пътна полиция при областната дирекция и техни колеги от РУ - Костенец извършили проверка на лекия автомобил „Форд Фокус“. Униформените констатирали транспортиране на около 800 кг агнешко и телешко месо без идентификационна марка и документ, доказващ законния му произход. Случаят незабавно е докладван в Областната дирекция по безопасност на храните, чиито служители извършили проверка. Спрямо установеното количество месо е предприета процедура по унищожаване. На собственика на автомобила е съставен акт за извършено нарушение по Закона за ветеринарномедицинската дейност.", "date": "2019.01.16", "title": "София: Около 800 кг месо без документи за произход са иззети при проверка на лек автомобил на автомагистрала „Тракия“ при км 52"}
{"url": "http://www.focus-news.net/news/2019/01/16/2612693/georgi-miloshev-bfpt-predlagame-tol-sistemata-za-avtobusite-da-otpadne-i-da-ostanat-vinetkite.html", "text": "Предлагаме тол системата за автобусите да отпадне и да останат винетките. Това каза на пресконференция председателят на Българската федерация пътнически транспорт, предаде репортер на  Агенция „Фокус“ . „Така не се работи, да не стане втори Брюксел“, коментира той. Домислена ли е добре или не тол системата, как тя ще се отрази на бъдещите плащания са въпроси, които ни вълнуват, посочи Милошев. „4 месеца преди въвеждането на тол системата не знаем стойността ѝ“, обърна внимание той. „Говори се за главоломни допълнителни разходи, от къде ще дойдат те?“, попита председателят на БФПТ. „При наличието на винетна система - сутринта пробвахме да купим винетки на автобуси и не става“, посочи той. „Тол системата ни поставя под въпросителен знак - какво ще плащаме от август, на чий гръб ще бъде цената на билета“, заяви Милошев. \r\nБиляна ИВАНОВА", "date": "2019.01.16", "title": "Георги Милошев, БФПТ: Предлагаме тол системата за автобусите да отпадне и да останат винетките"}
{"url": "http://www.focus-news.net/news/2019/01/16/2612696/dobrich-mazh-e-zadarzhan-vav-vrazka-s-pozhar-v-tavansko-pomeshtenie-na-ul-ropotamo.html", "text": "Мъж е задържан във връзка с пожар в таванско помещение на ул. Ропотамо”. Това съобщиха от  ОДМВР - Добрич . Сигналът е подаден на 15 януари около 18,15 часа. Огънят е потушен от екипи на РДПБЗН - Добрич. Вследствие на инцидента са обгорели вътрешна страна на вратата, стените и тавана на помещението. Има задържан мъж по случая. Материалите по случая са докладвани в прокуратурата. По случая е образувано досъдебно производство.", "date": "2019.01.16", "title": "Добрич: Мъж е задържан във връзка с пожар в таванско помещение на ул. Ропотамо”"}
{"url": "http://www.focus-news.net/news/2019/01/16/2612682/mon-v-344-uchilishta-i-detski-gradini-v-stranata-sa-preustanoveni-uchebnite-zanyatiya.html", "text": "В 344 училища и детски градини са преустановени учебните занятия. Това съобщиха от пресцентъра на  Министерството на образованието и науката .  \r\nЗаради висока заболеваемост от грип в 137 училища в Бургаска област няма да има учебни занятия до 18 януари. \r\nОт 16 до 18 януари по предписание от РЗИ няма да учат 120 училища в област Стара Загора, 65 училища в област Шумен и 16 училища в община Силистра. \r\nВ област Пловдив няма да учат две училища - ОУ „Хр. Ботев“ в с. Поповица и  ПГ „Ген. Вл. Заимов\" в Сопот. \r\nЛоши метеорологични условия са причина в две учебни заведения в Кюстендилска област също да няма учебен процес - ОУ „Хр. Ботев\" и ДГ „Р. Княгиня\" в община Невестино. \r\nЕдно училище в област Кърджали също е затворено - СУ „Н. Й. Вапцаров“ в с. Бенковски.  \r\nПродължават да не се провеждат занятия в ДГ „Детелина\" в с. Черно поле, община Ружинци, Видинска област.", "date": "2019.01.16", "title": "МОН: В 344 училища и детски градини в страната са преустановени учебните занятия"}
{"url": "http://www.focus-news.net/news/2019/01/16/2612687/silistra-1648-sa-otsastvashtite-poradi-bolest-v-uchilishtata-v-oblastta.html", "text": "16,48% са отсъстващите поради болест в училищата в област Силистра според данни от учебните заведения. За  Радио „Фокус“ - Шумен  Марин Ботев от Регионалния инспекторат по образованието съобщи, че от професионалната гимназия в село Средище са подали информация за 30,5% отсъстващи поради заболеваемост, като ще бъде информирана и Регионалната здравна инспекция - Силистра. В няколко учебни заведения в региона броят на отстъстващите е над 20% - в село Добротица, община Ситово - 27%, в село Правда, община Дулово - 27%, и в село Зафирово, община Главиница - 26%.  \r\n16, 17 и 18 януари са обявени за неучебни за училищата в община Силистра, със заповед на кмета д-р Юлиян Найденов. \r\nИвелина ИВАНОВА", "date": "2019.01.16", "title": "Силистра: 16,48% са отсъстващите поради болест в училищата в областта"}
{"url": "http://www.focus-news.net/news/2019/01/16/2612689/gazeta-express-bivsh-komandir-na-aok-e-razpitvan-ot-spetsialen-prokuror-v-haga.html", "text": "Бившият военен командир от Армията за освобождение на Косово (АОК) Рустем Мустафа, известен като Реми, се обърна за кратко към медиите след двудневен разпит от прокуратурата в Хага, пише англоезичното издание на базирания в Косово албански вестник  Gazeta Express . \r\n“Днес приключих разпита си пред специализирания прокурор в Хага”, каза Мустафа. \"Бях призован в качеството си на заподозрян свидетел\", заяви бившият командващ на АОК в района на Лапи, без да дава повече подробности. - Беше продължителен разпит, който приключи тази вечер - каза Реми, като напусна сградата на Специализирания  съд във вторник вечерта. Реми е първият бивш командир на АОК, който е разпитван от специализираната прокуратура за ролята му по време на войната през 1998-1999 г. в Косово. В сряда още един бивш командир на АОК Сами Лущаку ще бъде разпитан от прокурорите в Хага, които разследват предполагаеми престъпления, извършени от АОК по време и след войната в Косово.  Юлиян Марков", "date": "2019.01.16", "title": "Gazeta Express: Бивш командир на АОК е разпитван от специален прокурор в Хага"}
{"url": "http://www.focus-news.net/news/2019/01/16/2612697/magdalena-miltenova-bssit-glavniyat-prokuror-sotir-tsatsarov-shte-bade-seziran-po-kazusa-s-bileta-ot-1-stotinka-v-targovishte.html", "text": "Главният прокурор Сотир Цацаров ще бъде сезиран по казуса с билета от 1 стотинка в Търговище. Това каза на пресконференция председателят на Браншовия съюз за стопанска инициатива в транспорта (БССИТ) Магдалена Милтенова, предаде репортер на  Агенция „Фокус“ . „Нямаме отговор от институциите за нито една извършена проверка по наш сигнал“, посочи тя. „Има вече подадена жалба от КЗК за казуса в Търговище. Ще поискаме да се намеси и по отношение на други сигнали“, заяви Милтенова във връзка с драстичното поевтиняване на билета за една от линиите на градския транспорт в Търговище до цената от 1 стотинка, след като общинското ръководство сключи договори за превоз на пътници по 28 автобусни линии от транспортната схема с общо пет фирми. \r\n„Ще поискаме държавата да се намеси там, където общините се държат като местни феодали“, обяви тя. „До момента няма нито един наказан кмет“, обърна внимание Магдалена Милтенова. „За всяка една община, която обяви такава обществена поръчка, ще бъде сезирана главната прокуратура и всички институции“, посочи тя. „Битката, която започваме сега, ще бъде докрай. Няма да отстъпим от нито едно наше искане“, заяви председателят на БССИТ. \r\nБиляна ИВАНОВА", "date": "2019.01.16", "title": "Магдалена Милтенова, БССИТ: Главният прокурор Сотир Цацаров ще бъде сезиран по казуса с билета от 1 стотинка в Търговище"}
{"url": "http://www.focus-news.net/news/2019/01/16/2612701/plovdiv-narusheno-e-vodopodavaneto-v-kalofer-zaradi-avariya.html", "text": "Нарушено е водоподаването в град Калофер заради авария. Това съобщиха за  Радио „Фокус“ – Пловдив  от ВиК – Пловдив. Не е посочен краен срок за отстраняване на аварията. С нарушено водоподаване са също живущите в кв. „Лозница“ и в района на улиците „Сливница“ и „Цар Иван Асен“ в Асеновград. Без вода до 13.00 часа са живущите в блокове № 140 и 146 в район „Тракия“ в Пловдив, поради подмяна на спирателен кран на общ водомер.  \r\nТони МИХАЙЛОВ", "date": "2019.01.16", "title": "Пловдив: Нарушено е водоподаването в Калофер заради авария"}
{"url": "http://www.focus-news.net/news/2019/01/16/2612699/sofiya-81-godishen-velosipedist-e-postradal-pri-paten-intsident-v-selo-petkovo.html", "text": "81-годишен велосипедист е пострадал при пътен инцидент в село Петково. Това съобщиха от  ОДМВР - София . Сигналът е подаден на 15 януари около 8.25 часа в РУ - Елин Пелин. При извършения оглед на местопроизшествието е установено, че 81-годишния велосипедист се е сблъскал с движещ се в същата посока лек автомобил „Рено“. Пострадалият е настанен за лечение с фрактура на бедрена кост и без опасност за живота. По случая е образувано досъдебно производство.", "date": "2019.01.16", "title": "София: 81-годишен велосипедист е пострадал при пътен инцидент в село Петково"}
{"url": "http://www.focus-news.net/news/2019/01/16/2612703/blagoevgrad-kmetat-na-bansko-organizira-sreshta-po-temata-za-upotrebata-na-narkotitsi.html", "text": "По инициатива на началника на Районното полицейско управление в Банско Иван Попов кметът на Банско Георги Икономов организира работна среща с директорите на училищата на територията на община Банско. Това съобщиха от пресцентъра на  Общината . На дискусията бяха поканени също експерти от Института по психология към МВР, а конкретната тема бе подобряване на превенцията на употребата на наркотици сред подрастващите. \r\nПолицейският началник запозна присъстващите с тревожните тенденции на увеличаване на броя на употребяващи деца, както и смъкване на възрастовата граница. \r\n„Първата стъпка в работата ни с децата е да изградим доверие у тях – към семейство, училище и органите на реда. Оттук нататък щафетата за конкретните практически занимания за постигането на тази цел, е в ръцете на експертите към МВР и на директорите на учебните заведения. Те имат за задача в кратък срок да изготвят програма, която да започне да се изпълнява още през втория срок от настоящата учебна година. \r\nНо най-важното звено си остава семейството. Призовавам родителите да бъдат бдителни и отговорни. Нека не се притесняват да търсят специализирана информация и помощ от органите на реда или от училищните психолози”, коментира Икономов резултата от срещата. \r\nПрограмата за повишаване на доверието на децата в институциите ще предложи занимателни и игрови форми, подходящи за възрастта на учениците от 5 до 8 клас. Тя ще бъде изработена с експертното съдействие на психолозите от МВР и пилотно ще се изпълнява до края на учебната 2018/2019 г.", "date": "2019.01.16", "title": "Благоевград: Кметът на Банско организира среща по темата за употребата на наркотици"}
{"url": "http://www.focus-news.net/news/2019/01/16/2612700/", "text": "Разследването на специалния прокурор Робърт Мюлер за предполагаемото споразумение между президента на САЩ Доналд Тръмп и руските власти не разкрива никакви факти в подкрепа на тази версия. Това заяви руският външен министър Сергей Лавров на голяма пресконференция за резултатите от работата през 2018 година, цитиран от  TACC . \r\n\"Специалният прокурор Мюлер работи, интервюира десетки, ако не и стотици хора: нямаше никакви информации, които да потвърдят обвинението в тайни споразумения между президента Тръмп и Руската федерация, нямаше факти и никакви информации, което е много, много странно за американската система, която работи бързо, ”- каза министърът. Според него, обсъжданите течове са свързани само с участието на украинската страна в изборите в САЩ. \r\nЛавров посочи тази ситуация като пример за \"абсурдността на случващото се\" в САЩ. Той припомни и случая на Майкъл Флин, бивш помощник на президента на Съединените щати за националната сигурност, който е обвинен от Вашингтон. Според Лавров Мюлер обвинява Флин в извършването на действия, които в действителност следват интересите на САЩ. \r\nПо-специално говорим за опит за намаляване на напрежението с Русия, когато Флин се опита да убеди Москва да не реагира на редовните санкции на САЩ. Освен това помощникът Доналд Тръмп се е опитал да повлияе на позицията на Русия по резолюцията на ООН за Израел. \"Той призова руската страна по същество да защитава позицията, която САЩ защитават в ООН в продължение на десетилетия\", каза министърът. „Абсурдността на ситуацията за мен е очевидна“  - обобщи Лавров.  Юлиян Марков", "date": "2019.01.16", "title": "Сергей Лавров: Разследването в САЩ не доказа взаимодействие между Русия и Доналд Тръмп"}
{"url": "http://www.focus-news.net/news/2019/01/16/2612704/veliko-tarnovo-imitirashtite-mlechni-produkti-se-prodavat-na-otdelni-shtandove-v-magazinnata-mrezha-v-grada.html", "text": "Имитиращите млечни продукти се продават на отделни щандове в магазинната мрежа във Велико Търново. Това показа репортерска проверка на  Радио „Фокус“ – Велико Търново . Големите вериги магазини в града са спазили измененията на Наредбата за специфичните изисквания към млечните продукти, приета през юли миналата година. Сиренето и кашкавала, съдържащи растителни мазнини, са на отделни щандове, добре обозначени и обособени.  \r\nОт Българската агенция по безопасност на храните (БАБХ) съобщиха, че се извършват проверки както в магазинната мрежа, така и в обектите за производство и преопаковане на млечни продукти и на имитиращи продукти, съдържащи в състава си мляко. Новите правила влязоха в сила от 14 януари. Според Наредбата имитиращите продукти трябва да са опаковани в потребителски опаковки още на етап производство в предприятието и под тази форма да се предлагат в търговската мрежа на страната на отделни щандове или обособени места с надпис „Имитиращи продукти“, на които не се предлагат млечни продукти. На етикетите на имитиращите продукти, съдържащи в състава си мляко в непосредствена близост до наименованието на продукта задължително трябва да се посочва „Имитиращ продукт“ и ясно да е обозначена съставката, която е използвана като частичен или пълен заместител на млечните съставки. Шрифтът на информацията трябва да е достатъчно четлив. От 19 юли 2018 година производителите на мляко и млечни продукти и производителите, които разфасоват и преопаковат мляко и млечни продукти, не могат да произвеждат, разфасоват и преопаковат имитиращи продукти, съдържащи в състава си мляко в един и същ обект, регистриран по Закона за храните. \r\nНадежда КРЪСТЕВА", "date": "2019.01.16", "title": "Велико Търново: Имитиращите млечни продукти се продават на отделни щандове в магазинната мрежа в града"}
{"url": "http://www.focus-news.net/news/2019/01/16/2612694/hamid-hamid-dps-dokato-ne-se-spravim-s-falshivite-novini-zabranata-za-publikuvane-na-sotsiologicheskite-prouchvaniya-tryabva-da-ostane.html", "text": "Докато не се справим с фалшивите новини, забраната за публикуване на социологическите проучвания трябва да остане. Това каза народният представител от ПГ на ДПС Хамид Хамид пред журналисти във връзка с предложението на ГЕРБ да отпадне забраната медиите да публикуват резултати от социологическите проучвания в изборния ден, предаде репортер на  Агенция „Фокус“ . „Не съм се запознал с техните мотиви, но аз ще се върна защо беше въведена тази забрана - тя беше въведена, за да няма манипулации, да не се манипулира общественото мнение. Смятаме, че докато не се справим с фалшивите новини, с киберсигурността тази забрана трябва да остане“, каза още Хамид Хамид. Той попита кой ще понесе отговорността, ако няколко медии обърнат изборния резултат в 17.00 часа на изборния ден. „Когато има норма, която забранява и после има санкции, трябва ли да отменим Закона за движение по пътищата, защото видите ли шофьорите карат с превишена скорост? Този аргумент не ми се струва толкова състоятелен“, допълни Хамид.  \r\nДеница КИТАНОВА", "date": "2019.01.16", "title": "Хамид Хамид, ДПС: Докато не се справим с фалшивите новини, забраната за публикуване на социологическите проучвания трябва да остане"}
{"url": "http://www.focus-news.net/news/2019/01/16/2612702/petar-zahariev-nsapb-v-140-malki-naseleni-mesta-v-stranata-nyama-avtobusni-prevozi-te-sa-totalno-otkasnati.html", "text": "140 населени места в страната, малки села, в които е имало автобусни превози, вече няма. Те са тотално откъснати. Това каза на пресконференция председателят на Националното сдружение на автобусните превозвачи, предаде репортер на  Агенция „Фокус“ . „Имаме доста общини, които нямат автобусни превоз“, посочи той. „Искаме съвместна работа с общините, близка и компетентна, взаимно чуване, така че въпросите за транспортните схеми да бъдат решени по най-бърз начин“, заяви Петър Захариев. „Проблемите могат да бъдат лесно решени при добра воля от двете страни“, каза още той. \r\nБиляна ИВАНОВА", "date": "2019.01.16", "title": "Петър Захариев, НСАПБ: В 140 малки населени места в страната няма автобусни превози, те са тотално откъснати"}
{"url": "http://www.focus-news.net/news/2019/01/16/2612707/blagoevgrad-imitirashtite-mlechni-produkti-v-grada-veche-shte-se-prodavat-v-magazinite-na-otdelen-shtand.html", "text": "Имитиращите млечни продукти в Благоевград вече ще се продават в магазините на отделен щанд. Това установи репортерска проверка на  Радио „Фокус“ – Пирин . Проучването показва, че подобен вид продукти са опаковани и с етикети, в които се посочва, че не е съдържат млечни, а имитиращи продукти. Описан е и точни състав на суровините, използвани за изработката на въпросния продукт. Клиенти на магазините одобряват новото изискване, тъй като смятат, че така ще имат възможността да купуват истински продукти, а не сирена, кашкавали, извара или мляко, в които основната съставка е палмово масло, а не мляко. Някои от тях обаче са скептични по отношение на въведената мярка и смятат, че производителите ще намерят начин да избегнат законовите изисквания и отново да предлагат млечни продукти, които ще съдържат палмово масло.  \r\nПо отношение цените на някои от млечните продукти, които се предлагат на пазара, то може да кажем, че към момента в по-големите търговски вериги може да се намери сирене на цени от 4.90 лв./кг, за което категорично е посочено, че е изработено от краве мляко, а цената е промоционална. По-скъпите сирена варират между 8.00 – 14.00 лв./кг. При кашкавалите от краве мляко средната цена е около 1.29 – 1.49 за 100 гр. При деликатесните сирена и кашкавали от типа „Синьо сирене“ и „Чедър“ цените за 100 грама са по-високи – между 1.69 и 2.50 лв. Киселите и пресните млека също са на различни цени, вариращи от 0.89 лв. до 2.00 лв. При имитиращите продукти цените са значително по-ниски, като килограм сирене от този тип може да се намери за около 3 лв./кг. \r\nЛивия НИНОВА", "date": "2019.01.16", "title": "Благоевград: Имитиращите млечни продукти в града вече ще се продават в магазините на отделен щанд"}
{"url": "http://www.focus-news.net/news/2019/01/16/2612698/pazardzhik-oblastniyat-upravitel-stefan-mirev-svikva-operativniya-shtab-za-borba-s-gripa-i-ostrite-respiratorni-zabolyavaniya.html", "text": "Областният управител на Пазарджик Стефан Мирев свиква оперативния щаб за борба с грипа и острите респираторни заболявания, съобщи за  Радио „Фокус“ – Пазарджик  Мария Ловчинова от Областната администрация. Тя уточни, че във връзка с рязкото увеличаване броя на заболелите от грип и остри респираторни заболявания (ОРЗ) в област Пазарджик и по искане на Регионалната здравна инспекция, областният управител Стефан Мирев свиква извънредно заседание на Оперативния щаб за борба с грип и ОРЗ от 14.00 часа в Приемна зала на Областна администрация – Пазарджик. Ловчинова уточни, че взетите решения ще бъдат оповестени след края на заседанието. \r\nВаня НИКОЛОВА", "date": "2019.01.16", "title": "Пазарджик: Областният управител Стефан Мирев свиква оперативния щаб за борба с грипа и острите респираторни заболявания"}
{"url": "http://www.focus-news.net/news/2019/01/16/2612708/magdalena-miltenova-bssit-uvedomili-sme-premiera-boyko-borisov-za-protesta-i-poiskahme-sreshta-s-nego-no-zayavkata-ni-za-protesti-ne-e-antipravitelstvena.html", "text": "Уведомили сме премиера Бойко Борисов към вчерашна дата. Поискали сме официална среща с него, с копие до министрите Желязков и Горанов. Това каза на пресконференция председателят на Браншовия съюз за стопанска инициатива в транспорта (БССИТ) Магдалена Милтенова, предаде репортер на  Агенция „Фокус“ . „Заявката ни за протести не е антиправителствена. Разговаряли сме със всички правителства в годините“, заяви тя. „Има фрапиращи проблеми със законодателната база, които трябва да бъдат решени“, обяви Магдалена Милтенова. \r\nБиляна ИВАНОВА", "date": "2019.01.16", "title": "Магдалена Милтенова, БССИТ: Уведомили сме премиера Бойко Борисов за протеста и поискахме среща с него, но заявката ни за протести не е антиправителствена"}
{"url": "http://www.focus-news.net/news/2019/01/16/2612709/cyprus-mail-poroynite-dazhdove-navodniha-gradove-i-zatvoriha-mnozhestvo-patishta-v-kipar.html", "text": "Проливният дъжд и силните ветрове предизвикаха хаос в Кипър - прекъсване на електричеството, преливане на реки, наводнени жилища и други щети на имущество, както и множество затворени пътища, пише кипърското англоезично издание  Cyprus Mail .  \r\nМного училища останаха затворени в сряда, тъй като екипите работеха за възстановяване на  електрозахранването, прекъснато през нощта. \r\nПротивопожарната служба съобщи за над 80 обаждания за помощ на острова, включително паднали дървета и наводнени жилища. Засега не се съобщава за сериозно пострадали хора. \r\nПовечето инциденти са съобщени в Лимасол, който през нощта е бил засегнат от силни ветрове. Говорителят на пожарната Андреас Кетис каза, че екипите им са отговорили на 37 повиквания, 13 за паднали дървета по обществените пътища. В някои случаи дърветата са паднали върху  автомобили, причинявайки щети, но без пострадали хора. \r\nЕкипите на електрическата компания (EAC) работеха през цялата нощ, за да възстановят електроснабдяването в засегнатите райони .  Юлиян Марков", "date": "2019.01.16", "title": "Cyprus Mail: Поройните дъждове наводниха градове и затвориха множество пътища в Кипър"}
{"url": "http://www.focus-news.net/news/2019/01/16/2612711/pregled-na-osnovnite-temi-v-balkanskiya-pechat-agentsiya-fokus.html", "text": "Предстоящото посещение на Владимир Путин в Белград и позицията на Русия по случващото се на Балканите, , съмненията за \"купуване\" на депутати преди предстоящия вот на доверие в гръцкия парламент, публикуването в македонския \"Държавен вестник\" на ратификацията на Договора от Преспа и Закона за употребата на езиците без подписа на президента на страната Георги Иванов и лошото време в Кипър са сред основните теми на балканския печат.  \r\n*** Предстои външен натиск за членството на Македония в НАТО, заяви руският президент Владимир Путин в навечерието на утрешното посещение в Белград в интервю за сръбския всекидневник  „Политика“ . \r\nПолитиката на САЩ сериозно дестабилизира Балканите и Русия ще продължи военно-техническото си сътрудничество със Сърбия, казва руският президент в интервюто \r\nГоворейки за добрите икономически и политически отношения със Сърбия, руският президент, заяви също, че има силен външен натиск върху членството на Македония в НАТО, отговаряйки на въпроса за дестабилизиращата роля на Русия на Балканите, според западните политици. \r\n„Когато говорим за ситуацията на Балканите, сериозен дестабилизиращ фактор тук е политиката на САЩ и някои западни страни, чиято цел е да засилят своето господство в региона. Още през 1999 г. силите на НАТО без санкция на ООН в продължение на два и половина месеца бомбардираха Югославия и след това насилствено отделиха автономната провинция Косово. През 2008 г. Вашингтон и неговите съюзници подкрепиха незаконното обявяване на независимостта на Косово. През 2017 г., въпреки позицията на половината от населението, Черна гора бе вкарана в НАТО…В резултат на това страната преминава през период на политическа нестабилност“ - казва Путин. \r\n„Миналата година“, заяви руският президент, \"заради принудителното членство на Република Македония в НАТО, беше иницииран и процесът на приемане на конституционните изменения и промяна на името на държавата, преразглеждане на основите на македонската национална идентичност\". \r\n„В същото време, волята на македонските избиратели беше игнорирана - референдумът за промяна на името на държавата се провали, но външният натиск продължи. Руската федерация, познавайки и разбирайки сложността на обстановката на Балканите и историята на този регион, винаги го разглежда като пространство за конструктивно сътрудничество. Днес Русия има много приятели на Балканите, сред които стратегическият партньор Сърбия заема специално място. Затова подпомагането и укрепването на регионалната сигурност и стабилност е нашият безусловен приоритет“ - каза Путин. \r\nРуският президент говори и за добрите отношения на Русия с Босна и Херцеговина, особено с Република Сръбска и заяви, че отношенията с Хърватия и Словения „ прогресивно напредват\". \r\nПутин оцени превръщането на косовските сили за сигурност в армия като \"сериозен риск от напрежение в ситуацията в региона\", което нарушава международното право. \r\nВ този контекст руският президент заяви, че смята, че курсът за разширяване на НАТО е наследство от Студената война и че е погрешна и разрушителна военно-политическа стратегия. \r\n„Днес Алиансът се опитва да засили присъствието си на Балканите. Но това само подновява линиите на разделение на европейския континент и грубо нарушава принципа на общата сигурност. В крайна сметка, това не води до укрепване на стабилността, а до намаляване на доверието и увеличаване на напрежението в Европа, казва руският президент. \r\nВ интервюто си Владимир Путин се позовава на добрите отношения между Сръбската православна църква и Руската православна църква, особено по въпроса за автокефалията  на Украинската православна църква. \r\nВ интервюто той се позова на военно-техническото сътрудничество между двете страни, както и на възможността за присъединяване към Сърбия като транзитна страна на газопровода „Турски поток“, която зависи от  \"гаранциите на ЕС, че плановете за разширяване на „Турски поток“ няма да бъдат възпрепятствани\" от произволно политическо решение на Брюксел. \r\n*** Бившият консервативен външен министър Дора Бакояни заяви в сряда, че правителството предлага финансови стимули на депутатите, които не са членове на СИРИЗА, за тяхната подкрепа при гласуването на доверие, пише електронното издание на гръцкия  вестник  Kathimerini . \r\nВ коментари, направени пред гръцкия телевизионен канал Skai, Бакояни каза, че вярва, че левият премиер Алексис Ципрас ще събере 151 гласа в 300-местния парламент на Гърция, за да гарантира оцеляването на своето правителство „чрез методи, напомнящи политическа сделка“. \r\nБившият външен министър от „Нова Демокрация“ каза, че очаква правителството да внесе Договора от Преспа в Парламента веднага след приключване на гласуването за доверие. \r\nВ допълнение към подкрепата на 145 депутати от СИРИЗА и независимата Катерина Папакоста, която е заместник-министър на защитата на гражданите, правителството изглежда има подкрепата на четирима депутати от партията „Независими гърци“, както и на центристкия депутат от „Потами“ Спирос Данелис. \r\nВ същото интервю Бакояни заяви, че вероятно предсрочни парламентарни избори ще се проведат през март. \r\n*** Председателят на македонския парламент Талат Джафери подписа законите със забележка под черта, пише скопското издание  \"Независен\" . \r\nСблъсъкът между президента Георге Иванов и опозицията с парламентарното мнозинство във връзка със законите за ратифициране на Преспанския договор и използването на езици придоби ново измерение, след като тези два документа бяха окончателно публикувани в \"Държавен вестник\" - само с подписа на председателя Талат Джафери и един от заместник-генералните секретарите на парламента. Мястото, предвидено за подпис на държавния глава Георги Иванов, остава незаето, а вместо това се публикува бележка под линия, обясняваща, че държавният глава не е изпълнил конституционното си задължение - да подпише закон, който два пъти е бил приет от депутатите с необходимото мнозинство. \r\nСпоред съобщенията спорът относно влизането в сила на законите ще продължи и в съдебните институции, тъй като Иванов обяви за противоконституционно публикуването без  неговия подпис. Председателят на парламента Талат Джафери обаче не изключи възможността за започване на нова процедура за импийчмънт за Иванов, който според него нарушава конституцията през последните пет месеца от втория си президентски мандат. Управляващото мнозинство смята, че Иванов е нарушил Конституцията, като е отказал да подпише указите, за което прокуратурата е открила досъдебно производство, действайки по анонимни обвинения. От прокуратура в Скопие твърдят, че работят за установяване на фактите по този случай. \r\nЗаконът за използване на езиците предвижда, че във всички органи на държавната власт в Македония централните институции, публичните предприятия, агенциите, дирекциите, институциите и организациите, комисиите, юридическите лица, които извършват обществена дейност в съответствие със закона, официален език, освен македонският език и неговата азбука  е и езика на 20% от гражданите на Македония и тяхната азбука (албанската). \r\nДържавният вестник на Македония обясни, че двата закона са публикувани в съответствие с чл. 52, ал. 2 от Конституцията на Македония, съгласно които законите и другите нормативни актове се публикуват в \"Държавен вестник\" не по-късно от осем дни от датата на приемането им. Съответно в изявлението и във връзка с чл. 51, ал. 2 от Конституцията е посочено, че \"всеки е длъжен да спазва Конституцията и законите\" и тази институция, която е оправомощена със закон да публикува нормативните актове, изпълнява конституционното задължение. От публичното предприятие \"Държавен вестник\" се посочва, че дружеството действа професионално и няма да допусне намесата на политиците в неговата дейност и увреждане на неговата репутация, както и че за всеки опит за нарушаване на репутацията ще бъде образувано съответно съдебно производство. \r\n*** Проливният дъжд и силните ветрове предизвикаха хаос в Кипър - прекъсване на електричеството, преливане на реки, наводнени жилища и други щети на имущество, както и множество затворени пътища, пише кипърското англоезично издание  Cyprus Mail .  \r\nМного училища останаха затворени в сряда, тъй като екипите работеха за възстановяване на  електрозахранването, прекъснато през нощта. \r\nПротивопожарната служба съобщи за над 80 обаждания за помощ на острова, включително паднали дървета и наводнени жилища. Засега не се съобщава за сериозно пострадали хора. \r\nПовечето инциденти са съобщени в Лимасол, който през нощта е бил засегнат от силни ветрове. Говорителят на пожарната Андреас Кетис каза, че екипите им са отговорили на 37 повиквания, 13 за паднали дървета по обществените пътища. В някои случаи дърветата са паднали върху  автомобили, причинявайки щети, но без пострадали хора. \r\nЕкипите на електрическата компания (EAC) работеха през цялата нощ, за да възстановят електроснабдяването в засегнатите райони .", "date": "2019.01.16", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2019/01/16/2612712/haskovo-otkradnati-sa-metalni-parapeti-ot-avtomagistrala-maritsa-pri-km-43-km-49-i-km-52.html", "text": "Откраднати са метални парапети от автомагистрала „Марица“ при км 43, км 49 и км 52. Това съобщиха от  ОДМВР - Хасково . Кражбите са осъществени през изминалото денонощие. Сигналът е подаден в 10.00 часа на 112 в РУ - Димитровград. Съобщено е, че от надлез при километър 43+380 липсват два предпазни парапета. В РУ - Хасково е сигнализирано и за кражба на метални парапети с дължина 16 метра на надлез на км 49+300 край село Александрово. Също от надлез на км 52+820 в района на харманлийското с. Константиново са откраднати 12 пана от метални парапети. Кражбите са осъществени чрез демонтаж на съоръженията. По трите случая са образувани досъдебни производства.", "date": "2019.01.16", "title": "Хасково: Откраднати са метални парапети от автомагистрала „Марица“ при км 43, км 49 и км 52"}
{"url": "http://www.focus-news.net/news/2019/01/16/2612713/blagoevgrad-vsichki-25-obitateli-na-parka-za-tantsuvashti-mechki-v-belitsa-spyat-zimen-san.html", "text": "Всички 25 обитатели на Парка за танцуващи мечки в Белица вече спят зимен сън. Това съобщи за  Радио „Фокус“ – Пирин  Васил Мадолев, ръководител на екип в парка. Той съобщи, че от вече около седмица всички животни спят, включително малкото мече Рику, една от мечките, взети от Русе, и мечето Монти, които не са искали да заспят по-рано. „Миналата седмица температурите паднаха до около минус 13 градуса, наваля обилен сняг като всичко това стана причина мечките да се приберат и да заспят зимен сън“, каза още Мадолев. Той добави, че едва ли всички мечки ще изкарат дълъг зимен сън.  \r\n„Не вярвам, че всички мечки ще спят дълъг зимен сън, особено мечето Рику. Ако то изкара поне 10 дни, ще е голямо постижение, защото той е доста млад. Реално той не спи дълбок зимен сън като другите в дупка. Просто преди да навали снега си събра сухи листа между едни дървета, оформи ги като гнездо и сега лежи върху тях. Той е и с отворени очи, а когато минаваме тихо ни наблюдава“, обясни Мадолев. Той уточни, че въпреки това към момента Рико дори не иска храна, което е индикация за това, че е заспал лек зимен сън. \r\nЛивия НИНОВА", "date": "2019.01.16", "title": "Благоевград: Всички 25 обитатели на Парка за танцуващи мечки в Белица спят зимен сън"}
{"url": "http://www.focus-news.net/news/2019/01/16/2612705/maksim-petkov-nspv-ako-nyama-reaktsiya-na-iskaniyata-ni-protestat-na-18-fevruari-shte-bade-po-mashtaben-ot-tozi-v-bryuksel.html", "text": "Готови сме на 18 февруари да излезем на протест. Ако няма реакция от другата страна протестът ще бъде по-мащабен. Доста по-мащабен от този на колегите ни превозвачи в Брюксел. Това каза на пресконференция от Националния съюз на превозвачите- Варна, предаде репортер на  Агенция „Фокус“ . „Искаме да заострим вниманието на всички политици. Това не е насочено против правителството“, заяви той. „Кметове на 70 общини правят масово безобразие в повечето случаи“, коментира Петков. „Не искам да ставам пророк, но е ясно какво ще се случи след проверките по наши сигнали“, каза още Максим Петков. \r\nБиляна ИВАНОВА", "date": "2019.01.16", "title": "Максим Петков, НСПВ: Ако няма реакция на исканията ни, протестът на 18 февруари ще бъде по-мащабен от този в Брюксел"}
{"url": "http://www.focus-news.net/news/2019/01/16/2612716/stara-zagora-74-godishna-zhena-e-blasnata-ot-lek-avtomobil-v-radnevo.html", "text": "74-годишна жена е блъсната от лек автомобил в Раднево. Това съобщиха от  ОДМВР - Стара Загора . Сигналът за инцидента е подаден на 15 януари 2019 г. Установено е, че на паркинг на УМБАЛ - Раднево лек автомобил „Дачия\", управляван от 20-годишен младеж, при извършване на маневра е ударил 74-годишна жена от град Раднево. В резултат на удара жената е получила счупвания на дясното бедро и на лявата подколенница. Настанена е за лечение в МБАЛ „Тракия\" в град Стара Загора без опасност на живота. В РУ – Раднево е образувано досъдебно производство.", "date": "2019.01.16", "title": "Стара Загора: 74-годишна жена е блъсната от лек автомобил в Раднево"}
{"url": "http://www.focus-news.net/news/2019/01/16/2612715/nad-16-500-dushi-shte-zapochnat-rabota-po-natsionalniya-plan-po-zaetostta-prez-2019-g.html", "text": "Националният план за действие по заетостта през 2019 г. беше приет от Министерския съвет. В него се предвижда над 16 500 безработни да започнат работа по програми и мерки, а над 11 400 души да бъдат включени в обучения, за да станат по-конкурентоспособни на пазара на труда. Това съобщиха от  правителствената информационна служба . Броят на лицата включени в обучение ще се увеличи с 820 души или със 7,7% в сравнение с 2018 г. Предвидени са средства за курсове по ключови компетентности на 1000 заети лица в малки и микро предприятия. Финансирането на заложените дейности ще бъде в рамките на утвърдените средства от държавния бюджет за активна политика на пазара на труда - 73 млн. лв. \r\nТрудовите възнаграждения на включените в субсидирана заетост ще бъдат съобразени с минималната работна заплата, която от началото на 2019 г. е 560 лева при пълен работен ден. От 400 на 450 лв. се увеличава месечната субсидия за трудово възнаграждение за нает безработен по мерки от Закона за насърчаване на заетостта. При наемане на безработен с висше образование субсидията ще е 500 лв. \r\nОт 2019 г. се предвижда да се увеличи трудовото възнаграждение на младежите включени в програма „Старт на кариерата“ (от 600 лв. на 650 лв.), на младежките медиатори към общините (от 630 лв. на 680 лв.) и на психолозите и мениджърите на случай (от 650 лв. на 700 лв.). По-високи заплати ще получават и ромските медиатори със средно образование. Техните възнаграждения ще се повишат от 550 на 600 лв. Възнагражденията на ромските медиатори с висше образование по програма „Активиране на неактивни лица“ ще се увеличат от 600 лв. на 650 лв. \r\nУвеличават се средствата за подкрепена заетост на лица с трайни увреждания или от други групи в неравностойно положение, наети на несубсидирани работни места - от 500 лв. на 700 лв., както и ежедневните транспортни разходи свързани с обучението на безработните лица - от 10 лв. на 15 лв. \r\nПо регионалните програми за заетост на 28-те области се предвижда през 2019 г. работа да започнат 2000 безработни, а по проект „Красива България“ ще се осигури заетост на 200 души. \r\nВ резултат от реализирането на заложените действия, програми, проекти и мерки през 2019 г. се очаква безработицата да се понижи до 4.8%.", "date": "2019.01.16", "title": "Над 16 500 души ще започнат работа по Националния план по заетостта през 2019 г."}
{"url": "http://www.focus-news.net/news/2019/01/16/2612719/zamestnik-ministar-predsedatelyat-tomislav-donchev-shte-otkrie-balgaro-makedonski-biznes-forum-v-skopie.html", "text": "Заместник министър-председателят Томислав Дончев и вицепремиерът по икономическите въпроси на Република Македония Кочо Ангюшев ще открият Българо-македонски бизнес форум на 17 януари в Скопие. Това съобщиха от  Правителствената информационна служба . \r\nПредставители на над 50 български компании в сферата на минно-добивната индустрия, строителството, транспортната инфраструктура и логистиката, земеделието и хранителните продукти, биохраните и туризъма ще участват във форума. Целта на инициативата е създаване на благоприятни условия за развитие на двустранните търговско-икономически отношения, както и установяване на директните контакти между българските и македонските делови среди. \r\nВ делегацията на заместник министър-председателят Томислав Дончев ще бъдат заместник-министърът на икономиката Александър Манолев, заместник-министърът на туризма Любен Кънчев, изпълнителният директор на Изпълнителната агенция за насърчаване на малките и средните предприятия Бойко Таков, както и кметовете на Кюстендил, Дупница и Белица.", "date": "2019.01.16", "title": "Заместник министър-председателят Томислав Дончев ще открие Българо-македонски бизнес форум в Скопие"}
{"url": "http://www.focus-news.net/news/2019/01/16/2612710/ivaylo-konstantinov-nsap-ne-sme-sreshtu-spodelenite-patuvaniya.html", "text": "Не сме срещу споделените пътувания. Това каза на пресконференция изпълнителният директор на Националното сдружение на автобусните превозвачи Ивайло Константинов, предаде репортер на  Агенция „Фокус“ . „Датата за протест не е от 10, а поне от 15 години. Тогава са първите аларми, че има нередности“, коментира той. „Някои хора от „Автомобилна администрация“ са там от тогава и са „сивите кардинали“ в администрацията“, обяви Константинов. „Толкова ли не разбират, че решението е в една думичка, в дефинирането на търговските превози“, попита той. „Обяснението беше, че няма закон, от който да взаимстват текста. Ние или сме идиоти, или някои ни мисли за идиоти“, заяви Ивайло Константинов. „Не 140 малки селца са без обслужване, те вероятно са стотици, да не кажа хиляди“, каза още той. \r\nБиляна ИВАНОВА", "date": "2019.01.16", "title": "Ивайло Константинов, НСАП: Не сме срещу споделените пътувания"}
{"url": "http://www.focus-news.net/news/2019/01/16/2612723/sport-grigor-dimitrov-potvardi-uchastieto-si-na-turnira-v-akapulko.html", "text": "Григор Димитров потвърди участието си на турнира в Акапулко. Надпреварата на мексиканска земя се провежда в периода 25 февруари – 2 март. Сред заявилите участие играчи фигурират още Рафаел Надал, Стан Вавринка, Кевин Андерсън, Ник Кирьос, Джон Иснър и Александър Зверев. Хуан Мартин дел Потро пък ще получи „уайлд кард“ и също ще участва, ако и физическото му състояние позволява, разбира се. Именно Дел Потро през 2018 г. стана шампион в Акапулко, след като на финала победи Кевин Андерсън с 2-0 сета. \r\nГригор също е ставал шампион в на този турнир – през 2014 година.", "date": "2019.01.16", "title": "Спорт: Григор Димитров потвърди участието си на турнира в Акапулко"}
{"url": "http://www.focus-news.net/news/2019/01/16/2612706/valeri-simeonov-nfsb-kategorichno-ne-podkrepyam-predlozhenieto-na-gerb-da-se-opovestyavat-sotsiologicheski-prouchvaniya-v-izborniya-den.html", "text": "Категорично не подкрепям предложението на ГЕРБ да се оповестяват социологически проучвания в изборния ден. Това каза лидерът на НФСБ Валери Симеонов във връзка с предложението на ГЕРБ да отпадне забраната медиите да публикуват резултати от социологическите проучвания в изборния ден, предаде репортер на  Агенция „Фокус“ . „Едно такова предложение означава „Дайте да променим закона, за да угодим на нарушителите“. По тази логика трябва да направим закон, който ако има много убийства, да ги оправдава. Това, че СЕМ не си върши работата въобще, че се нарушава гадно, брутално законът и в деня на изборите и в деня преди изборите с измислените анкети, не означава, че не трябва да се налагат санкции. След като СЕМ не може да си свърши работата, нека по-добре променим закона в тази посока, те да носят отговорност за това, че не си вършат работата“, допълни Симеонов.  \r\nПо отношение на изборния процес Симеонов коментира, че никъде не е установил разминавания от протокола на секцията и протокола, който е публикуван от областната избирателна комисия. „Хората влизат с убеждение, подведени, с промито мислене, купени влизат и гласуват. Самият процес на гласуването не е укорим и манипулации не се вършат в секциите. Тези неща ставаха 90-те години и началото на 2000 г. Вече никой не ги прави“, заяви още Симеонов.   \r\nДеница КИТАНОВА", "date": "2019.01.16", "title": "Валери Симеонов, НФСБ: Категорично не подкрепям предложението на ГЕРБ да се оповестяват социологически проучвания в изборния ден"}
{"url": "http://www.focus-news.net/news/2019/01/16/2612718/prof-rumen-gechev-bsp-upravlyavashtite-pishat-nekrologa-na-balgarskata-aviatsiya.html", "text": "Управляващите пишат некролога на българската авиация. Това каза народният представител от ПГ на „БСП за България“ проф. Румен Гечев по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . „Вие сте написали срок на доставка 3 години. Уважаеми колеги вие като вземете това решение, нали знаете, че доставката на новия самолет, той сигурно ще е добър, той ще дойде след 5-6 години. В момента пишете некролога на българската авиация. Тя изнемогва. Летят само няколко МИГ-а от време навреме, поради недостиг на резервни части. Калпав е ремонтът на двигателите, който направихте, т.е. до 1-2 години тези самолети ще бъдат приземени,т.е. вие казвате, че 3-4 години България няма да има авиация, каза проф. Гечев. „Вие изцяло с това предложение нарушавате финансовата рамка. Освен това, уважаеми колеги, вие нарушавате принципа на конкуренцията. Чувах от колеги по медиите. Не мога да повярвам на това, което слушам, че това било процедура, а не конкуренция. Дами и господа, как не е конкуренция, като вие сте публикували в държавен вестник брой 51 сравнителна таблица. Това шегичка ли е. Вие се шегувате с Великобритания? Казвате това било процедура. Това е насилие на българския език. То всичко е процедура. Процедурата е конкурс, търгът е процедура. Преговори с потенциален продавач или купувач също е процедура. Вие сте написали, че процедурата е конкурс. Иначе вие защо правите методика?“, каза още проф. Гечев. Той обясни, че най-страшното е, че българското правителство се лишава от възможността да постигне най-добро качество при най-добра цена.  \r\nДеница КИТАНОВА", "date": "2019.01.16", "title": "Проф. Румен Гечев, БСП: Управляващите пишат некролога на българската авиация"}
{"url": "http://www.focus-news.net/news/2019/01/16/2612724/burgas-mezhdunarodniyat-proekt-za-avtorsko-dokumentalno-kino-kinedok-predstavya-na-17-yanuari-filma-zele-kartofi-i-drugi-demoni.html", "text": "Бургас. Международният проект за авторско документално кино „КИНЕДОК“ представя на 17 януари в Бургас филма „Зеле, картофи и други демони“ – Румъния, 2016 г. Това съобщиха от пресцентъра на  Община Бургас . Прожекцията е в зала „Петя Дубарова“ на Културен център „Морско казино“, ет. 1, от 18:30 часа. Входът е свободен. Varză, Cartofi și alți Demoniе с времетраене 60 мин, режисьор е Serban Georgescu. Копродукцията на Румъния и Германия разнищва сатирично-демоничната сага на земеделците от Източна Европа. В румънското село Лунгулету 1000 земеделци и техните трактори седят върху 100 000 тона зеле на местния пазар, чакайки купувачи. В края на деня или продават продукцията си за жълти стотинки, или я унищожават. Заинтригуван от идеята да купи 1 тон зеле само за 20 евро, Сербан решава да прекара една година в селото, обработвайки земя и търсейки изход от тази задънена улица. Кметът и някои селяни имат идеи и възможни решения. Но могат ли да надраснат страха си от колективно земеделие? Под формата на сатира на съвременната селскостопанска реалност в Европа, филмът разказва със самоирония от гледната точка на режисьора историята на едно село, заседнало между минало и настояще.", "date": "2019.01.16", "title": "Бургас: Международният проект за авторско документално кино „КИНЕДОК“ представя на 17 януари филма „Зеле, картофи и други демони“"}
{"url": "http://www.focus-news.net/news/2019/01/16/2612725/sergey-lavrov-rusiya-ne-mozhe-da-prieme-vlizaneto-na-bosna-i-hertsegovina-v-nato.html", "text": "Русия не може да приеме влизането на Босна и Херцеговина (БиХ) в НАТО. Това съобщи в сряда руският външен министър Сергей Лавров на голяма пресконференция относно резултатите от 2018 година, предава  TACC . \r\n\"Правилата, които се популяризират като цяло на Балканите, са доста опасни и отразяват намеренията  да бъдат вкарани в НАТО всички балкански страни възможно най-скоро\", отбеляза руският външен министър. \r\nТака Лавров припомни, че в Съединените щати от дълго време е имало доста критичен разговор за това, че Сърбия играе разрушителна роля и възпрепятства присъединяването на БиХ към НАТО. \"Става дума не за благосъстоянието на Република Сръбска, а за влизането й в НАТО – ето с това ние не можем да се съгласим. Това е манталитетът на миналото, на миналия век\", отбеляза министърът.  Юлиян Марков", "date": "2019.01.16", "title": "Сергей Лавров: Русия не може да приеме влизането на Босна и Херцеговина в НАТО"}
{"url": "http://www.focus-news.net/news/2019/01/16/2612726/volen-siderov-ataka-predlagam-da-pregovaryame-za-samoleti-s-vsyaka-darzhava-koyato-ima-oferti-kam-nas-i-s-ruskata-federatsiya.html", "text": "Предлагам да преговаряме за самолети с всяка държава, която има оферти към нас и с Руската федерация. Това каза лидерът на „Атака“ и председател на ПГ на „Обединени патриоти“ Волен Сидеров по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . По думите му няма значение дали министър-председателят е в пленарната зала или не, защото каквото му се възложи от парламетна, той трябва да го изпълнява. „Следваща точка, която предлагаме, е в тези преговори да взима участие Народното събрание - да излъчи по един представител от всяка една парламентарна група. Иначе ние какъв контрол имаме“, попита Сидеров. Лидерът на „Атака“ предложи, ако се спрем на самолети F-16, те да ни бъдат предоставени безвъзмездно, тъй като САЩ има полза от нашите военни бази. По думите му, ако се приеме решението, както сега е представено, политиците се фиксират, ограничават и предрешават вече една сделка, която не се знае дали е добра. „Има един фолклорен израз, че в България всички разбират от политика и от футбол“, коментира той и уточни, че всички разбират и от самолети. „Темата е да вземем решение да възложим на правителството да преговаря с правителството на САЩ за закупуване на точно определен самолет. Ние трябва да решим дали да възложим на правителството или да не му възлагаме. Всичко друго е патос, емоции“, каза още Сидеров. Той обясни, че САЩ и Русия имат президенти, които твърдят, че важно за държавите им е това, което е изгодно за тях.  „Ние имаме остър дефицит в Европа от лидери, които да казват, което изгодно за нас, за европейските държави, ще го правим. Кое е изгодно за България? Нека да гледаме сметките“, заяви още Сидеров. \r\nДеница КИТАНОВА", "date": "2019.01.16", "title": "Волен Сидеров, „Атака“: Предлагам да преговаряме за самолети с всяка държава, която има оферти към нас, и с Руската федерация"}
{"url": "http://www.focus-news.net/news/2019/01/16/2612720/ivaylo-konstantinov-nsap-izrazhodvame-60-ot-stoynostta-na-bileta-za-taksi-i-danatsi-za-da-izvarshvame-deynostta-si.html", "text": "Защото виждате в нас чорбаджии-изедници да кажа, че за да извършваме дейността си, реално разходваме 60% от стойността на билета за държавни такси и данъци. Това каза на пресконференция изпълнителният директор на Националното сдружение на автобусните превозвачи Ивайло Константинов, предаде репортер на  Агенция „Фокус“ . „Тук идва въпросът за мобилния пакет 2. Той означава до мен да се нареди колега от Франция, който може да бъде с автобус на 25 години, и да предложи цена от 0,80 лв. на дестинация на 100 км. с цел да убие бизнеса ми“, заяви той. „При мобилния пакет 2 общините без превози няма да са 140, а 260“, изтъкна Константинов. „Молим медиите за помощ, защото браншът загива“, каза още той.  \r\nБиляна ИВАНОВА", "date": "2019.01.16", "title": "Ивайло Константинов, НСАП: Изразходваме 60% от стойността на билета за такси и данъци, за да извършваме дейността си"}
{"url": "http://www.focus-news.net/news/2019/01/16/2612730/kyustendil-okrazhniyat-sad-potvardi-opravdatelna-prisada-sreshtu-polski-shofyor-na-tir-sblaskal-se-s-vlak-kray-selo-mursalevo.html", "text": "Окръжният съд в Кюстендил потвърди оправдателна присъда срещу полски шофьор на ТИР, сблъскал се с влак край село Мурсалево, предаде репортер на  Радио „Фокус” – Кюстендил . Мъжът е признат от Районен съд – Дупница за невинен по обвинение, че е нарушил правилата за движение по пътищата и по непредпазливост е причинил значителни имуществени вреди на електрическа мотриса, на железен път и съоръжения, както и на контактна мрежа. Решението е обжалвано от прокуратурата в Дупница на по-горна инстанция – Окръжен съд – Кюстендил, който потвърди постановената присъда.  \r\nСлучаят е от 11 декември 2014 година, когато около 19.00 часа на път Е-79 в района на село Мурсалево се свлича около 80 куб. метра скална маса, която изблъсква товарния автомобил върху разположената в близост железопътна линия, а ремаркето се запалва. Шофьорът и спътникът му успяват да излязат от кабината на камиона. В същото време по железопътната линия се движи влак, а машинистът, виждайки падналия на релсите камион, незабавно предприема екстремно задържане на влака, който независимо от това се ударил в товарния автомобил и спрял. Мотрисата се запалила. Машинистът и началник-влакът успяват да евакуират всички пътници, без да пострадат. Решението на съда в Кюстендил не подлежи на обжалване. \r\nВенцеслав ИЛЧЕВ", "date": "2019.01.16", "title": "Кюстендил: Окръжният съд потвърди оправдателна присъда срещу полски шофьор на ТИР, сблъскал се с влак край село Мурсалево"}
{"url": "http://www.focus-news.net/news/2019/01/16/2612721/plovdiv-tridnevna-gripna-vakantsiya-e-obyavena-v-selo-popovitsa-49-e-dostignal-broyat-na-otsastvashtite-uchenitsi-na-15-yanuari.html", "text": "Тридневна грипна ваканция е обявена в село Поповица, Община Садово. Това съобщи за  Радио „Фокус” - Пловдив  кметът на Садово Димитър Здравков. Прекратяването на учебните занятия е обявена с негова заповед и касае дните до 18 януари, включително. Учениците от  Основно училище „Христо Ботев“ в Поповица трябва да са на училище в понеделник – 21 януари. Със ситуацията е запознато и Регионалното управление на образованието в Пловдив. До тази заповед се стига след информация, че се покачва броят на заболелите сред децата пред последните три дни. „Информацията под формата на докладна бе подадена вчера в Общината от зам.-директора на училището”, каза Здравков. В нея се казва, че на 13 януари са отсъствали 28% от учениците, на 14 януари – 37 %, а вчера броят им е достигнал 49 % от всички ученици. Болна е и директорката на училището, както и трима учители и трима души от персонала. \r\nЗасега няма информация от другите учебни заведения на територията на община Садово за броя на отсъстващи по болест ученици. \r\nЦветана ТОНЧЕВА", "date": "2019.01.16", "title": "Пловдив: Тридневна грипна ваканция е обявена в село Поповица, 49 % е достигнал броят на отсъстващите ученици на 15 януари"}
{"url": "http://www.focus-news.net/news/2019/01/16/2612731/dzhumhuriet-parvo-izyavlenie-na-rusiya-za-zonata-za-sigurnost-v-siriya-da-e-v-interes-na-vsichki-sasedi-v-rayona.html", "text": "По отношение на постигнатото споразумение между Турция и САЩ за създаване на специална „зона за сигурност” в Северна Сирия, пристигна е първото официално изявление от Москва, информира електронното издание на вестник „Джумхуриет”. Министърът на външните работи на Русия Сергей Лавров заяви, че въпросната зоната задължително трябва да бъде в интерес на сигурността и интересите на всички съседи на Сирия, включително и на самата Турция, посочва още „Джумхуриет”.  Георги Димов", "date": "2019.01.16", "title": "„Джумхуриет”: Първо изявление на Русия за „зоната за сигурност” в Сирия – да е в интерес на всички съседи в района"}
{"url": "http://www.focus-news.net/news/2019/01/16/2612714/andrey-kovachev-enpgerb-vcherashnoto-reshenie-na-britanskiya-parlament-za-brekzit-pokaza-che-politikata-na-tereza-mey-i-na-neynite-predshestvenitsi-dovede-do-zadanena-ulitsa.html", "text": "Вчерашното решение на британския парламент за Брекзит показа, че политиката на Тереза Мей и на нейните предшественици доведе до задънена улица. Това каза евродепутатът Андрей Ковачев от ЕНП/ГЕРБ в интервю за  Агенция „Фокус“ . \r\n„Вчерашното решение на британския парламент за неподкрепа на споразумението за Брекзит означава, че политиката не само на Тереза Мей, но предимно и на нейните предшественици доведе до тази задънена улица - Великобритания да не знае какво иска. Защото все пак две години правителството на Тереза Мей обсъждаше това споразумение с Европейския съюз. Тя го подписа, останалите 27 страни-членки също се съгласиха и сега виждаме, че Мей претърпя поражение в парламента. В същото време има голямо мнозинство в британския парламент, което е срещу това Великобритания да излезе от ЕС без никакво споразумение - такова „диво излизане“ без никаква уговорка с ЕС“, заяви Ковачев. \r\nТой посочи, че остава и третият вариант – да има нов референдум. „И в крайна сметка ако на един такъв нов референдум мнозинството от гражданите на Великобритания преосмисли своето отношение към ЕС, базирано вече на информация, а не на дезинформация и на див популизъм, какъвто се ширеше от устата на Джонсън и на тези, които после захвърлиха Тереза Мей сама да се оправя с хаоса, който сами създадоха, то е възможно е Великобритания да остане в ЕС. Аз подписах едно отворено писмо заедно със сто евродепутати, с което призоваваме гражданите на Великобритания за това да останат в ЕС и заявяваме, че ще ги приветстваме отново в семейството на европейските народи“, каза още евродепутатът. \r\nЦветилена СИМЕОНОВА Пълния текст на интервюто четете по-късно в „Мнение“", "date": "2019.01.16", "title": "Андрей Ковачев, ЕНП/ГЕРБ: Вчерашното решение на британския парламент за Брекзит показа, че политиката на Тереза Мей и на нейните предшественици доведе до задънена улица"}
{"url": "http://www.focus-news.net/news/2019/01/16/2612733/shandor-chani-banka-otp-banka-dsk-shte-prodalzhi-da-osiguryava-kachestveno-vsichki-uslugi-i-sled-obedinenieto-s-ekspresbank-vsichki-klienti-shte-badat-dovolni.html", "text": "Банка ДСК ще продължи да осигурява качествено всички услуги и след обединението ѝ с Експресбанк, всички клиенти ще бъдат доволни. Това каза на пресконференция Шандор Чани, председател на УС и главен изпълнителен директор на Банка ОТП, предаде репортер на  Агенция „Фокус“ . „От 2003 г. сме в България, когато закупихме ДСК. Тогава не бяха лесни обстоятелствата. Двете банки, които се бореха за ДСК и дадоха оферти, имаха големи атаки от страна на различните медии, които бяха организирани от нашата конкуренция – казваше се, че ОТП не е сигурна и е под руско влияние. И се радвам, че тогавашното правителство взе решение ние да бъдем победители. Смятам, че в последните 13 години се оказа, че решението правилно. ДСК се разви много, осигурява отлични услуги. ДСК е стабилна от гледна точка на капитала и на ликвидността и затова спомогна фактът, че ОТП е една от най-стабилните банки в ЕС“, каза още Чани. Той посочи, че е приключил и стрестестът, организиран от ЕП, който е показвал, че ЕТП е на 9 място.  \r\n„Горди сме, че през 2008 г. в цяла Европа имаше финансова криза, но ОТП работеше така, че не ни беше необходим никакъв допълнителен капитал. ОТП е една консервативна банка, която няма скелети в гардероба. Понастоящем Банка ОТП е в 9 страни и е сигурно, че ще влезем и в още 3. И мога да кажа, че навсякъде нашите банки работят както трябва. Капиталът ни е 50 млрд. евро и на базата на отчетите печалбата ни надвишава 1 млрд. евро. Ние сме единствената банка, чийто курс в борсата надхвърля курса преди 2008 г. Ако гледаме балансовата стойност към борсовата стойност – много европейски банки работят с много по-слаби резултати. Имаме над 18 млн. клиенти в региона с 4 хиляди банкомата и 36 хиляди служители“, каза още той и посочи, че стабилността на ОТП е била много добре оценена от инвеститорите. \r\n„Развитието ни показва много добър тренд – ОТП е активна във всяка една област. Имаме голям напредък при въвеждането на новостите в банковите сектори, картите са вече един стар продукт при нас, като модерното е мобилното банкиране. И при него сме на предни позиции и се стремим непрекъснато да продаваме по онлайн каналите. Смятаме, че ще продължим да осигуряваме качествено всички услуги чрез ДСК и след обединението с Експресбанк в България и всички клиенти ще бъдат доволни. Ние се стремим да бъдем най-голямата банка в България. Имаме опит в обединението на банки“, заяви още Чани. \r\nЦветилена СИМЕОНОВА", "date": "2019.01.16", "title": "Шандор Чани, Банка ОТП: Банка ДСК ще продължи да осигурява качествено всички услуги и след обединението ѝ с Експресбанк, всички клиенти ще бъдат доволни"}
{"url": "http://www.focus-news.net/news/2019/01/16/2612717/ventseslava-genova-ruo-varna-oshte-chakame-reshenie-za-obyavyavane-na-gripna-vakantsiya-v-srednoto-uchilishte-v-dalgopol.html", "text": "Все още не е взето решение за обявяване на грипна ваканция в Средното училище „Св. Климент Охридски“ в Дългопол, където броят на учениците, отсъстващи по болест, е достигнал 35 %. Това съобщи за  Радио „Фокус“ – Варна  директорът на Регионалното управление на образованието (РУО) във Варна Венцеслава Генова. По думите й в учебното заведение се провеждат занятия. По-късно през деня, обаче, трябва да стане ясно дали кметът на Дългопол ще издаде заповед за обявяване на грипна епидемия и спиране на занятията.  \r\nПо информация на Венцеслава Генова до вчера болните ученици в СУ „Св. Климент Охридски“ в гимназиален и прогимназиален курс са били 28 %, а тези от 1 до 4 клас – 35 % . „С оглед на данните има основания за обявяване на грипна ваканция. Заболеваемостта е притеснително висока“, допълни директорът на РУО – Варна. Тя уточни, че не е получавала информация от други учебни заведения на територията на областта за толкова висок брой на отсъстващите деца. По-късно през деня предстои да стане ясно дали утре ще заседава комисията по грипа към Регионалната здравна инспекция. \r\nДиана СТОЕВА", "date": "2019.01.16", "title": "Венцеслава Генова, РУО-Варна: Още чакаме решение за обявяване на грипна ваканция в средното училище в Дългопол"}
{"url": "http://www.focus-news.net/news/2019/01/16/2612728/magdalena-miltenova-bssit-na-18-fevruari-shte-preustanovim-prevozite-v-tsyalata-strana.html", "text": "На 18 февруари ще преустановим превозите в цялата страна. Този път няма да излезем, за да видите, че имаме 200 автобуса. Това каза на пресконференция председателят на Браншовия съюз за стопанска инициатива в транспорта (БССИТ) Магдалена Милтенова, предаде репортер на  Агенция „Фокус“ . „Нямаме никаква друга алтернатива, за да може обществото да разбере, че наистина имаме проблем“, заяви тя. „Съгласно закона нямаме право да преустановим превозите, но както институциите не спазват закона, ще си позволим и ние да не го спазваме“, коментира Милтенова. В отговор на въпрос, ще има ли увеличение на цената на билета, ако исканията на превозвачите не бъдат изпълнени, тя уточни: „Неминуемо там, където няма сключени договори, най-вероятно ще има увеличение на цените на билетите“. „Очакваме да бъде направена работна група, да се включат всички институции и администрации, и да започне решаването на проблемите ни“, изтъкна Магдалена Милтенова и уточни, че срокът за работната група е месец. „Това са проблеми, които могат да се решат в кратък срок“, коментира тя.  \r\nИзпълнителният директор на Националното сдружение на автобусните превозвачи Ивайло Константинов допълни: „По темата ще вземат участие всички превозвачи, и тези, които не са членове на Конфедерацията на автобусните превозвачи“. „Проблемът касае 100% от бранша. Потвърждението е, че всички ще вземат участие в евентуален протест“, заяви той. Магдалена Милтенова обяви: „На последния протест бяхме над 2000 автобуса. На 18 февруари ще бъдем много повече, ще се включат всички“.  \r\nБиляна ИВАНОВА", "date": "2019.01.16", "title": "Магдалена Милтенова, БССИТ: На 18 февруари ще преустановим превозите в цялата страна"}
{"url": "http://www.focus-news.net/news/2019/01/16/2612732/lilyana-pavlova-rumaniya-startira-evropredsedatelstvoto-v-ne-leki-vremena-no-az-gi-pozdravyavam-zashtoto-veche-provedoha-parvite-trialozi.html", "text": "Аз пожелавам от сърце успех на Румъния, защото тя стартира в не леки времена, но аз ги поздравявам, защото вече проведоха първите триалози и не си губят времето, независимо, че имаше коментари дали е готова или не Румъния за Европейското председателство. Това каза Лиляна Павлова, министър за Българското председателство на Съвета на ЕС (2017-2018),  по време на дискусия по повод началото на първото председателство на Румъния на Съвета на ЕС в Дома на Европа, предаде репортер на  Агенция „Фокус“ . „Само заедно може да успеем в тези не леки времена, в които се намира Европа, ние можем да сме успешни. 2019 година се очертава като ключова година за Европа, за това да съхраним европейските принципи и европейските ценности“, заяви Лиляна Павлова, като напомни, че предстоят европейски избори, за които вярва, че този път ще са много различни. „Във времената, в които се намираме, те създават пред нас една голяма отговорност - да съхраним и запазим Европа, такава, каквато тя е създадена, защото все повече въпросителни имаше и се задаваха, за това каква е Европа и каква Европа искаме, как Европа по по-добър начин да защити интересите на своите граждани, къде успя и къде не, както и къде още сме длъжници всички ние на гражданите“, подчерта Павлова като посочи, че именно за това всяко едно европейско председателство е  предизвикателство за съответната държава. „Такова ще бъде и за Румъния. Аз имах възможността да чуя ясната заявка за готовността им. Важно е, също така, да се запази единството и да се работи професионално, защото много малко време остава до европейските избори, а има много работа, която трябва да бъде свършена“, каза още Павлова. \r\nИрина ИВАНОВА", "date": "2019.01.16", "title": "Лиляна Павлова: Румъния стартира европредседателството в не леки времена, но аз ги поздравявам, защото вече проведоха първите триалози"}
{"url": "http://www.focus-news.net/news/2019/01/16/2612736/odobreni-sa-promeni-v-ustroystveniya-pravilnik-na-ministerstvoto-na-mladezhta-i-sporta.html", "text": "Правителството одобри промени в Устройствения правилник на Министерството на младежта и спорта. Това съобщиха от  правителствената информационна служба . \r\nИзмененията са свързани с новия Закон за физическото възпитание и спорта, в сила от 18.01.2019 г. и с Наредбата за структурата и минималната численост на инспекторатите, реда и начина на осъществяване на дейността им и взаимодействието със специализираните контролни органи, в сила от 01.01.2019 г. \r\nПредлага се промяна в структурата, числеността и наименованията на структурни звена на министерството с цел ефективност и ефикасност в изпълнение на дейностите в администрацията.", "date": "2019.01.16", "title": "Одобрени са промени в Устройствения правилник на Министерството на младежта и спорта"}
{"url": "http://www.focus-news.net/news/2019/01/16/2612729/dha-novo-prochistvane-na-turskata-armiya-ot-gyulenisti-tozi-pat-arestite-sa-v-istanbul.html", "text": "Главната републиканска прокуратура в Истанбул е издала заповеди за задържане на 33 души в рамките на разследване за проникването на т.нар. „Терористична организация на гюленистите/Паралелна държавна структура (ФЕТО/ПДС)” в турската армия, предаде информационната агенция ДХА. От тях 21 души са военни, включително шестима на действителна служба. Сред останалите 12 души има трима полицейски служители и трима учители.  \r\nМеждувременно в Анкара са издадени заповеди за задържане на заподозрени като „гюленисти” 9 души в технологична фирма; четирима от тях вече са заловени, посочва още ДХА.  Георги Димов", "date": "2019.01.16", "title": "ДХА: Ново прочистване на турската армия от „гюленисти” – този път арестите са в Истанбул"}
{"url": "http://www.focus-news.net/news/2019/01/16/2612734/svilen-cheshmedzhiev-natsionalen-koordinator-na-prebroyavaneto-tri-pati-poveche-vodolyubivi-ptitsi-sa-nablyudavani-po-vreme-na-43-to-srednozimno-prebroyavane.html", "text": "Три пъти повече водолюбиви птици са наблюдавани по време на 43-то среднозимно преброяване на зимуващите водолюбиви птици сравнено с 2018 година. Това съобщи за  Радио „Фокус“ – Велико Търново  Свилен Чешмеджиев, национален координатор на преброяването и координатор на офиса на Българското дружество за защита на птиците в Свищов. По думите му по-големия брой се дължи на по-ниските температури тази година в сравнение с предходното. 42-то за България среднозимно преброяване на водолюбивите птици се проведе в дните от 11 до 13 януари. В момента са обработени над 90% от резултатите. Екипите са установили около 400 000 индивида, които зимуват в България. Най-интересните наблюдения са направени по поречието на река Дунав и по Черноморското крайбрежие. Установени са около 120 000 големи белочели гъски и 3 500 червеногуши гъски, които са световнозастрашени.  Край Бургас са наблюдавани тръноопашати потапници, както и кадифени потапници и ушати гмурци. Трите най-наблюдавани видове са зеленоглавата патица, обикновената лиска и големият корморан. Отчетена е висока численост на големия гмурец и зимното бърне, както и на кафявогалвата потапница, която е световно застрашена. \r\nНадежда КРЪСТЕВА", "date": "2019.01.16", "title": "Свилен Чешмеджиев, национален координатор на преброяването: Три пъти повече водолюбиви птици са наблюдавани по време на 43-то среднозимно преброяване"}
{"url": "http://www.focus-news.net/news/2019/01/16/2612735/magdalena-miltenova-bssit-shte-preustanovim-prevozite-zashtoto-veche-ne-mozhem-da-se-izdarzhame-i-da-otgovorim-na-iziskvaniyata-na-patnitsite.html", "text": "Ако не бъдат изпълнени исканията ни, последствията за бизнеса са сериозни. Ще преустановим превозите, принудително или не, под формата на протест, защото вече не можем да се издържаме. Не можем да отговорим на изискванията на пътниците и на общините. Това каза пред журналисти след пресконференция председателят на Браншовия съюз за стопанска инициатива в транспорта (БССИТ) Магдалена Милтенова, предаде репортер на  Агенция „Фокус“ . „Нерегламентираният превоз обхваща вече около 70% от редовните превози. Вече почти пред всеки автобус се движи нерегламентиран транспорт. Загубите, които понасяме, са огромни“, посочи тя. „Ако за пореден път нашият бранш бъде неглижиран и нещата не се случат по начина, по който би трябвало, няма да имаме друг избор, освен на 18 февруари да обявим безсрочни протестни действия“, заяви Милтенова. „Всеки превозвач, извършващ обществен превоз на пътници по редовни автобусни линии, ще се присъедини към протеста ни. Може би, много малка част от хората няма да го направят и то под натиск от страна на общините или на конкретни ръководства“, обяви тя. „Ще подкрепим всеки превозвач, поставен под натиск, за да не се присъедини към протеста“, допълни Магдалена Милтенова. „Разбирате какви ще бъдат последствията за хората, ако транспортът бъде преустановен. Ще настъпи хаос“, коментира тя. „На 18 февруари ще преустановим превозите. Няма да бъдат събирани автобуси и ситуирани на определени места“, поясни Милтенова. „Около 15 хил. са автобусите, които работят в страната и са лицензирани. Не е необходимо да доказваме, че имаме превозни средства, а че имаме сериозен проблем, от който страдат и пътуващите и трябва да бъде решен“, каза още тя. \r\nБиляна ИВАНОВА", "date": "2019.01.16", "title": "Магдалена Милтенова, БССИТ: Ще преустановим превозите, защото вече не можем да се издържаме и да отговорим на изискванията на пътниците"}
{"url": "http://www.focus-news.net/news/2019/01/16/2612740/pravitelstvoto-prie-natsionalen-plan-za-deystvie-za-nasarchavane-na-ravnopostavenostta-na-zhenite-i-mazhete-2019-2020-g.html", "text": "Повишаването на участието на жените на пазара на труда и намаляването на разликите между половете в заплащането и доходите са сред основните приоритети в Националния план за действие за насърчаване на равнопоставеност на жените и мъжете за периода 2019-2020 г., който беше одобрен от правителството. Това съобщиха от  правителствената информационна служба . Сред останалите приоритетни области са борбата с насилието, основано на пола, защита и подкрепа на жертвите, както и насърчаването на равенството в процесите на взимане на решения. \r\nПланирани са и мерки за по-добро съвместяване на професионалния и личния живот на родители с малки деца и предоставяне на заетост на безработни чрез полагане на грижи за деца. Планът включва и дейности за насърчаване на работодателите да наемат на работа безработни самотни родители (осиновители) и/или майки (осиновителки) с деца до 5-годишна възраст. \r\nПредвижда се да се проведат кампании за повишаване на чувствителността на обществото срещу насилието, основано на пола, и за по-доброто разбиране на ролята на институциите в борбата срещу него.", "date": "2019.01.16", "title": "Правителството прие Национален план за действие за насърчаване на равнопоставеността на жените и мъжете 2019-2020 г."}
{"url": "http://www.focus-news.net/news/2019/01/16/2612738/violina-marinova-dsk-slivaneto-na-dsk-i-ekspresbank-shte-ima-golyam-polozhitelen-efekt-za-bankoviya-sektor-v-balgariya.html", "text": "Сливането на ДСК и Експресбанк ще има голям положителен ефект за банковия сектор в България. Това каза на пресконференция Виолина Маринова, председател на УС и главен изпълнителен директор на Банка ДСК, предаде репортер на  Агенция „Фокус“ . \r\n„От 2003 г. ДСК е в семейството на Банка ОТП, а днес и Експресбанк се присъединява. Това са две банки, които ще допринесат за банковия сектор в България чрез подобряване на услугите“, заяви Маринова. \r\nТя посочи, че сливането е голям положителен ефект за клиентите. „То ще им даде възможност да използват различните канали – както клоновата мрежа, така и мобилното банкиране и интернет банкирането. Ние като ръководство на банката поемаме ангажимент да осигурим плавен процес на интеграция и да уведомяваме нашите клиенти за ключовите промени при сливането на двете банки. На този етап за клиентите няма да има промяна – двете банки ще функционират като самостоятелни юридически субекти“, каза още Маринова и посочи, че през 2020 г. ще приключи процесът по интеграция.  \r\n„Експресбанк ОТП Груп ще е новото име на Експресбанк. Смятам, че  това е много хубаво нещо за цялата икономика и за стабилността на цялата система, защото и двете банки са стабилни, с добри финансови резултати и с добри показатели, а това е полезно и за корпоративните клиенти, и за гражданите. Банка ДСК е доказала през годините, че е прозрачна, открита и стабилна като банка и това ще продължи и в бъдеще“, каза Маринова. \r\nЦветилена СИМЕОНОВА", "date": "2019.01.16", "title": "Виолина Маринова, ДСК: Сливането на ДСК и Експресбанк ще има голям положителен ефект за банковия сектор в България"}
{"url": "http://www.focus-news.net/news/2019/01/16/2612743/stefan-radev-kmet-na-sliven-obshtinata-shte-zavarshi-nyakolko-golemi-proekta-tazi-godina.html", "text": "Общината ще завърши няколко големи проекта тази година. Това съобщи пред  Радио „Фокус“ – Сливен  кметът Стефан Радев. По думите му тази година ще бъде завършено санирането на над 50 жилищни блока. Радев добави, че с поставянето на нови спирки ще приключи проектът за интегриран градски транспорт. Според него ще бъдат изградени и километри велоалеи. „Община Сливен се надява и два големи пътя – бул. „Панайот Хитов“ и улица „Раковски“ да станат общински. Вече е изпратено искането, очаква се становището на АПИ и решение на Министерски съвет\", посочи Стефан Радев. \r\nТази година ще приключи ремонтът на четири детски градини, а Община Сливен се надява да ремонтира и още една – „Звездица“ в кв. „Даме Груев“. \r\nОчаква се да приключи ремонтът на спортна зала „Асеновец“. Според Радев Общината се ангажира с ремонта и поддръжката на басейна в 12-о училище. \r\nЛюдмила ЙОРГОВА", "date": "2019.01.16", "title": "Стефан Радев, кмет на Сливен: Общината ще завърши няколко големи проекта тази година"}
{"url": "http://www.focus-news.net/news/2019/01/16/2612742/sport-grigor-dimitrov-e-v-tretiya-krag-na-australian-open.html", "text": "Григор Димитров победи Пабло Куевас с 3:1 сета и ще играе в третия кръг на Australian Open. Българинът спечели с 6:3 първия сет, но отстъпи втория на уругваеца, който го взе след тайбрек. В третия сет Димитров успя да пробие подаването на Куевас и затвори сета с 6:3. В четвъртия сет най-добрият български тенисист успя да пробие при 5:5 гейма, след което спечели подаването си и мача. \r\nСледващият съперник на Григор Димитров е 29-годишният Томас Фабиано № 102 в световната ранглиста. Италианецът отстрани младия американец Райли Опелка в пет сета, а мачът беше завършен в новия тайбрек до 10 точки.", "date": "2019.01.16", "title": "Спорт: Григор Димитров е в третия кръг на Australian Open"}
{"url": "http://www.focus-news.net/news/2019/01/16/2612741/n-pr-yon-galya-osnovnoto-predizvikatelstvo-za-balgariya-po-vreme-na-evropredsedatelstvoto-byaha-zapadnite-balkani-zatova-nie-shte-prodalzhim-da-rabotim-v-tazi-nasoka.html", "text": "Основното предизвикателство за България по време на европредседателството бяха Западните Балкани, затова ние ще продължим да работим в тази насока. Това съобщи посланикът на Румъния в България Н. Пр. Йон Гъля по време на дискусия по повод началото на първото председателство на Румъния на Съвета на ЕС в Дома на Европа, предаде репортер на  Агенция „Фокус“ . „Румънското председателство има намерение да надгражда от българското и австрийското“, заяви посланикът на Румъния в България. Той благодари на Лиляна Павлова за подкрепата и за обмена на опит, свързан с подготовката на председателството.  Н. Пр. Йон Гъля определи председателството на България като успешно. \r\nИрина ИВАНОВА", "date": "2019.01.16", "title": "Н. Пр. Йон Гъля: Основното предизвикателство за България по време на европредседателството бяха Западните Балкани, затова ние ще продължим да работим в тази насока"}
{"url": "http://www.focus-news.net/news/2019/01/16/2612722/kristian-vigenin-za-samoletite-nyama-da-podpishem-prazen-chek-tavanat-za-balgariya-e-18-mlrd-lv.html", "text": "Няма да подпишем празен чек. Таванът за България е 1.8 млрд. лв. Това заяви в пленарна зала секретарят на ПГ на „БСП за България\" Кристиан Вигенин за закупуването на самолетите, съобщиха от пресцентъра на  НС на БСП . Той обясни, че БСП не е изразявала предпочитания към определен самолет, а е настоява единствено изборът да отговаря на нуждите на ВВС и на изискванията, приети от НС. Вигенин изтъкна, че БСП подкрепя модернизацията на Българската армия. „Вие обаче искате да подпишем празен чек на правителството, в противоречие на решение на НС, утвърждаващо задължителни изисквания. БСП не може да подкрепи това”, обърна се социалистът към управляващите. По думите му има няколко причини левицата да не подкрепя това искане - отклоняването от изискванията, приети от НС, е отклоняване от интересите и възможностите на България; процедурата, планирана като прозрачен процес, завършва с привкус на бързане, външен натиск и трансформиране на процеса от изисквания, на които кандидатите трябва да отговорят, на изисквания от единия кандидат, на които България трябва да отговори; БСП не приема игрите със стотици милиони в името на неясно формулирани ползи. „Дали сме съгласие за таван от 1.8 млрд. лв. и няма да отстъпим от него, защото България не може да си позволи да похарчи повече”, заяви той и допълни, че правителството само се поставя в слаба позиция, допускайки отстъпление от тази сума. По думите му всички действия на правителството и мнозинството, от първия ден, са били насочени към постигане на този резултат. \r\nКристиан Вигенин коментира, че трудността си да мотивират направения избор с технически изисквания е принудила управляващите да извадят политическите аргументи - да закупим въоръжение от партньор в НАТО, да утвърждаваме стратегическото партньорство със САЩ и това, че съседните страни ползват същите самолети. „Тези аргументи важаха и преди началото на процедурата. Ако резултатът е бил предрешен, защо разигравахме останалите партньори и компании\", попита той и подчерта, че с  действията си управляващите поставят и партньорите от САЩ в неловко положение. „Остава въпросът- дали, ако бе отменена рамката преди процедурата, нямаше да има и други партньори от НАТО, които да направят предложения, може би и по-изгодни”, обясни той.  \r\nКристиан Вигенин заяви, че НАТО е организация, която ще продължи да съществува, но се променя и не е организацията от преди няколко години. По думите му все по-видими стават противоречията между САЩ и ЕС. „Ние не искаме тези противоречия и държим на трансатлантическата връзка, но те са породени от днешното американско ръководство”, заяви той. По думите му са  видими  намеренията и желанието на САЩ да инвестират в двустранни отношения, а не в многостранни формати. „Включително и заради това, ЕС ускорява усилията си да изгражда убедителна обща политика за сигурност и отбрана и да развива собствени отбранителни способности, обсъжда се и възможността за създаване на европейска армия.  Днес няма страна членка, която да не подкрепя тази посока на развитие. Единственият спор е, по-скоро, дали тези способности да са допълващи НАТО или да се развиват паралелно”, коментира той.  \r\nКристиан Вигенин каза, че БСП не еднократно е подчертавала, че държи на стратегическите отношения със САЩ. \"Ние имаме намерение техният всеобхватен характер  да се развива и да не се свежда само до военно сътрудничество. Според него, ако България също е разглеждана като такъв важен партньор от САЩ, ако дългосрочното сътрудничество в тази сфера е важно за тях, преговорите ще протекат по такъв начин, че резултатите да не се отклоняват от изискванията, приети от българския парламент. „Ако договорът, който бъде представен за ратификация, отговаря на изискванията, които сме приели, ние ще подкрепим ратификацията на този договор. Ако се отклонява обаче от тях, каквито са индикациите, ние няма как да продължим подкрепата си. Българският парламент трябва да бъде уважаван и не може да бъде разиграван по този начин”, заключи Кристиан Вигенин. \r\n„Ние ще подкрепим мандата за водене на преговори. Не подкрепяме отклоняването от задължителните условия в рамката“, заяви  народният представител от ПГ на „БСП за България“ Славчо Велков . Според него там, където свършва популизмът, започва лобизмът. „Ние не сме тук да слушаме достойнства и недостатъците на определен тип самолети. Обсъждаме предложения на МС за отклоняване от задължителните условия. Кажете каква е рамката“, призова той. По неговите думи една голяма част от Комисията по отбрана не е чела доклада на политико-военната група, изводите и мненията в него. Той призова да се направи справка колко самолета F-16 са излетели на парада в Румъния. И отговори - нула.", "date": "2019.01.16", "title": "Кристиан Вигенин за самолетите: Няма да подпишем празен чек, таванът за България е 1.8 млрд. лв."}
{"url": "http://www.focus-news.net/news/2019/01/16/2612744/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са мокри. Пътят е проходим при зимни условия. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2019.01.16", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2019/01/16/2612746/pravitelstvoto-opredeli-novo-vaznagrazhdenie-na-izpalnitelniya-direktor-na-nap.html", "text": "Министерският съвет реши да бъде увеличена основната месечна заплата на изпълнителния директор на Националната агенция за приходите (НАП) Галя Димитрова на 5 000 лева. Това съобщиха от  правителствената информационна служба . При формиране на основната месечна заплата е отчетен водещият принос на изпълнителния директор за успешното изпълнение на основните стратегически и оперативни цели на НАП за 2018 г., свързани със събираемостта на приходите, доброволното изпълнение на задълженията и предоставяните електронни услуги. \r\nУвеличението е свързано и с повишаването на разходите за персонал в бюджетните организации, считано от 01.01.2019 година.", "date": "2019.01.16", "title": "Правителството определи ново възнаграждение на изпълнителния директор на НАП"}
{"url": "http://www.focus-news.net/news/2019/01/16/2612747/sliven-s-poklonenie-na-pl-17-ti-yanuari-shte-badat-otbelyazani-141-godini-ot-osvobozhdenieto-na-grada.html", "text": "С поклонение на пл. „17-ти януари“ ще бъдат отбелязани 141 години от освобождението на града от османско иго. Това съобщиха от пресцентъра на  Община Сливен . Честването ще се състои на 17 януари. Организатори са Община Сливен, Сливенска митрополия и Военно формирование 22 220. Ритуалът поклонение ще се проведе от 11.00 часа на морената на пл. „17-ти януари“ в кв. „Клуцохор“.  \r\nЩе бъдат отслужени заупокойна молитва в памет на загиналите и благодарствен молебен по повод освобождението на Сливен. Ще бъдат поднесени венци и цветя в знак на признателност в памет на героите, отдали живота си за свободата на Сливен. В 12.00 часа ще бъдат поднесени цветя на бюст-паметника на генерал Михаил Дмитриевич Скобелев, намиращ се на бул. „Ген. Скобелев“.", "date": "2019.01.16", "title": "Сливен: С поклонение на пл. „17-ти януари“ ще бъдат отбелязани 141 години от освобождението на града"}
{"url": "http://www.focus-news.net/news/2019/01/16/2612739/gen-konstantin-popov-gerb-ako-govorim-natsionalno-otgovorno-i-poemem-obeshtaniya-kam-armiyata-i-vvs-shte-tryabva-da-podkrepim-predlozhenieto-za-pregovori-za-f-16.html", "text": "Ако говорим национално отговорно и поемем обещания към армията и ВВС, ще трябва да подкрепим предложението за преговори за F-16 . Това каза ген. Константин Попов, председател на парламентарната Комисия по отбрана и депутат от ГЕРБ, по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . „Пакетът, който ни се предлага от САЩ, превръща самолета във високотехнологична  бойна система с възможности за сериозна защита“, поясни народният представител. По думите му преимуществото на това предложение, което трябва да се гласува, е че ще продължи модернизацията на ВВС.  \r\n„Оттук нататък на нас ни предстоят тежки решения, завършващи дай Боже с ратифициране на договор за придобиване на нов тип боен самолет. Правителството дали избра правилен път на този етап? Смятам, че беше абсолютно правилно. Правителството на този етап иска Народното събрание да изпълни своите контролни функции, ако вземем едно такова решение, както е предложено, - правителството ще има увереността, че вървим в правилната посока“, поясни ген. Попов. Той посочи, че ако не се мине през тази процедура сега, ще се започне отначало и процесът ще се отложи с години. „Сега ще си позволя като бивш командир на ВВС да кажа защо правителството се е насочило към придобиването на F 16 от САЩ и ние го одобряваме - предлагат пълен пакет с въоръжение - това, което стана въпрос, че Европа не може да предложи. Европа може да ни предложи само ракети въздух – въздух. Тези ракети са два, два и половина пъти по-скъпи. Второ, предлага ни един високотехнологичен нов радар“, обясни ген. Попов. По думите му разликата на този радар с другите, които ни се предлагат, е като между телефонен и оптичен кабел. По отношение на специалното оборудване ген. Попов заяви, че с тези информационни технологии страната ни може да участва във войната на високи технологии.  \r\nДеница КИТАНОВА", "date": "2019.01.16", "title": "Ген. Константин Попов, ГЕРБ: Ако говорим национално отговорно и поемем обещания към армията и ВВС, ще трябва да подкрепим предложението за преговори за F-16"}
{"url": "http://www.focus-news.net/news/2019/01/16/2612749/ministar-neno-dimov-obsadi-s-grazhdani-na-bosilegrad-i-kyustendil-ekologichnite-problemi-v-regiona.html", "text": "Министърът на околната среда и водите Нено Димов се срещна с граждани на Босилеград и Кюстендил, които поставиха въпроси, свързани с екологията в региона. Това съобщиха от пресцентъра на  Министерството на околната среда и водите . На срещата гражданите представиха информация за замърсяване на граничната река Драговищица от мина на територията на Република Сърбия. Министър Димов посочи, че данните от изследванията на реката на наша територия показват, че няма превишения на нормите. „Въпреки това българската страна внимателно следи ситуацията, защото политиката на правителството е да бъдат защитени интересите и на нашите сънародници в Западните покрайнини“, заяви министърът.  \r\nМинистър Димов посочи, че по дипломатически път България е поискала информация за качеството на водите на река Драговищица на територията на Република Сърбия и за разрешените и осъществявани на територията на Република Сърбия добивни и производствени дейности. Той съобщи, че е поискал среща с министъра на защитата на околната среда на Република Сърбия Горан Триван и очаква тя да се състои в следващите дни. Министър Димов припомни и че българският евродепутат Ангел Джамбазски е предприел стъпки пред ЕК и пред комисаря по околна среда Кармену Вела да бъде повдигнат въпросът по време на политическия диалог ЕС – Сърбия през март. „Всяка страна, която иска да е член на ЕС, трябва да се грижи за околната среда, нещо повече – за всички свои граждани. А ние сме особено загрижени за нашите съграждани в Западните покрайнини. Това не е просто екологичен проблем, а цялостна политика на българското правителство. Затова ще положим всички усилия да помогнем на нашите сънародници“, заяви министър Нено Димов.   \r\nАлександър Димитров от Босилеград, председател на Сдружение „Глас“, благодари за възможността да говори открито за проблемите, които притесняват българите в Босилеград. „Радвам се, че този въпрос ще бъде поставен, за да се вземат мерки, които да успокоят местното население. Дано има добри новини скоро“, посочи Димитров. \r\nНа срещата граждани на Кюстендил поставиха въпроса за проучване за добив на злато в мина „Злогош“, в района на община Кюстендил, за което предстои да се сключи договор с Министерството на енергетиката. Министър Димов увери, че подобен проект може да се реализира само след като премине всички задължителни процедури по екологичното законодателство.", "date": "2019.01.16", "title": "Министър Нено Димов обсъди с граждани на Босилеград и Кюстендил екологичните проблеми в региона"}
{"url": "http://www.focus-news.net/news/2019/01/16/2612750/sergey-lavrov-problemite-na-kyurdite-tryabva-da-badat-resheni-saobrazno-zakonodatelstvoto-na-stranite-v-koito-zhiveyat.html", "text": "Проблемите на кюрдското население в близкоизточните държави трябва да бъдат решени в съответствие с действащите закони в държавите, в които те живеят. Това съобщи в сряда руският външен министър Сергей Лавров на голяма пресконференция относно резултатите от 2018 година, предава  TACC . \r\n\"Нашата позиция е много проста: въпросите, които възникват във връзка с кюрдското население в Сирия, Ирак и навсякъде другаде - това не са единствените държави, в които живеят кюрдите - трябва да бъдат решени в съответствие с националното законодателство в съответните страни\", каза Сергей Лавров и подчерта, че \"Правата на националните малцинства, като кюрдите в Ирак и Сирия, трябва да бъдат осигурени чрез диалог между тях и централното правителство.\" \r\n\"Ние силно подкрепяме запазването и зачитането на териториалната цялост на всички държави в този регион\", подчерта Лавров. \"За нас е важно да избягваме преначертаването на границите там.\" \r\nВ същото време той изрази мнението, че кюрдското население на държавите от Близкия изток е наясно с необходимостта от намиране на компромиси с правителствата на  страните с компактно кюрдско население. \"Струва ми се, че кюрдите в Сирия и Ирак симпатизират на необходимостта от намиране на споразумения с централното правителство, които са взаимно приемливи, отчитат техните интереси и няма да подкопаят териториалната цялост на съответните държави\", заяви ръководителят на руското външно министерство.  Юлиян Марков", "date": "2019.01.16", "title": "Сергей Лавров: Проблемите на кюрдите трябва да бъдат решени съобразно законодателството на страните, в които живеят"}
{"url": "http://www.focus-news.net/news/2019/01/16/2612727/plovdiv-visok-e-broyat-na-bolnite-ot-ostri-respiratorni-zabolyavaniya-v-oblastta-stoynostite-sa-predepidemichni.html", "text": "Висок е броят на болните от остри респираторни заболявания в Пловдивска област. Това каза за  Радио „Фокус“ – Пловдив  д-р Моника Троянчева, директор на Дирекция „Надзор на заразните болести“ към Регионалната здравна инспекция. По думите й стойностите на заболеваемостта в областта са предепидемични. Заболеваемостта от остри респираторни заболявания в Пловдив и областта е 96 на 10 000 души. „Събираме нови данни, но до момента няма никакви съобщения, които да говорят за промяна в ситуацията. Изчакваме да видим накъде ще тръгнат нещата“, каза Троянчева. Тя посочи, че до момента има само един потвърден случаи на болен от грип с изолиран грипен вирус H1N1. Няма болни с тежки усложнения. \r\n„Ситуацията е динамична. Следят се тежките случаи на заболяване от грип и остри респираторни заболявания, отсъствията на децата от училище и семейните практики. При нужда ще бъдат предприети необходимите мерки“, каза Троянчева. \r\nСпециалистите напомнят, че грипът е остро респираторно заболяване, засягащо целия организъм. Заболяването се характеризира с изразена сезонност, свързана с климатичните особености и снижената резистентност на организма. Болният от грип е заразен за околните до седем дни от започването на заболяването, въпреки че вирусът може да бъде доказан в секретите до 24 часа преди появата на симптомите. Това означава, че човек може да е източник на зараза за околните, един ден преди поява на симптомите на болестта. При малки деца, вирусът може да се открие в секретите и през втората седмица от началото на заболяването. \r\nГолямо епидемично значение като източник на заразяване имат болните с леки и безсимптомни форми. Инкубационният период е кратък – от няколко часа до три дни. Източник на зараза е болният човек, който отделя вируса с капчици и пръски секрет при говорене, кашляне, кихане или смях. Контактът с гладки повърхности, като дръжки на врати или телефони, е друг начин за пренасяне на вируса от ръцете към носа и устата. \r\nБолестта започва внезапно, като най-често характерни симптоми са повишена температура, главоболие, силни мускулни болки, възпаление на дихателните пътища, отпадналост и липса на апетит. \r\nНай-голяма е опасността от заразяване за деца, хронично болни лица, бременни жени и възрастни хора над 65 години. \r\nНай-чести усложнения, произтичащи от заболяването, са пневмония, бронхит, трахеит, ларингит, възпаления на синусите или вътрешното ухо, обостряне на съществуващо хронично заболяване, менингит или менингоенцефалит, също заболявания на сърдечно-съдовата, храносмилателната система и други. \r\nЗа предпазване от грип, специалистите съветват да се спазва добра лична хигиена и внимателно ръцете да се измиват с вода и сапун, да се увеличи времето и престоя на чист въздух, да се избягва контакт с болни хора, да се използва предпазна маска за носа и устата, също да се приемат повече течности, витамини, пресни плодове и зеленчуци. \r\nТони МИХАЙЛОВ", "date": "2019.01.16", "title": "Пловдив: Висок е броят на болните от остри респираторни заболявания в областта, стойностите са предепидемични"}
{"url": "http://www.focus-news.net/news/2019/01/16/2612753/kyustendil-obshtina-dupnitsa-obyavi-konkurs-za-zdraven-mediator.html", "text": "Община Дупница обяви конкурс за здравен медиатор. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му изискванията към кандидатите са за завършено средно образование, принадлежност към местна уязвима етническа общност, познаване на здравните и социални проблеми на общността, както и владеене на езика на общността. Крайният срок за подаване на документи е 20 февруари.  \r\nКандидатите ще преминат интервю пред конкурсна комисия. Здравният медиатор ще работи с хора от общността, ще подпомага тези, незапознати със здравната система за получаване на достъп до здравни услуги. Ще извършва посредничество между уязвими групи и здравни и социални служби, придружаване. Ще работи с личните лекари и други здравни специалисти и институции за повишаване на имунизационния статус на децата. Ще извършва дейности по подпомагане при попълване на различни документи. Ще участва в организиране на здравни профилактични мероприятия и мероприятия за повишаване на здравната култура. \r\nВенцеслав ИЛЧЕВ", "date": "2019.01.16", "title": "Кюстендил: Община Дупница обяви конкурс за здравен медиатор"}
{"url": "http://www.focus-news.net/news/2019/01/16/2612745/shandor-chani-banka-otp-bankovite-uslugi-v-balgariya-sa-na-zapadnoevropeysko-nivo.html", "text": "Банковите услуги в България са на западноевропейско ниво. Това каза на пресконференция Шандор Чани, председател на УС и главен изпълнителен директор на Банка ОТП, предаде репортер на  Агенция „Фокус“ . \r\n„Ние сме вече от 15 години на българския банков пазар и смея да кажа, че той много се разви през това време. През тези 15 години успяхме безпроблемно да говорим с регулиращите органи и работихме в много стабилна пазарна обстановка. Банковият сектор много добре се разви и мога да кажа, че банковите услуги в България са на западноевропейско ниво“, заяви Чани. \r\nТой посочи, че това развитие дава много повече предстоящи възможности. „В корпоративното банкиране имаме много голяма гама от продукти. Потребленията също започнаха да нарастват в последните години. Кредитирането също се развива. Така че мисля, че има много по-нататъшни възможности за развитие“, заяви Чани. \r\nПо думите му валутата в България е много развита и стабилна. „Но естествено тези страни, които са в еврозоната, са много по-стабилни в банковия сектор от рискова страна. Радваме се, че България иска да се присъедини в еврозоната, но не мисля, че ще има много голяма разлика в банковия сектор“, каза още той. \r\nЦветилена СИМЕОНОВА", "date": "2019.01.16", "title": "Шандор Чани, Банка ОТП: Банковите услуги в България са на западноевропейско ниво"}
{"url": "http://www.focus-news.net/news/2019/01/16/2612737/liliya-hristova-obshtina-varna-srednata-zabolevaemost-v-uchilishtata-v-grada-e-15.html", "text": "Средната заболеваемост от грип и остри респираторни заболявания в училищата на територията на Варна се задържа около 15 % и към този момент няма основание за обявяване на грипна ваканция. Това съобщи за  Радио „Фокус“ – Варна  директорът на общинската дирекция по образование и младежки дейности Лилия Христова. По нейна информация тази сутрин само в няколко училища е отчетен по-висок брой отсъстващи ученици. В СУ „Димчо Дебелянов“ заболеваемостта е достигнала 28%. Отсъстващите от учебни занятия в ОУ „Капитан Петко Воевода“ също са малко повече – 24 %. Лилия Христова добави, че е получила информация и за още няколко учебни заведения в града с между 19 и 21 % заболеваемост. По думите й в детските градини има по-малко отсъстващи в сравнение с първите два дни от седмицата. \r\nДиана СТОЕВА", "date": "2019.01.16", "title": "Лилия Христова, Община Варна: Средната заболеваемост в училищата в града е 15 %"}
{"url": "http://www.focus-news.net/news/2019/01/16/2612754/laslo-benchik-dsk-ungarskata-otp-uvelichi-kapitala-na-dsk-vav-vrazka-sas-zakupuvaneto-na-ekspresbank.html", "text": "Унгарската ОТП увеличи капитала на ДСК във връзка със закупуването на Експресбанк. Това каза на пресконференция Ласло Бенчик, председател на Надзорния съвет на Банка ДСК и главен стратегически и финансов директор на Банка ОТП, предаде репортер на  Агенция „Фокус“ . \r\nЗа въпрос каква е била цената на купуването на Експресбанк, Бенчик отговори, че значително е бил увеличен капиталът в края на миналата година. „ОТП Унгария увеличи капитала на ДСК във връзка със закупуването на Експресбанк. Но това не засяга дивидентите и разпределението на печалбата“, каза още той и посочи, че Банка ОТП може да отговори на всички изисквания в Европа. “ОТП не живее само с дивидентите от дъщерните банки и има капитала, който ѝ е необходим за здравословна дейност. ОТП е много силна от гледна точка на капитал – имаме резерв от над 8 млрд. евро, така че той може да се използва както за ликвидност, така и за капитал“, заяви Бенчик и обясни, че в момента не се планира купуване на още банки в България. Той посочи още, че основната цел на ОТП сега е плавното приключване на процедурата по придобиването на Експресбанк от ДСК. \r\nЦветилена СИМЕОНОВА", "date": "2019.01.16", "title": "Ласло Бенчик, ДСК: Унгарската ОТП увеличи капитала на ДСК във връзка със закупуването на Експресбанк"}
{"url": "http://www.focus-news.net/news/2019/01/16/2612748/lilyana-pavlova-242-broya-sa-vazhnite-dosieta-i-protsesi-koito-rumanskoto-predsedatelstvo-tryabva-da-administrira-i-koordinira.html", "text": "242 броя са важните досиета и процеси, които румънското председателство трябва да администрира и координира. Това каза Лиляна Павлова, министър за Българското председателство на Съвета на ЕС (2017-2018), по време на дискусия по повод началото на първото председателство на Румъния на Съвета на ЕС в Дома на Европа, предаде репортер на  Агенция „Фокус“ . „Председателството в този един момент, все пак трябва да изпълни 4 важно роли - да бъде и политически лидер, и честен посредник, и представител в съвета по международните преговори, които няма да са леки, и в същия момент да администрира и координира важните досиета и процеси, а те са 242 на брой, които са поставени на масата“, отбеляза Павлова.  \r\n„Може да разчитате на всички нас, които сме тук, за подкрепа на всички формати“, заяви Лиляна Павлова в обръщението си към румънския посланик у нас Н. Пр. Йон Гъля. \r\nИрина ИВАНОВА", "date": "2019.01.16", "title": "Лиляна Павлова: 242 броя са важните досиета и процеси, които румънското председателство трябва да администрира и координира"}
{"url": "http://www.focus-news.net/news/2019/01/16/2612751/dobrich-obshtinski-savetnitsi-ot-pet-politicheski-grupi-initsiirat-podpiska-za-svikvane-na-novo-izvanredno-zasedanie-po-kazusa-s-zhilishten-blok-dobrich.html", "text": "Общински съветници от пет политически групи (\"Атака\", БСП, АБВ, РБ и ДПС) инициират подписка за свикване на ново извънредно заседание по казуса с жилищен блок „Добрич“. Това беше оповестено от общинския съветник Атанас Атанасов на съвместна пресконференция в Малката заседателна зала на Община град Добрич с участие на представители от всички тези партии, предаде кореспондент на  Радио „Фокус” – Варна . Според Атанасов общинските съветници от посочените политически групи се обединяват около идеята да продължи търсенето на решение за дострояване на жилищен блок „Добрич“ като се предприемат реални действия. По думите му от днес е инициирана подписка за свикване на поредно извънредно заседание. Необходими са минимум 14 подписа на общински съветници. Предлага се поемане на дълг до 2.5 млн. лв. за строителни дейности по блока, с погасяване на задълженията до 10 години и срок на усвояване на финансовите средства 12 месеца. Ако не се свика извънредно заседание или отново предложението не намери одобрение от нужното мнозинство, ще продължи търсенето на механизми за краткосрочно финансиране през 2019 година и решаване окончателно на проблема.  \r\nОт името на присъстващите Атанас Атанасов коментира заявлението от страна на ПП ГЕРБ в града, че завършването на блока е възможно със собствени средства на Община град Добрич. „Това твърдение според мен и колегите е нереалистично. Факт е, че имаме пикова година – 2018-та, в преизпълнението на местните данъци и такси. Факт е, че имаме една голяма сделка за разпореждане. Това е прословутият комплекс „Знаме на мира“, откъдето имаме преизпълнение с общински имоти. Но това не означава, че тези средства са свободни за настоящата финансова година, защото имаме да изпълняваме редица мероприятия. Само едно от тях е за изграждане, поддържане и ремонт на улична мрежа на стойност близо 2.5 млн. лв.“, посочи той. Според общинските съветници, които са се обединили около идеята за поемане на дългосрочен дълг, финансирането на строителството на блок „Добрич“ със собствени средства на Общината обрича на недостиг на финансов ресурс всички планирани мероприятия за годината, като финансиране на детските градини, благоустройствени мерки и други.  \r\nЖулиета НИКОЛОВА", "date": "2019.01.16", "title": "Добрич: Общински съветници от пет политически групи инициират подписка за свикване на ново извънредно заседание по казуса с жилищен блок „Добрич“"}
{"url": "http://www.focus-news.net/news/2019/01/16/2612755/varhovniyat-administrativen-sad-otmeni-okonchatelno-promenite-v-plana-za-upravlenie-na-natsionalen-park-pirin.html", "text": "Петчленен състав на Върховния административен съд отмени окончателно промените в Плана за управление на Национален парк „Пирин“, приети от Министерски съвет с Решение 821/29.12.2017 г. Това съобщиха от пресцентъра на  Върховния административен съд . \r\nДелото беше образувано по 2 касационни жалби – на Министерския съвет на Република България и на министъра на околната среда и водите. До обжалването се стигна след като тричленен състав на ВАС реши в края на юли 2018 г., че с промените в плана за управление на парк „Пирин”, обявен от ЮНЕСКО през 1974 г. за обект на световното наследство, са нарушени разпоредби от българското и международното право.   \r\nВ 30 страници върховните съдии от касационната инстанция на ВАС излагат подробно мотивите за решението си. В него за включени изцяло нови моменти в тълкуването на разпоредби от българското и международното право, взети са предвид решения по дела на Съда на Европейския съюз, европейски директиви, както и последните решения на Комитета за световно наследство към Конвенцията за опазване на световното културно и природно наследство.  \r\nКлючов момент в решението е тълкуването на чл. 21, т. 1 от Закона за защитените територии (ЗЗТ). Разпоредбата гласи: „В националните паркове се забраняват строителството, освен на туристически заслони и хижи, водохващания за питейни нужди, пречиствателни съоръжения, сгради и съоръжения за нуждите на управлението на парка и обслужването на посетителите, подземните комуникации, ремонт на съществуващите сгради, пътища, спортни и други съоръжения.” Тълкуването и на тричленния, и на петчленния състав на ВАС е, че чл. 21, т. 1 от  ЗЗТ има забраняващ характер и допуска единствено ремонт, но не и изграждането на нови спортни съоръжения в парка.  \r\nИзмененията на Плана за управление на Национален парк „Пирин”, одобрено от МС с решение 821 от 29.12.2017 г.  попада в обхвата на Закона за защитените територии (ЗЗР), Закона за опазване на околната среда (ЗООС) и Закона за биологичното разнообразие (ЗБР) и поради тази причина трябва да бъдат спазени изискванията за процедури за екологична оценка и оценка за съвместимост. Тълкуването на петчленния състав относно изискването на чл. 81 и чл. 85 от ЗООС, както и на чл. 31 от ЗБР е, че министърът на околната среда и водите е бил длъжен да извърши екологична оценка, за да се прецени дали са изпълнени целите на закона. \r\nПетчленният състав е цитирал и решения на Съда на Европейския съюз по дела С-160 от 2107 г. и С-290 от 2015 г., според които екооценката е задължителна. Не са спазени и изискванията на Директива 2001/42 за екологичните оценки. Директивата е част от дейността по прилагането на Орхуската конвенция в ЕС. През 2003 г. е публикувана и Директива 2003/35/ЕС, която въвежда правила за участието на обществеността при подготовката на някои планове и програми, имащи отношение към околната среда.  \r\nКритерий за това на кой етап следва да се счита, че е задължително участието на обществеността може да бъде изведен от практиката по прилагане на конвенцията и решенията на Комитета за съответствие към Орхуската конвенция. Върховните съдии считат, че с измененията на плана за управление на НП „Пирин” се извършва значителна промяна в нормите, режимите, условията и препоръките за осъществяване на дейностите в Зона II А, Зона III и Зона IV. Промяната на предназначението на големи площи от националния парк и включването им в зоната за туризъм и зоната на сградите и съоръженията означава прекратяване на възможността тези площи да бъдат използвани пълноценно за опазване на биоразнообразието. Поради това е било задължително участието на обществеността да се реализира и чрез процедурите по екологична оценка и оценка за съвместимост.", "date": "2019.01.16", "title": "Върховният административен съд отмени окончателно промените в плана за управление на Национален парк „Пирин”"}
{"url": "http://www.focus-news.net/news/2019/01/16/2612757/sergey-lavrov-rusiya-postavya-pod-samnenie-legitimnostta-na-novoto-ime-na-makedoniya.html", "text": "Русия не се противопоставя на новото име на Македония, но поставя под въпрос легитимността на този процес. Това съобщи в сряда руският външен министър Сергей Лавров на голяма пресконференция относно резултатите от 2018 година, предава  TACC . \r\n\"Русия не се противопоставя на името, което в крайна сметка се появи и беше обявено. Питаме само колко легитимен e този процес и дали се дължи на желанието да се намери консенсус между Скопие и Атина,\" каза руският външен министър. \"Или процесът е причинен от желанието на САЩ. да вкарат всички балкански страни в НАТО и да спрат всякакво влияние на Руската федерация в региона. \" \r\nЛавров подчерта, че Москва не може да се съгласи, че Русия няма място на Балканите. \"Ние винаги сме се застъпвали за намирането на решение по начин, който би бил приемлив за обществеността, народите, както и правителствата на Гърция и Македония\", каза той. \r\n\"Никога не съм чувал, че прилагането на решението на Съвета за сигурност на ООН може да се разглежда като опит за предотвратяване на разрешаването на въпроса, на който са посветени тези резолюции. По-специално, това се отнася до резолюции, които са стартирали процеса на посредничество на ООН за договаряне на новото име на Македония между Скопие и Атина \"- каза министърът. \r\nСпоред него Русия винаги е в състояние да спазва решенията на Съвета за сигурност. \"Но когато името е одобрено от документ, който не е подписан на нивото, изисквано от конституцията на Македония, ние се чудим колко легитимен е този процес\", отбеляза ръководителят на руската дипломация.  Юлиян Марков", "date": "2019.01.16", "title": "Сергей Лавров: Русия поставя под съмнение легитимността на новото име на Македония"}
{"url": "http://www.focus-news.net/news/2019/01/16/2612762/odobren-e-plan-za-deystvie-za-2019-g-s-merkite-proiztichashti-ot-chlenstvoto-ni-v-es.html", "text": "Правителството одобри План за действие за 2019 г. с мерките, произтичащи от членството на Република България в Европейския съюз. Това съобщиха от  правителствената информационна служба . Документът е изготвен на базата на предложенията на работните групи към Съвета по европейските въпроси. \r\nВ Плана са включени 42 мерки от Плана за 2018 година, от които 37 неизпълнени в срок и пет със заложени срокове през 2019 г. Планът съдържа общо 270 мерки, включващи и подготовката на българските позиции за 85 заседания на Съвета на Европейския съюз. \r\nВ Плана за действие за 2019 г. са включени 185 мерки, свързани с изготвянето на нормативни актове, въвеждащи изискванията на директиви на ЕС със срок за транспониране през 2019 г. и до края на април 2020 г., както и директиви и рамкови решения, чиито срок за транспониране е изтекъл, но все още не са въведени; осигуряването на прилагането на учредителните договори, регламентите и решенията на ЕС; изпълнение на поети ангажименти в рамките на Пилотния проект за правото на ЕС или в рамките на процедури за нарушения по чл. 258 от Договора за функционирането на ЕС; докладване на ЕК и/или задължение за предоставяне на информация съгласно учредителните договори, директивите, регламентите и решенията на ЕС. \r\nВключени са също 21 мерки, свързани с поети ангажименти в рамките на 15 процедури за нарушение и 6 запитвания по Пилотния проект на ЕК. \r\nПрез 2019 г. ще продължи ежемесечното отчитане на Плана за действие в рамките на Съвета по европейските въпроси и на всеки три месеца пред Министерския съвет.  \r\nНа днешното правителствено заседание беше приет и доклада за изпълнението на Плана за действие за 2018 година с мерките, произтичащи от членството на България в Европейския съюз, към 31 декември 2018 година. \r\nПланът съдържа общо 189 мерки, като от тях са изпълнени 145. Неизпълнените мерки са 44, от които 42 се прехвърлят в Плана за действие за 2019 г. Мерките, които не са изпълнени в срок са 37 и те са заложени за изпълнение до 31 януари 2019 г., а останалите пет са със заложени срокове през 2019 г. в Плана за 2018 г. Две мерки са с отпаднала необходимост от изпълнение. Процентът неизпълнение за 2018 г. е 20,6%. \r\nОт неизпълнените мерки общо 12 са свързани със стартирали процедури за нарушение по чл. 258 от Договора за функционирането на Европейския съюз. За да се подобри степента на транспониране на европейското законодателство и за изпълнение на ангажиментите на страната ни в срок, ще продължи осъществяването на засилен текущ мониторинг на заложените междинни срокове за изпълнение на мерките в Плана за действие за 2019 г. в рамките на координационния механизъм по въпросите на ЕС.", "date": "2019.01.16", "title": "Одобрен е План за действие за 2019 г. с мерките, произтичащи от членството ни в ЕС"}
{"url": "http://www.focus-news.net/news/2019/01/16/2612763/dimo-stryalkov-priyut-za-bezstopanstveni-kucheta-kam-obshtina-burgas-399-kuchetata-sa-prieti-v-priyuta-prez-2018-godina.html", "text": "399 животни са приети през 2018 година в Приюта за безстопанствени кучета към Община Бургас. Това каза за  Радио „Фокус“ – Бургас  Димо Стрялков, директор на приюта. Той уточни, че 150 от тях са доведени граждани, а 249 са уловени от екипа на приюта. „Осиновените животни за изминалата година наброяват 170“, отбеляза Стрялков и допълни, че към момента броят на кучетата в приюта е 83.  \r\n„Задължителните условия за осиновяване са бъдещият стопанин да има навършени 18 години, да носи в себе си каишка и повод, с които да изведе избраното куче от приюта. Освен това осиновителят трябва да може да предостави подобаващи условия за отглеждането му – да му осигури къщичка и проволка, ако възнамерява то да бъде отглеждано в двор“, обясни Димо Стрялков и добави, че друго задължително условие е преди осиновяването кучето да бъде кастрирано, маркирано и да е преминало ветеринарно-медицинска обработка. \r\nМария ПОПЧЕВА", "date": "2019.01.16", "title": "Димо Стрялков, Приют за безстопанствени кучета към Община Бургас: 399 кучетата са приети в приюта през 2018 година"}
{"url": "http://www.focus-news.net/news/2019/01/16/2612764/ombudsmanat-maya-manolova-kam-sotsialniya-ministar-izplatete-na-horata-s-uvrezhdaniya-finansovata-pomosht-za-yanuari-do-kraya-na-mesetsa.html", "text": "Омбудсманът Мая Манолова изпрати днес препоръка до министъра на труда и социалната политика Бисер Петков във връзка с прилагането на Закона за хората с увреждания /ЗХУ/ и Закона за личната помощ, които са в сила от 1 януари 2019 г. Това съобщиха от  пресцентъра на Омбудсмана на Р България .   \r\nСпоред обществения защитник е невъзможно да бъде извършена промяна в политиките за хората с увреждания, без да се поставят на първо място потребностите на хората в неравностойно положение и без осигуряване на адекватна и коректна информация за техните права. \r\nМанолова обръща внимание на социалния министър, че в институцията на омбудсмана постъпват многобройни жалби от хора с увреждания, които се оплакват от прекратените социални пенсии за инвалидност от началото на 2019 г. и изплащането им като месечна финансова подкрепа по Закона за хората с увреждания, което ще започне едва от средата на месец февруари. Тя настоява за изплащане на месечната финансова подкрепа за м. януари до края на настоящия месец, както и за осигуряване на механизъм, който да гарантира, че тази финансова подкрепа ще се изплаща в рамките на месеца, за който се отпуска. \r\nЗа да се гарантират правата и интересите на хората с увреждания и техните семейства, Манолова настоява за максимално информиране на хората с увреждания, които попадат в обхвата на месечната финансова подкрепа по ЗХУ, както и че те няма да бъдат ощетени и ще получават финансова подкрепа не по-малка от тази, преди влизането в сила на закона.  \r\nМая Манолова посочва, че трябва да бъде избегната допълнителната административна тежест за хората с увреждания при отпускане на месечната финансова помощ. Т.е. всички граждани с увреждания, които са подпомагани с месечни добавки за социална интеграция и/или със социални пенсии за инвалидност, да получават новата финансова подкрепа служебно, без подаване на заявление-декларация. \r\nОмбудсманът отправя забележка и че от началото на годината хората с увреждания са възпрепятствани да получават полагащата им се асистентска подкрепа, защото общините отказват да изпълняват задълженията си по Закона за личната помощ и не подновяват договорите за лични асистенти. Общественият защитник препоръчва кметовете по места да осигурят възможност хората с увреждания да продължават да получат асистентски услуги до 1 септември 2019 г., когато ще започне предоставянето и финансирането на личната помощ.", "date": "2019.01.16", "title": "Омбудсманът Мая Манолова към социалния министър: Изплатете на хората с увреждания финансовата помощ за януари до края на месеца"}
{"url": "http://www.focus-news.net/news/2019/01/16/2612752/tsvetan-tsvetanov-gerb-tsenya-kachestvata-na-letetsa-rumen-radev-koyto-dava-ekspertiza-che-nay-dobroto-e-f-16.html", "text": "Ценя качествата на летеца Румен Радев, който дава експертиза, че най-доброто е F-16. Това каза председателят на ПГ на ГЕРБ Цветан Цветанов по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . Той обясни, че има промяна, когато Румен Радев е политик и е номиниран от една политическа сила и има обвързаности с нея. „Днес българският парламент трябва да вземе важно стратегическо и политическо решение“, каза Цветанов. Много се изговориха „за“ и „против“. Иска да дам една малка хронология, както беше заявено от колеги, които се изказваха, всеки един от нас трябва да направи информиран избор“, каза още Цветанов. Той обърна внимание, че през 2010 г. в първия кабинет на премиера Борисов е започнало да се изпълнява ангажимента за инвестиционен разход и модернизация на българската армия. „Към тогавашния момент мога да кажа, че към 2012 имаше приключена процедура, която беше гласувана от Министерския съвет. Тя трябваше да бъде гласувана в българския парламент. Поради определени събития се стигна да политически криза и отидохме на предсрочни парламентарни избори. За този период ценя качествата и достойнството на летеца Румен Радев, защото тогавашният период има концепция за изграждане на отбранителна способност, този доклад, за тази концепция е подписана точно от Румен Радев. Точно 2012 г. и забележете в изводите, употребяваният боен самолет в пакет, предложен от Португалия и САЩ има изразени най-добри комплексни показатели“, каза още Цветанов. По думите му има и интервю на летеца Румен Радев, който говори точно какви биха могли да бъдат дефицитите, ако не се стигне до модернизацяита и инвестиционния разход, а именно: „Въпросът не е дали ни трябва, а кога най-скоро можем да вземем подобен самолет“. \"Румен Радев е човекът, който участва в промяната за условията за наредбата P-7, свързана с инвестиционния разход\", добави още Цветанов.  \r\nДеница КИТАНОВА", "date": "2019.01.16", "title": "Цветан Цветанов, ГЕРБ: Ценя качествата на летеца Румен Радев, който дава експертиза, че най-доброто е F-16"}
{"url": "http://www.focus-news.net/news/2019/01/16/2612766/dobrich-krayniyat-srok-za-zayavki-za-uchastie-v-oblastniya-konkurs-za-da-ya-ima-balgariya-e-25-yanuari.html", "text": "На 25 януари 2019 г. изтича срокът за подаване на заявки за участие в Областен конкурс „За да я има България“, организиран от Община град Добрич и ДТ „Йордан Йовков“. Това съобщиха от пресцентъра на  Общината . Конкурсът за трета поредна година дава възможност за изява на децата и учениците от областта с рецитаторски умения и артистичност. В четири възрастови групи – Подготвителна група, I - IV клас, V - VII клас, VIII - XII клас ще се конкурират участниците с интерес към интерпретиране на произведения от българската поезия, проза и драматургия, посветени на България. На 23 февруари 2018 г. ще звучат най-хубавите творби за Родината, пресъздадени от талантливите деца на областта. \r\nРегламентът на конкурса е публикуван в сайта на Община град Добрич. Заявки за участие се приемат на e-mail  konkurs_dobrich@abv.bg или на адрес: Дирекция „Хуманитарни дейности“ Община град Добрич, ул. „Независимост“ №7, ет. 8, стая 811. Допълнителна информация може да бъде получена на тел. 058 603 325.", "date": "2019.01.16", "title": "Добрич: Крайният срок за заявки за участие в Областния конкурс „За да я има България“ е 25 януари"}
{"url": "http://www.focus-news.net/news/2019/01/16/2612765/pregled-na-mezhdunarodnite-novini-do-13-chasa-agentsiya-fokus.html", "text": "15 души са убити след атака на ислямисти  срещу луксозен хотелски и офисен комплекс в кенийската столица, според двама полицейски източници от мястото, където все още се води сражение, съобщава  AFP . \r\n„Имаме 15 загинали сред, които има и чужденци. Ще получите повече подробности за всичко това и дори за националностите от нашите ръководители“, заяви полицейски източник пред AFP. \r\nВтори източник потвърди броят на жертвите, но предупреди, че „има зони, които все още не са достъпни, но това е, което знаем досега“. \r\n*** Ратифицирането на Договора за името на Македония ще бъде гласувано в гръцкия парламент на 21 или 22 януари, съобщава македонският телевизионен канал “Телма“ , като се позовава на дипломатически източници. \r\nИзточниците на телевизионния канал твърдят, че се очаква споразумението за името да бъде ратифицирано с повече от 151 гласа. По-рано премиерът на Гърция Алексис Ципрас заяви, че първо ще бъде ратифициран Договорът за името и едва тогава гръцкият парламент ще приеме протокола за членството на Македония в НАТО. \r\nСлед като Гърция ратифицира двата документа, Договорът от Преспа ще започне да се прилага. \r\nДнес в гръцкия парламент се очаква да бъде гласуван вот на доверие на гръцкия кабинет, който беше поискан от премиера, след като коалиционният партньор – партията „Независими гърци“ на Панос Каменос напусна кабинета и оттегли доверието си от него именно заради Договора от Преспа. Според прогнозите премиерът ще спечели искания вот, коментира телевизионния канал. \r\n*** Автомобил се качи на тротоара и се вряза в пешеходци в центъра на японската столица, в резултат на което седем души бяха ранени, информира полицията на японската столица, цитирана от  TACC . \r\nКолата е била шофирана от пенсионер, става ясно от информацията. Предполага се, че 79-годишният мъж е объркал педалите за газ и спирачка. Според последните данни няколко от пострадалите са в тежко състояние. \r\nПравоохранителните органи разследват обстоятелствата на инцидента. \r\n*** Бившият военен командир от Армията за освобождение на Косово (АОК) Рустем Мустафа, известен като Реми, се обърна за кратко към медиите след двудневен разпит от прокуратурата в Хага, пише англоезичното издание на базирания в Косово албански вестник  Gazeta Express . \r\n“Днес приключих разпита си пред специализирания прокурор в Хага”, каза Мустафа. \"Бях призован в качеството си на заподозрян свидетел\", заяви бившият командващ на АОК в района на Лапи, без да дава повече подробности. - Беше продължителен разпит, който приключи тази вечер - каза Реми, като напусна сградата на Специализирания  съд във вторник вечерта. Реми е първият бивш командир на АОК, който е разпитван от специализираната прокуратура за ролята му по време на войната през 1998-1999 г. в Косово. В сряда още един бивш командир на АОК Сами Лущаку ще бъде разпитан от прокурорите в Хага, които разследват предполагаеми престъпления, извършени от АОК по време и след войната в Косово. \r\n*** Проливният дъжд и силните ветрове предизвикаха хаос в Кипър - прекъсване на електричеството, преливане на реки, наводнени жилища и други щети на имущество, както и множество затворени пътища, пише кипърското англоезично издание  Cyprus Mail .  \r\nМного училища останаха затворени в сряда, тъй като екипите работеха за възстановяване на  електрозахранването, прекъснато през нощта. \r\nПротивопожарната служба съобщи за над 80 обаждания за помощ на острова, включително паднали дървета и наводнени жилища. Засега не се съобщава за сериозно пострадали хора. \r\nПовечето инциденти са съобщени в Лимасол, който през нощта е бил засегнат от силни ветрове. Говорителят на пожарната Андреас Кетис каза, че екипите им са отговорили на 37 повиквания, 13 за паднали дървета по обществените пътища. В някои случаи дърветата са паднали върху  автомобили, причинявайки щети, но без пострадали хора. \r\nЕкипите на електрическата компания (EAC) работеха през цялата нощ, за да възстановят електроснабдяването в засегнатите райони . \r\n*** Русия не може да приеме влизането на Босна и Херцеговина (БиХ) в НАТО. Това съобщи в сряда руският външен министър Сергей Лавров на голяма пресконференция относно резултатите от 2018 година, предава  TACC . \r\n\"Правилата, които се популяризират като цяло на Балканите, са доста опасни и отразяват намеренията  да бъдат вкарани в НАТО всички балкански страни възможно най-скоро\", отбеляза руският външен министър. \r\nТака Лавров припомни, че в Съединените щати от дълго време е имало доста критичен разговор за това, че Сърбия играе разрушителна роля и възпрепятства присъединяването на БиХ към НАТО. \"Става дума не за благосъстоянието на Република Сръбска, а за влизането й в НАТО – ето с това ние не можем да се съгласим. Това е манталитетът на миналото, на миналия век\", отбеляза министърът. \r\n*** Русия не се противопоставя на новото име на Македония, но поставя под въпрос легитимността на този процес. Това съобщи в сряда руският външен министър Сергей Лавров на голяма пресконференция относно резултатите от 2018 година, предава  TACC . \r\n\"Русия не се противопоставя на името, което в крайна сметка се появи и беше обявено. Питаме само колко легитимен e този процес и дали се дължи на желанието да се намери консенсус между Скопие и Атина,\" каза руският външен министър. \"Или процесът е причинен от желанието на САЩ. да вкарат всички балкански страни в НАТО и да спрат всякакво влияние на Руската федерация в региона. \" \r\nЛавров подчерта, че Москва не може да се съгласи, че Русия няма място на Балканите. \"Ние винаги сме се застъпвали за намирането на решение по начин, който би бил приемлив за обществеността, народите, както и правителствата на Гърция и Македония\", каза той. \r\n\"Никога не съм чувал, че прилагането на решението на Съвета за сигурност на ООН може да се разглежда като опит за предотвратяване на разрешаването на въпроса, на който са посветени тези резолюции. По-специално, това се отнася до резолюции, които са стартирали процеса на посредничество на ООН за договаряне на новото име на Македония между Скопие и Атина \"- каза министърът. \r\nСпоред него Русия винаги е в състояние да спазва решенията на Съвета за сигурност. \"Но когато името е одобрено от документ, който не е подписан на нивото, изисквано от конституцията на Македония, ние се чудим колко легитимен е този процес\", отбеляза ръководителят на руската дипломация.", "date": "2019.01.16", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/01/16/2612758/korneliya-ninova-bsp-strategicheskoto-za-balgariya-reshenie-za-f-16-shte-se-vzeme-ot-gerb-dps-i-vmro-prilicha-li-tova-na-nova-upravlenska-koalitsiya.html", "text": "Стратегическото за България решение за F- 16 ще се вземе от ГЕРБ, ДПС и ВМРО - прилича ли това на нова управленска коалиция. Това каза лидерът на БСП Корнелия Нинова по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . „Уважаеми български граждани, днес наистина е важен ден за България. Рядко в парламента се взимат такива стратегически решения с дългосрочен резултат. Гласуването изглежда е вече предрешено. Вероятно това решение ще мине. По начина, по който българското правителство проведе тази процедура, убедена съм, злепостави американските ни партньори от САЩ. Второ, злепостави България пред европейските ни партньори, като отказа разговори с държави-членки на ЕС, европейски фирми за продължаване на тази процедура. Трето, може би най-важното – без да знаем с колко надхвърля решението на НС“, допълни Нинова. По думите ѝ това взема неопределено количество пари от всички български данъкоплатци в разрез с решението на парламента. „Тази процедура и това решение добави допълнително вода в мелницата на междуинституционалната война \"управляващи – президентска институция\". Четвърто за държавността – тежък удар, след като изпълнителната власт кара законодателната да ѝ даде правомощия да не изпълнява законите на България. Решението на парламента, взето през 2018 г., има силата на закон. Днес, ако бяхте по-умни, може би трябваше да предложите да отменим онова решение и да приемем друго, а не да дадем правомощия да се нарушава закона на държавата. Последен ефект – това стратегическо за България решение ще се вземе от ГЕРБ, ДПС и ВМРО. Прилича ли това на нова управленска коалиция в политическото пространство на България? Това исках да кажа на българското общество, на българските граждани. Позицията на БСП, колкото и да се опитвате да очерняте, е последователна“, допълни лидерът на БСП.  \r\nДеница КИТАНОВА", "date": "2019.01.16", "title": "Корнелия Нинова, БСП: Стратегическото за България решение за F-16 ще се вземе от ГЕРБ, ДПС и ВМРО - прилича ли това на нова управленска коалиция"}
{"url": "http://www.focus-news.net/news/2019/01/16/2612767/smolyan-pamporovo-shte-otbelezhi-svetovniya-den-na-snega-s-mnogo-igri-nagradi-i-razlichni-zabavleniya.html", "text": "На 20 януари в 45 държави на 5 континента и общо на над 250 различни локации ще бъде отбелязан Световният ден на снега. За поредна година и Пампорово ще бъде част от инициативата. Това съобщиха от пресцентъра на  Община Смолян . За празника в курорта ще бъдат организирани много и най-различни забавни и спортни събития с много награди, настроение, хубава музика и приятни изненади. Събитието ще се проведе от 10.30 часа в неделя на плац „Студенец“ и всеки е добре дошъл. Една от основните мисии на Световния ден на снега е да въведе децата в белите спортове и да ги приветства в снежната планина по възможно най-приятния и забавен начин. \r\nВ момента курортът предлага отлични условия за ски и сноуборд, като цялата ски зона и всички съоръжения работят с пълен капацитет, а снежната покривка в Пампорово-Мечи чал е между 90 и 150 см. Всички писти са в отлична форма, включително и трасето за ски бягане, а от курорта информират, че от другата седмица започва и изграждането на специализиран „Снежен парк“ за ски и сноуборд фрийстайл дисциплини. \r\nМеждувременно в Пампорово се извършва трескава подготовка и за едно от най-големите събития в страната ни тази зима, а именно - домакинството на конгреса на Интерски. Към момента участие в мащабния форум са заявили над 1000 делегати от 35 нации. Събитието ще се проведе между 17 и 23 март и в него ще се включат някои от най-добрите и опитни ски и сноуборд инструктори в цял свят.", "date": "2019.01.16", "title": "Смолян: Пампорово ще отбележи Световния ден на снега с много игри, награди и различни забавления"}
{"url": "http://www.focus-news.net/news/2019/01/16/2612768/ministerskiyat-savet-predlaga-promyana-v-imeto-na-akademiyata-za-muzikalno-tantsovo-i-izobrazitelno-izkustvo-plovdiv.html", "text": "Министерският съвет предлага наименованието на Академията за музикално, танцово и изобразително изкуство - Пловдив, да се промени на Академия за музикално, танцово и изобразително изкуство „Проф. Асен Диамандиев“ - Пловдив. Това съобщиха от  правителствената информационна служба . \r\nПреименуването е в знак на признание към делото на проф. Диамандиев и неговия принос за висшето училище, и е по предложение на Академичния съвет, като то не засяга статута и структурата на Академията. \r\nДейността на проф. Асен Диамандиев (1915 - 2009 г.) е свързана с културния живот на страната ни, той посвещава цялата си творческа кариера на музикалното и личностното възпитание на поколения млади таланти. Като използва собствения си авторитет, през 1964 година осъществява замисъла си в Пловдив да се открие структура на висше музикално училище със свой облик, първото в страната извънстолично звено за обучение по музика. Академията в Пловдив започва съществуването си като Музикално-педагогически факултет за подготовка на учители по музика в общообразователните училища към тогавашната Българска държавна консерватория в София от октомври 1964 г. През 1972 г. филиалът на Българската държавна консерватория се преобразува в самостоятелен Висш музикално-педагогически институт за подготовка на учители по пеене и музика и профил народно пеене и изучаване на народни инструменти. По-късно през 1995 г. става Академия за музикално и танцово изкуство, която през 2004 г. се преименува на Академия за музикално, танцово и изобразително изкуство - Пловдив. \r\nПреименуването на висшето училище не изисква допълнителни финансови средства и няма да доведе до пряко или косвено въздействие върху държавния бюджет.", "date": "2019.01.16", "title": "Министерският съвет предлага промяна в името на Академията за музикално, танцово и изобразително изкуство-Пловдив"}
{"url": "http://www.focus-news.net/news/2019/01/16/2612756/tsvetan-tsvetanov-gerb-10-sa-darzhavite-chlenki-na-nato-v-es-zakupili-f-16-a-samo-2-gripen.html", "text": "10 са държавите-членки на НАТО в ЕС, закупили F-16, а само 2 „Грипен“. Това каза председателят на ПГ на ГЕРБ Цветан Цветанов по отбрана и депутат от ГЕРБ, по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . Председателят на ПГ на ГЕРБ заяви, че когато се говори за национална сигурност, трябва да се вземе стратегическо решение и добави, че при избора на нов тип боен самолет трябва да се има предвид каква експертиза и решения са взимали нашите съседи, като посочи, че те също са с F-16.  \r\nЦветанов обърна внимание, че няма никакъв скрит разход от страна на САЩ, а при друго решение за сделка ще трябва да гадаем за допълнителния разход. Цветанов припомни, че когато през юни 2018 г. българският парламент гласува инвестиционния разход за закупуване на нов тип боен самолет и даването на мандат на правителството за преговори, това е било подкрепено от всички парламентарни групи без „Воля“. „Никой не знаеше кой ще е изборът, който ще предложи работната група“, посочи Цветанов и добави, че тук вече остават въпросителните за това дали някой не е защитавал други интереси. „Президентът Радев проявяваше голям интерес за всички процедури, които течаха последните няколко седмици, когато той направи призив за радиомълчание, но той искаше да има цялата информация за работната група“, поясни Цветанов. \r\nДеница КИТАНОВА", "date": "2019.01.16", "title": "Цветан Цветанов, ГЕРБ: 10 са държавите-членки на НАТО в ЕС, закупили F-16, а само 2 - „Грипен“"}
{"url": "http://www.focus-news.net/news/2019/01/16/2612771/pravitelstvoto-se-razporedi-s-imoti.html", "text": "От публична държавна собственост на частна държавна собственост се променя статутът на имоти с предоставени права за управление на Министерство на отбраната. Това съобщиха от  правителствената информационна служба . Това дава възможност с тях да се извършват разпоредителни действия - продажба чрез търг, съгласно Закона за държавна собственост. Поземлените имоти със сменен статут се намират в област София, община Столична и в област Пловдив, община Стамболийски.  \r\nНа Националния Военноисторически музей се предоставя безвъзмездно за управление имот - публична държавна собственост, който се намира в област София, община Столична, район „Оборище“. Поземленият имот е необходим за осигуряване на достъп за влизане и излизане на автомобилна и едрогабаритна техника в района на музея.  \r\nДържавен имот с площ 17 924 кв. м, заедно с построените върху него седем сгради, намиращият се на ул. „Никола Мушанов“ № 147 в София придобива статут на имот - частна държавна собственост и безвъзмездно се прехвърля в собственост на Столична община за образователни дейности.", "date": "2019.01.16", "title": "Правителството се разпореди с имоти"}
{"url": "http://www.focus-news.net/news/2019/01/16/2612760/zamestnik-nachalnikat-na-otbranata-gen-dimitar-iliev-ubeden-sam-che-narodnite-predstaviteli-shte-vzemat-nay-dobroto-reshenie-za-modernizatsiyata-na-balgarskata-armiya.html", "text": "Убеден съм, че народните представители ще вземат най-доброто решение за модернизацията на българската армия. Това каза заместник-началникът на отбраната ген. Димитър Илиев по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . „Като представител на висшето военно ръководство искам да ви споделя следното. За нас процесът на модернизация е бил винаги от особена важност. Така или иначе той се заключи в тези три първоначално големи проекта“, каза той по проектите за самолет, кораб и машина за пехотата. „Ние разглеждаме проектите, особено този, който стои за обсъждане пред вас като загряващ момент за процеса на модернизация“, каза още ген. Илиев.  \r\nДеница КИТАНОВА", "date": "2019.01.16", "title": "Заместник-началникът на отбраната ген. Димитър Илиев: Убеден съм, че народните представители ще вземат най-доброто решение за модернизацията на българската армия"}
{"url": "http://www.focus-news.net/news/2019/01/16/2612770/burgas-dvama-17-godishni-mladezhi-sa-schupili-nyakolko-patni-znaka-i-koshcheta-v-selo-rusokastro.html", "text": "Двама 17-годишни младежи са счупили няколко пътни знака и кошчета в село Русокастро. Това съобщиха от  ОДМВР - Бургас . Вандалските прояви са извърнели на 12 - 13 януари т.г. в центъра на село Русокастро. Служители от Районно управление – Камено установили извършителите. Младежите са огъвали и изкъртили два пътни знака, обърнали и огъвали метални кошчета за отпадъци. Те счупили и дървени дъски на пейки. Момчетата направили пълни самопризнания и възстановили нанесените щети.", "date": "2019.01.16", "title": "Бургас: Двама 17-годишни младежи са счупили няколко пътни знака и кошчета в село Русокастро"}
{"url": "http://www.focus-news.net/news/2019/01/16/2612761/gen-mayor-tsanko-stoykov-potvarzhdavam-neobhodimostta-ot-pridobivane-na-nov-boen-samolet-za-balgarskite-vvs.html", "text": "Потвърждавам необходимостта от придобиване на нов боен самолет за българските Военновъздушни сили. Това каза началникът на ВВС ген.-майор Цанко Стойков по време на дебатите по предложението за започване на преговори със САЩ за закупуване на самолети F-16, предаде репортер на  Агенция „Фокус“ . „Г-н министър на отбраната, като командир на ВВС също потвърждавам необходимостта от модернизация чрез придобиване на нов боен самолет за българските ВВС, за да може да изпълняваме своите задачи и задължения по гарантиране на националния суверенитет“, каза ген.-майор Цанко Стойков. Той отбеляза, че ако процесът бъде върнат в начална фаза, модернизацията на българските ВВС ще закъснее. \r\nДеница КИТАНОВА", "date": "2019.01.16", "title": "Ген.-майор Цанко Стойков: Потвърждавам необходимостта от придобиване на нов боен самолет за българските ВВС"}
{"url": "http://www.focus-news.net/news/2019/01/16/2612772/burgas-tsentar-za-evreysko-balgarsko-satrudnichestvo-alef-i-polskiyat-institut-predstavyat-v-grada-dokumentalen-film-za-irena-sendler.html", "text": "Център за еврейско-българско сътрудничество „Алеф“ за поредна година се включва в инициативите по повод Международния ден за възпоменание жертвите на  Холокоста – 27 януари. Паметният ден ще бъде отбелязан в Бургас с беседа и прожекция на документален филм за живота на Ирена Сендлер – жената, спасила хиляди деца от унищожение в нацисткия лагер „Треблинка“. Събитието – съвместна инициатива на „Алеф“ и Полския институт, подкрепена от Община Бургас,  ще се проведе от 18.00 часа на 21 януари в Културен център „Морско казино“. Това съобщиха от пресцентъра на  Общината . Филмът на Анджей Волф  „Животът на Ирена Сендлер“ ще бъде показан в Бургас за първи път. Той е създаден въз основа на уникални интервюта с Ирена Сендлер, записани в последните години на живота й. Провъзгласената от израелския мемориал Яд Вашем за  „Праведник на света“ за оказана помощ на евреите по време на Втората световна война полякиня има тежката съдба да живее по време на окупацията на  Полша от Германия. Ръководейки  детската секция на нелегалния Съвет за помощ на евреите „Жегота“ и имайки достъп до варшавското гето, тя успява да спаси над 2500 еврейски деца, като ги извежда тайно от гетото и ги укрива в полски семейства, сиропиталища и манастири. При извеждане на децата проявява невероятна изобретателност – крие ги в линейки, извозващи тежко болни, в чували с пратки, в кофи с боклук, дори в ковчези…  Така благодарение на нея хиляди еврейски бебета и малки деца получават нов шанс за живот. През 2007 година заради подвига си Ирена Сендлер е номинирана за Нобелова награда за мир. Въпреки че не я получава, тя не страда от това. „Всяко дете, спасено с моя помощ оправдава съществуването ми на земята. Децата не трябва да носят титли и слава“, споделя тя. Умира година по-късно на 98-годишна възраст.  \r\nВерен на мисията си да приобщава все повече и повече хора към паметта и уроците от миналото, „Център „Алеф“ кани от 18.00 часа на 21 януари в Морското казино всеки, който е съпричастен към призива да не се забравят кървавите периоди от човешката история и стремежа те никога да не бъдат повторени. Входът е свободен. Инициативата е и покана за присъединяване към кампанията на Световния еврейски конгрес „#WeRemember“. В предходните години в нея се включиха ученици от три бургаски училища и творци от Бургаска писателска общност.", "date": "2019.01.16", "title": "Бургас: Център за еврейско-българско сътрудничество „Алеф“ и Полският институт представят в града документален филм за Ирена Сендлер"}
{"url": "http://www.focus-news.net/news/2019/01/16/2612774/pravitelstvoto-odobri-merki-za-ogranichavane-na-patnotransportniya-travmatizam-do-2020-g.html", "text": "Правителството прие интегриран подход „Безопасна система“ с визия нула загинали и тежко ранени за национална политика за постигане на висока степен на безопасност по пътищата на Република България. Това съобщиха от  правителствената информационна служба . \r\n2019-а година се обявява за година на активна работа по опазване живота и здравето на участниците в движението под мотото „Пази семейството си на пътя“. Фокус се поставя върху ролята на семейната среда като фактор за рисково поведение на пътя. \r\nОдобрени са и мерки за ограничаване на пътнотранспортния травматизъм до 2020 г. Те са в изпълнение на т. 3 от Протокол № 36 на Министерския съвет от 12 септември 2018 г. и представляват възлагане на отговорните институции да осъществят координирани действия в указаните им срокове за постигане на целите, заложени в Националната стратегия за подобряване на безопасността на движението по пътищата на Република България за периода 2011-2020 г.", "date": "2019.01.16", "title": "Правителството одобри мерки за ограничаване на пътнотранспортния травматизъм до 2020 г."}
{"url": "http://www.focus-news.net/news/2019/01/16/2612776/mvr-shest-dushi-sa-zadarzhani-pri-opiti-za-byagstvo-ot-politseyska-proverka-i-posledvalo-presledvane.html", "text": "Шест души са задържани при опити за бягство от полицейска проверка и последвало преследване. Това съобщиха от пресцентъра на  МВР .  \r\nТази сутрин около 2.55 часа на околовръстния път в района на Казичене екип на отдел „Пътна полиция“ подал сигнал за спиране на лек автомобил „Фолксваген Голф“ с врачанска регистрация. Водачът не се подчинил и продължил към бул. „Ботевградско шосе“, където навлязъл в насрещното, минал през Яна, Богров, АМ „Хемус“ и от там към Нови Искър, където е задържан заедно със спътника си - 48-годишен мъж. В хода на проверка е установено, че 36-годишният шофьор е криминално проявен и е седнал зад волана след употреба на алкохол. Двамата мъже са задържани с полицейски мерки до 24 часа.  \r\nМинути по-късно в района на жк. „Красна поляна“ водач на лек автомобил „Ауди А 6“ направил опит да избяга след подаден му полицейски сигнал за спиране. При краткото преследване е задържан в жк. „Западен парк“, след като спукал две от гумите на колата си. Тестът на 20-годишния шофьор с техническо средство отчел положителен резултат на употреба на алкохол. На нарушителя е съставен акт за установеното нарушение по Закона за движение по пътищата.  \r\nСъщата нощ около 3.45 часа на бул. „Арсеналски“ полицейски екип подал сигнал за спиране на лек автомобил „БМВ 323“. Шофьорът не се подчинил и в рамките на предприетото преследване е задържан на кръстовището на булевардите „Черни връх“ и „Н. Й Вапцаров“. Установена е самоличността на тримата мъже в автомобила – 20-годишния водач и 22-годишните му спътници. В хода на проверката е установено, че 20-годишният е седнал зад волана под въздействие на наркотични вещества и без свидетелство за правоуправление на МПС, отнето за шофиране след употреба на алкохол. Тримата са задържани с полицейски мерки до 24 часа. Работа по случая продължава", "date": "2019.01.16", "title": "МВР: Шест души са задържани при опити за бягство от полицейска проверка и последвало преследване"}
{"url": "http://www.focus-news.net/news/2019/01/16/2612778/mariya-deyanova-istorik-na-16-yanuari-1878-godina-v-karlovo-se-sazdava-parvata-svobodna-balgarska-gradska-uprava-sled-osvobozhdenieto.html", "text": "Всяка година жителите на Карлово тържествено отбелязват датата 16 януари 1878 година, защото в този град и региона е много силна паметта за културно-историческото наследство. Това каза в интервю за  Радио „Фокус” - Пловдив  историкът Мария Деянова, директор на Историческия музей в Карлово. „Силно е и съзнанието, че всяка част от историята на този град е много ценна и трябва да се пази и да се отбелязва по подобаващ начин. Имайки предвид делата на тези, които честваме, трябва да отдадем дължимото на всичко, което са сторили те за напредъка на този град, да почерпим сили от историята и това, което са ни завещали, за да се поучим от делата им и примера им”, посочи Деянова. По думите и затова дори такова събитие като избор на първата свободна българска самостоятелна управа в този регион се отбелязва и се чества така, и се държи да се спазва традицията за това знаменателно събитие за историята на града. „В Карлово се създава първата свободна българска градска управа след Освобождението”, посочи още Деянова.  \r\nТя разказа, че след като предният отряд на ген. Карцов освобождава Стрямската долина и Карлово, и там руското командване дава насоки за организацията на свободния живот, но много от изследователите смятат, че тук е първият изборен Градски съвет, защото именно в града е имало избор от 35 души от жителите му – от интелигенцията на града, от занаятчийското съсловие. Те се събират и решават по демократичен начин да си създадат първия съвет, който да се погрижи за техния град и да организира българското, вече свободно управление на града. „Отново карловци са първите, защото правят първия избор на градски съвет. А иначе, такива градски управи се назначават веднага навсякъде след Освобождението - там, откъдето минава руската армия”, каза още Мария Деянова. По думите и обикновено са били предпочитани по-заможните слоеве на населението, те са били посочвани за такава управа, която да изпълнява разпоредбите на временното руско управление, но точно това предпочитание и наредба, която бива разработена от княз Владимир Черкаски – строителят на Нова България, довежда до конфликт с местното население. Подобен конфликт има в Лом, в Дряново и в Карлово. „Става така, обаче, че самите карловци решават кой да бъде избран в градското управлението, така, както днес си избираме общинската власт”, добави Деянова.  \r\nВ Карлово това се случва още през 1878 година, на 16 януари. \r\nЦветана ТОНЧЕВА", "date": "2019.01.16", "title": "Мария Деянова, историк: На 16 януари 1878 година в Карлово се създава първата свободна българска градска управа след Освобождението"}
{"url": "http://www.focus-news.net/news/2019/01/16/2612759/andrey-kovachev-enpgerb-v-ramkite-na-sledvashtite-nyakolko-dni-velikobritaniya-tryabva-da-sabere-kurazh-i-da-kazhe-dali-iska-da-ostane-v-es-ili-ne.html", "text": "В рамките на следващите няколко дни Великобритания трябва да събере кураж и да каже дали иска да остане в ЕСм или не. Това каза евродепутатът Андрей Ковачев от ЕНП/ГЕРБ в интервю за  Агенция „Фокус“ . \r\n„Както за всички други граждани на ЕС, така и реципрочно за всички граждани на Великобритания, които живеят в 27-те страни-членки, остава огромната въпросителна какво се случва. Те ще бъдат формално граждани на трета страна, ако Великобритания излезе без споразумение от ЕС. Вчера председателят на ЕП Антонио Таяни също каза, че след този вот на Лондон основната негова мисъл е за над 3,2 млн. граждани, които са във Великобритания от другите страни-членки, както и за британските граждани в ЕС. И в следващите няколко дни трябва да има яснота и за това. Затова призоваваме Великобритания да разбере какво в края на краищата наистина иска. Не може да искат излизане от ЕС, да подпишат споразумение за това излизане, да отхвърлят това споразумение, да казват, че не искат и без споразумение да излизат от ЕС – в края на краищата Лондон трябва да събере кураж и сили и да каже какво иска“, заяви Ковачев. Той посочи, че ако Великобритания иска втори референдум, то той трябва да бъде направен по най-бързия начин. \r\nКовачев посочи, че 29 март е денят, в който Великобритания ще напусне ЕС, ако преди това самото британско правителство не оттегли нотификацията, която е направило по чл. 50 от Договора за ЕС. „Ако го оттегли, то тогава според тълкуването на съда в Люксембург, ще се счита, че Брекзит няма да се случи наистина. И тогава Великобритания ще участва на предстоящите европейски избори. Но ако не оттеглят нотификацията по чл. 50, то тогава Великобритания ще излезе от ЕС. Аз не виждам възможност ЕС да удължи този срок, защото няма как хем тя да излезе от ЕС, хем да участва в изборите за Европейския парламент, когато ще бъдат избирани членове на ЕП за следващите пет години“, каза още той. \r\nЦветилена СИМЕОНОВА Пълния текст на интервюто четете по-късно в „Мнение“", "date": "2019.01.16", "title": "Андрей Ковачев, ЕНП/ГЕРБ: В рамките на следващите няколко дни Великобритания трябва да събере кураж и да каже дали иска да остане в ЕС, или не"}
{"url": "http://www.focus-news.net/news/2019/01/16/2612780/adriana-grigorova-sotsialno-podpomagane-varna-imashtite-pravo-na-bezplatna-e-vinetka-mogat-da-se-informirat-v-ofisite-na-direktsiyata-dali-veche-e-izdadena-takava.html", "text": "Всоциалните дирекции във Варна продължават приемът на заявления за получаване на безплатни е-винетки за хората с трайни увреждания за 2019 година. Това каза за  Радио „Фокус“ – Варна  Адриана Григорова, директор на Дирекция „Социално подпомагане“ – Варна. „От началото на януари в офисите на дирекцията се приемат заявления от лица, които са с 50 и над 50% намалена работоспособност или вид и степен на увреждане, както и от лица и семейства, които отглеждат деца с трайни увреждания до 18-годишна възраст или до завършване на средно образование, но не по-късно от 20-годишна възраст, които получават полагащите им се безплатни винетни стикери по нов ред. Заявленията могат да бъдат подавани на място, по пощата или по електронен път. Другата новост е, че срокът за издаването на електронен винетен стикер е седем дни“, посочи Адриана Григорова. Тя отбеляза, че ако има проблем с попълването на заявленията, служителите уведомяват лицето, което съответно да отстрани нередностите. „По защитен електронен канал чрез интегрираната информационна система заявките се изпращат ежедневно до Агенция „Пътна инфраструктура“. Заявката се потвърждава на следващия ден“, обясни Адриана Григорова. Тя призова имащите право на безплатна винетка да се информират в офисите на дирекцията дали вече е издадена такава, тъй като все още в сайта на агенцията няма информация за автомобилите, за които са закупени електронни винетки. \r\n„Хубаво е гражданите да гледат срока, на който изтича миналогодишната винетка, за да не се получава струпване на граждани, които подават заявления и за е-винетка, и за новата финансова подкрепа“, призова Адриана Григорова. \r\nМарияна ВАЛЕНТИНОВА", "date": "2019.01.16", "title": "Адриана Григорова, „Социално подпомагане“ – Варна: Имащите право на безплатна е-винетка могат да се информират в офисите на дирекцията дали вече е издадена такава"}
{"url": "http://www.focus-news.net/news/2019/01/16/2612782/5-leva-taksa-za-zaverka-s-apostil-shte-sabirat-oblastnite-administratsii.html", "text": "Таксата, която ще се събира от областните администрации за заверка с „апостил“, ще бъде в размер на 5 лева. Това съобщиха от  правителствената информационна служба . Това се предвижда с приетите от правителството промени на нормативни актове на Министерския съвет като допълнителна мярка за намаляване на административната тежест за гражданите. \r\nС изменението на Закона за ратифициране на Конвенцията за премахване на изискването за легализация на чуждестранни публични актове (Закон за изменение и допълнение, ДВ, бр. 45 от 2018 г.) бяха създадени предпоставки за реформа при извършването на заверки с „апостил“ на документи, издавани от общинските администрации, в рамките на правителствения приоритет за намаляване на административната тежест и оптимизиране на административните услуги.", "date": "2019.01.16", "title": "5 лева такса за заверка с „апостил“ ще събират областните администрации"}
{"url": "http://www.focus-news.net/news/2019/01/16/2612769/ministar-krasimir-karakachanov-ako-zakupim-f-16-shte-imame-nay-moderniya-samolet-na-balkanite-nikoy-ne-e-okazval-natisk-na-rabotnite-grupi.html", "text": "Ако закупим F-16, ще имаме най-модерния самолет от всички балкански държави. Това каза министърът на отбраната Красимир Каракачанов преди гласуването на предложението правителството да преговаря със САЩ за F-16, предаде репортер на  Агенция „Фокус“ . „Никой не е отказвал натиск на нито една от двете работни групи“, заяви той. „Да твърдим, че такъв самолет няма, е все едно, че „Мерцедес“ и „БМВ“ няма да произведат следващия си модел“, коментира министърът. „Не е редно да казваме неистини. F-16 е модификация, пето поколение“, изтъкна той. „Не е вярно това, че президентът е бил изолиран. Лично аз съм водил 7-8 разговора с него, по негово желание“, посочи Каракачанов. „Каквото е пожелал президентът за процедурата, го е получил от Министерството на отбраната“, допълни министърът. „Категорично съм против нов конкурс, защото ще обречем ВВС на никакво решение“, подчерта военният министър. „Ние предложихме избиране на един от партньорите и започване на преговори“, каза той. „Решението за F-16 е с изтребители и оборудване, един договор с една страна, така не си зависим от трета страна“, посочи Красимир Каракачанов. \r\nБиляна ИВАНОВА", "date": "2019.01.16", "title": "Министър Красимир Каракачанов: Ако закупим F-16, ще имаме най-модерния самолет на Балканите - никой не е оказвал натиск на работните групи"}
{"url": "http://www.focus-news.net/news/2019/01/16/2612779/dobrich-obshtinski-savetnitsi-poiskaha-ostavkata-na-predsedatelya-na-obshtinskiya-savet-ivo-penchev.html", "text": "Общински съветници поискаха оставката на председателя на Общинския съвет (ОбС) Иво Пенчев. На съвместна пресконференция в Малката заседателна зала на Община град Добрич с представители на пет политически партии, арх. Емилия Добрева поиска оставката от името на своята политическа група. В останалите политически групи предстои това решение да бъде разгледано, предаде кореспондент на  Радио „Фокус” – Варна . „Мисля, че е въпрос на морален жест председателят на Общински съвет да си подаде оставката“, каза арх. Добрева и посочи, че по тази позиция ще има солидарност и сред останалите общински съветници, които споделят идеята за свикване на ново извънредно заседание по казуса с жилищен блок „Добрич“.  \r\nМотив за поисканата оставка е, че председателят на ОбС – Добрич Иво Пенчев се е присъединил чрез участие в подписка за провеждане на вчерашното извънредно заседание с включената тема в дневния ред. Тя е била предложението при възлагане на строително-монтажни работи по довършване на блок „Добрич“ на изпълнителя да бъде предложено заплащане в размер на 2 500 000 лв., като за останалата част от дълга да му бъде предложена собственост на Общината – индивидуализирани обекти в строящия се блок. Общинското имущество, което следва да се предложи на изпълнителя и неговата пазарна стойност, ще са обект на отделно решение на Общинския съвет. Арх. Емилия Добрева посочи и втори аргумент за искане на оставката. По думите ѝ при вчерашните дебати Иво Пенчев е участвал активно, като е направил „езуитско“ предложение - да се измени на кредита за довършване на блока. „В края на краищата Пенчев не пое отговорността да гласува въобще. Очакваше се след като предложението му е прието, би трябвало той да подкрепи“, каза арх. Добрева и подчерта, че оставката се иска заради липсата на гласуване от страна председателя и по този начин не е била поета отговорност от него. „В случая партийната дисциплина надделя над разума, надделя над собственото му предложение. Мисля, че е редно ние просто да свалим доверието си от него“, добави арх. Емилия Добрева.  \r\nЖулиета НИКОЛОВА", "date": "2019.01.16", "title": "Добрич: Общински съветници поискаха оставката на председателя на Общинския съвет Иво Пенчев"}
{"url": "http://www.focus-news.net/news/2019/01/16/2612785/yordanka-fandakova-kmet-na-sofiya-utre-sutrinta-se-puskat-novi-30-avtobusa-po-liniya-72-i-84.html", "text": "Утре сутринта се пускат нови 30 автобуса по линия 72 и 84. Това каза кметът на София Йорданка Фандъкова при проверка на готовността за пускане на нови автобуси в столичния градски транспорт, предаде репортер на  Агенция „Фокус“ . „В изпълнение на нашата визия за развитие на София като зелен град, за подобряване качеството на атмосферния въздух, предприехме в последните години изключително мащабна програма, която с десетилетия не се е случвала в града. Утре сутринта се пускат нови 30 автобуса, очакваме до края на годината да пуснем още 82 автобуса. 22 от тях вече са налични, оборудват се и може би до края на месеца, най-късно до началото на другия месец ще бъдат пуснати по други линии на градския транспорт“, коментира Фандъкова. \r\nТя отбеляза, че новите автобуси са нископодови, накланят се при спиране, за да може да е удобно на всички пътници, особено за хората с увреждания и майките с детски колички. „Климатизирани са и имат система за видеонаблюдения, така, че да бъдат безопасни. Мисля, че всички ангажименти, които сме предприели в това отношение, са изпълнени“, обяви кметът на София.  „Започнаха да пристигат и съчленените автобуси, те са 60, които Столичният автотранспорт закупува. Очакваме 11 нови трамвая и пускането на първия участък на линиите на метрото до края на годината“, обясни тя. Според нея това наистина са огромни инвестиции и сериозни резултати. „Те са важни на първо място, за да не се движат старите 30-годишни автобуси, каквито имахме по улиците на София. На второ място, хората да имат по-добри условия“, допълни столичният кмет. Фандъкова каза, че с въвеждането на новите автобуси се надява повече хора да използват обществения транспорт в града.  \r\nПопитана как се е стигнало до решението за това, по кои линии да тръгнат новите автобуси, тя отговори, че решението е на база анализи и проекти на столичния автотранспорт, заедно с комисията по транспорт.", "date": "2019.01.16", "title": "Йорданка Фандъкова, кмет на София: Утре сутринта се пускат нови 30 автобуса по линия 72 и 84"}
{"url": "http://www.focus-news.net/news/2019/01/16/2612786/pazardzhik-blizo-6400-tona-otpadatsi-sa-sabrani-za-2018-godina-v-obshtina-peshtera.html", "text": "Повишението на такса „Смет“ с 20% с решение на Общинския съвет в Пещера ще се отрази на сметосъбирането и сметоизвозването. Това каза за  Радио „Фокус“ – Пазарджик  Иван Спиров, управител на Общинско предприятие „Чистота и поддържане на пътната инфраструктура“ в Пещера. По думите му разходите ще бъдат по-големи. „Правихме сметка да намалим тонажите на извозвания боклук, тъй като последните три години той варира от 6200 до 6500 тона, но заради липсата на култура за разделно събиране на отпадъците през 2018 година достигнахме отново разход от 6400 тона. Разбира се, трябва да се отбележи, че не извозваме вече боклука на 4 км, както беше преди, а на 16 км, до общинското депо“, уточни Споров. Той допълни, че Община Пещера разчита на четири сметоизвозващи машини. Има на склад и нови контейнери тип „Бобър“, с които могат да бъдат подменени амортизирани съдове. \r\nАлбена ЖИЛЕКОВА", "date": "2019.01.16", "title": "Пазарджик: Близо 6400 тона отпадъци са събрани за 2018 година в община Пещера"}
{"url": "http://www.focus-news.net/news/2019/01/16/2612773/direktorat-na-rzi-pernik-obyavi-gripna-epidemiya-na-teritoriyata-na-pernishka-oblast.html", "text": "Директорът на РЗИ-Перник обяви Грипна епидемия на територията на Пернишка област. Това съобщиха от  РЗИ-Перник . Решението е взето във връзка с нарастване нивото на интензивност на епидемичния процес на грип и остри респираторни заболявания (ОРЗ) и достигане епидемични стойности, както и наличието на серологични данни за циркулация на грипни вируси тип А, и риновируси. \r\nЗа периода от 7 до 13 януари най-висока е заболяемостта във възрастовите групи 0-4 г., следвана от възрастовата група 5-14 г. Стойностите на заболяемостта са близки да епидемичните, като има лабораторни данни за циркулация на грипни вируси \r\nС цел ограничаване на епидемичния процес и превенция на усложненията от страна на долните дихателни пътища (бронхити и пневмонии), РЗИ-Перник връчи предписание на Началника на РУО на МОН за обявяване на дните 17, 18, 21 и 22 януари за неучебни дни на територията на областта.", "date": "2019.01.16", "title": "Директорът на РЗИ-Перник обяви Грипна епидемия на територията на Пернишка област"}
{"url": "http://www.focus-news.net/news/2019/01/16/2612775/ministar-krasimir-karakachanov-razhodite-za-iztrebitelite-ne-sa-ot-byudzheta-za-pensii-ili-zdraveopazvane-tova-e-lazha.html", "text": "Разходите по проекта за инвестиционен разход за изтребители са в рамките на плана за 2% от БВП, те не са допълнително от бюджета за пенсии, образование, здравеопазване. Това е лъжа, нека да бъде чуто ясно. Това каза министърът на отбраната Красимир Каракачанов преди гласуването на предложението правителството да преговаря със САЩ за F-16, предаде репортер на  Агенция „Фокус“ . „Не вземаме решение правителството да сключи сделка утре, а да започнем преговори. Не знам защо от говорещите от лявата страна на залата това се пропуска“, коментира той. „Изказаха се откровени лъжи, неистини, и обидни квалификации. Меко казано неистини“, заяви министърът. „Отклонението в цената може да бъде само до полученото вече предложение. Ние имаме таван, имаме уверение, че таванът ще бъде свален“, обясни Красимир Каракачанов. „Прави се много грозен опит да се внушава в обществото, че то ще бъде ощетено, било то заради пенсии или социална политика“, обърна внимание той. „Решението е в ръцете на българското НС. Лично ще благодаря на всички от името на МО и на българските военнослужещи“, каза Каракачанов.  \r\nБиляна ИВАНОВА", "date": "2019.01.16", "title": "Министър Красимир Каракачанов: Разходите за изтребителите не са от бюджета за пенсии или здравеопазване, това е лъжа"}
{"url": "http://www.focus-news.net/news/2019/01/16/2612789/stara-zagora-rayonen-sad-kazanlak-ostavi-v-aresta-32-godishniya-yordan-penev-zabil-bradva-v-avtomobil-s-kursanti-na-natsionalniya-voenen-universitet.html", "text": "Районен съд – Казанлък остави в ареста 32-годишния Йордан Пенев, забил брадва в автомобил с курсанти на Националния военен университет. Това съобщиха от пресцентъра на  Прокуратурата . Районен съд – Казанлък определи мярка за неотклонение „Задържане под стража“ на 32-годишния Йордан Пенев за извършеното хулиганство при управление на моторно превозно средство по първокласен път Сливен - Гурково, по искане на Районна прокуратура – Казанлък. На Пенев е предявено обвинение за хулиганство, извършено при управление на моторно превозно средство и придружено с изключителна дързост. \r\nРайонният прокурор на Казанлък поясни, че на 13 януари по първокласен път I-6 при километър 304, след като предварително е имало провокативно шофиране от страна на водача на автомобила с марка „Опел Корса”, Йордан Пенев рязко намалява скоростта, изпреварва, шофира по осовата линия, което е притеснило пътуващите в другия автомобил „Ауди”, в който са пътували петима курсанти – четирима мъже и една жена от Националния военен университет „Васил Левски” – Велико Търново, в един момент водачът на “Опел Корса“ спира напречно на осовата линия, поради което и другият автомобил спира. Водачът на „Опела”-а слиза от автомобила и изважда от багажника брадва и удря близо до предното панорамно стъкло капака на автомобила „Ауди”, при което то се пръска. Движещите се в този автомобил сигнализират на телефон 112 на първата бензиностанция преди Гурково и автомобилът „Опел – Корса” заедно с водача и спътничката му са установени на 2 километра след Гурково, в Прохода на Републиката. При извършения разпит Пенев е признал вината си. \r\nДо момента са извършени разпити на свидетели, събрани са писмени доказателства, обвиняемото лице е привлечено към наказателна отговорност и производството ще приключи в най-кратки срокове. \r\nСпоред съда се касае за висока степен на обществена опасност на деянието и на Йордан Пенев, който има 5 присъди за престъпления против собствеността. Престъплението е умишлено и за него се предвижда наказание „Лишаване от свобода” до 5 години и лишаване от право да се упражнява определена професия или дейност. Извършителят е изтърпял наказание „Лишаване от свобода“ от една година и един месец по последното си осъждане през януари 2013 г., т.е. реалната опасност да извърши и друго престъпление е налице. Доказателствата по делото сочат, че обвиняемият не пребивава на постоянния си адрес, от което следва извода, че може на се укрие от наказателно преследване.  \r\nОпределението на Районен съд – Казанлък подлежи на обжалване пред Окръжен съд - Стара Загора.", "date": "2019.01.16", "title": "Стара Загора: Районен съд – Казанлък остави в ареста 32-годишния Йордан Пенев, забил брадва в автомобил с курсанти на Националния военен университет"}
{"url": "http://www.focus-news.net/news/2019/01/16/2612790/varna-imitirashtite-mlechni-produkti-veche-se-razpolagat-na-otdelen-shtand-v-targovskite-obekti-v-grada.html", "text": "Имитиращите млечни продукти вече се разполагат на отделен щанд в търговските обекти във Варна. Това показа репортерска проверка на  Радио „Фокус“ – Варна  в 7 обекта на територията на града. Магазините във Варна са спазили измененията в Наредбата за специфичните изисквания към млечните продукти, приета през юли миналата година. Проверката в 7 търговски обекта показа, че сиренето и кашкавала, съдържащи растителни мазнини в магазините са разположени на добре обозначени и обособени отделни щандове. Описан е и точния състав на суровините, използвани за изработката на въпросния продукт. Клиенти на магазините одобряват новото изискване, тъй като смятат, че така ще имат възможността да купуват истински продукти, а не сирена, кашкавали, извара или мляко, в които основната съставка е палмово масло, а не мляко. Масово анкетираните казаха, че предпочитат да отделят малко по-голяма сума от месечния си бюджет за закупуването на качествен продукт, отколкото да консумират имитиращи продукти по-често. Потребителите предпочитат да пазаруват от специализирани магазини, в които се предлагат млечни продукти директно от производителя. Според тях качеството на сиренето и кашкавала са на ниво в тези търговски обекти.  \r\nЦените на сиренето от краве мляко варират от около 7.00 до 15.00 лв./кг в зависимост от производителя, а промоционално козе сирене се предлага за 4.90 лв./кг. При имитиращите продукти цените са значително по-ниски, като килограм сирене от този тип може да се намери за около 3 лв./кг. Пенсионери заявяват, че купуват по-скъпите кашкавал и сирене само един път в месеца, когато получат пенсията си. Множество майки от Варна пък напълно избягват консумацията на млечни продукти поради по-трудното обработване на млякото от организма.  \r\nИмитиращите млечни продукти вече трябва да са опакова в потребителски опаковки още на етап производство според наредбата от 18 юли на миналата година.Те трябва да се предлагат в търговската мрежа с надпис, изрично упоменаващ „Имитиращи продукти“. На етикетите им трябва да са посочени съставките,  които са използвани като частичен или пълен заместител на млечните съставки. Шрифтът на информацията трябва да е достатъчно четлив за потребителите. \r\nБояна АТАНАСОВА", "date": "2019.01.16", "title": "Варна: Имитиращите млечни продукти вече се разполагат на отделен щанд в търговските обекти в града"}
{"url": "http://www.focus-news.net/news/2019/01/16/2612791/plovdiv-53-godishen-mazh-e-zaginal-sled-kato-e-bil-udaren-ot-padnala-tuhla-ot-stroitelen-obekt.html", "text": "53-годишен работник е бил ударен от тухла на строителен обект на строителен обект до кръстовище на бул. „Христо Ботев“ и ул. „Любен Каравелов“ в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за пострадал 53-годишен мъж е подаден около 12.00 часа. На място лекарски екип е установил, че мъжът е в безсъзнание, но по-късно той е починал. По първоначални данни загиналият е бил ударен от тухла, паднала при издигане на пале. Случаят ще се разследва от следовател към Окръжната прокуратура. \r\nТони МИХАЙЛОВ", "date": "2019.01.16", "title": "Пловдив: 53-годишен мъж е загинал, след като е бил ударен от паднала тухла от строителен обект"}
{"url": "http://www.focus-news.net/news/2019/01/16/2612784/lilyana-pavlova-debatat-za-novata-mnogogodishnata-finansova-ramka-zapochna-po-vreme-na-balgarskoto-predsedatelstvo-no-pikat-i-osnovniyat-aktsent-e-v-ratsete-na-rumanskoto.html", "text": "Дебатът за новата многогодишната финансова рамка започна по време на българското председателство, но пикът и основният акцент е в ръцете на румънското. Това каза Лиляна Павлова, министър за Българското председателство на Съвета на ЕС (2017-2018), по време на дискусия по повод началото на първото председателство на Румъния на Съвета на ЕС в Дома на Европа, предаде репортер на  Агенция „Фокус“ . Павлова подчерта, че дебатът е изключително важен за всеки един от нас. „Да запазим единството на 27-те, да запазим успешната визия за това каква Европа искаме към 2030 година, е пречупено през това какъв бюджет ще приемем за бъдещето на Европа“, подчерта Павлова, като допълни, че ако искаме сигурна, стабилна, просперираща Европа, която да бъде конкурентоспособна, трябва предприемем бюджет, който да е огледален на нашите цели и амбиции. „И тук - сега и веднага, европейските лидери, трябва да покажат именно това - възможността за единство, но и за компромиси, възможността за даване на ясна перспектива, сигурност, увереност и възможността да се даде гаранция, че както отстояваме досегашните традиционни политики и не отстъпваме от тях, така можем адекватно да адресираме новите реалности - сигурност, миграция, климатични промени, дигитална трансформация“, заяви Павлова. \r\nПо думите ѝ Европа тепърва има доста да догонва в сферата на дигитална трансформация и посочи, че именно в тази посока ще се разчита изключително много на румънското председателство на Съвета на ЕС. „Дигиталната трансформация, киберсигурността и изобщо тази тема, която е изключително важна в общоевропейския дневен ред, защото без нея не можем да имаме конкурентоспособен съюз, който да е адекватен на реалностите и който да може да догонва, защото сме в ситуация, в която трябва да догонваме, а никой няма да ни чака“, заяви Павлова и подчерта, че в сферата на дигиталната трансформация нещата се случват на ежедневна основа. \r\nПавлова добави, че „Брекзит“ и нарастващият популизъм са предизвикателствата, пред които се е изправило Българското председателство на Съвета на ЕС. \r\nИрина ИВАНОВА", "date": "2019.01.16", "title": "Лиляна Павлова: Дебатът за новата многогодишната финансова рамка започна по време на българското председателство, но пикът и основният акцент е в ръцете на румънското"}
{"url": "http://www.focus-news.net/news/2019/01/16/2612793/prezidentat-rumen-radev-i-avstriyski-investitori-obsadiha-neobhodimite-merki-za-podobryavane-na-biznes-klimata-v-balgariya.html", "text": "Президентът Румен Радев прие днес на „Дондуков“ 2 представители на австрийския бизнес у нас, с които обсъди трудностите, които компаниите срещат при реализиране на работата си и възможностите за подобряване на бизнес климата в България и повишаване на конкурентоспособността. Това съобщиха от  Прессекретариата на държавния глава . На срещата присъства и посланикът на Австрия у нас Андреа Вике.  \r\nСрещата е част от разговорите на държавния глава с представители на чуждестранни фирми от държави, които са на челни места по инвестиции в България. Австрия заема второ място в списъка след Холандия с общ обем на инвестициите 5.7 млрд. евро или 11.7% от преките чуждестранни инвестиции у нас.  \r\nПо време на разговора от Австрийското търговско представителство в България представиха проучване сред 96 австрийски фирми с клонове у нас, според което борбата с корупцията и престъпността, правната сигурност, върховенството на закона и намаляването на бюрокрацията са регулаторните области, в които са необходими подобрения и биха направили България по-атрактивна дестинация. Квалификацията на кадрите, наличието на работна ръка, инфраструктурата и високото качество са елементите от пазара на труда, които също трябва да се развият, смятат участниците в анкетата. По време на срещата представителите на австрийския бизнес наблегнаха на необходимостта от по-сериозна практическа насоченост на образованието у нас и изразиха опасения, че в краткосрочен план България ще има остър недостиг на работна ръка. Като основен фактор за подобряване на бизнес климата бяха посочени прозрачността и предвидимостта на правната рамка.  \r\nТенденцията на спад на чуждите инвестиции през последните години показва, че са необходими категорични усилия за развитие на инвестиционната среда у нас, подчерта държавният глава. Президентът Радев изтъкна, че сътрудничеството с Австрия е от стратегическо значение и затова мнението и опитът на австрийските компании у нас са важни за страната ни за прилагането на всеобхватен подход за подобряване на инвестиционния климат, включващ комплекс от икономически, финансови, административни, законодателни мерки. Държавният глава подчерта, че подкрепя усилията за ефективна борба с корупцията и законодателни инициативи, насочени към подобряване на бизнес средата. „Особено важно е да осигурим върховенството на закона\", посочи Румен Радев. Президентът отбеляза, че липсата на работна ръка може да се преодолее с конкурентни условия и по-високото заплащане на труда.", "date": "2019.01.16", "title": "Президентът  Румен Радев и австрийски инвеститори обсъдиха необходимите мерки за подобряване на бизнес климата в България"}
{"url": "http://www.focus-news.net/news/2019/01/16/2612794/api-9000-lv-shte-sa-neobhodimi-za-vazstanovyavaneto-na-otkradnatite-parapeti-i-mantineli-ot-nadlezi-nad-am-maritsa.html", "text": "Откраднати са 36 м предпазни парапети и 16 м мантинели от три надлеза над АМ „Марица“ в участъка Димитровград - Харманли. Демонтираните обезопасителни системи са от надлез при пресичането с общинския път Узунджово - Воден - Димитровград и от два надлеза над селскостопански пътища. За възстановяването им ще са необходими около 9 хил. лв. Предстои монтирането им в най-кратки срокове. Това съобщиха от пресцентъра на  Агенция \"Пътна инфраструктура\" .  \r\nКражбата е констатирана при ежедневните огледи, които се извършват от ОПУ-Хасково. За посегателството са уведомени органите на МВР. \r\nАгенция „Пътна инфраструктура“ напомня, че премахването на предпазните огради от недобросъвестни граждани застрашава безопасността на движението на всички шофьори и граждани, пътуващи по републиканските пътища.", "date": "2019.01.16", "title": "АПИ: 9000 лв. ще са необходими за възстановяването на откраднатите парапети и мантинели от надлези над АМ „Марица“"}
{"url": "http://www.focus-news.net/news/2019/01/16/2612795/kyustendil-v-golemite-targovski-verigi-v-grada-ne-se-predlagat-imitirashti-mlechni-produkti.html", "text": "В големите търговски вериги в Кюстендил не се предлагат имитиращи млечни продукти, показа репортерска проверка на  Радио „Фокус” – Кюстендил . Щандовете за сирене, кашкавал, извара и краве масло са с наредени с разнообразни фирмени млечни продукти, но липсват имитиращи такива. Няма и обособени отделни щандове, на които да се предлагат на потребителите продукти с вложени в тях заместители от растителни мазнини и протеини. На витрините за обслужване също липсват подобни продукти. Търговците в по-малките магазини в центъра на Кюстендил обясниха, че не зареждат пакетирани имитиращи продукти. \r\nВенцеслав ИЛЧЕВ", "date": "2019.01.16", "title": "Кюстендил: В големите търговски вериги в града не се предлагат имитиращи млечни продукти"}
{"url": "http://www.focus-news.net/news/2019/01/16/2612783/plovdiv-nad-1000-dobrovoltsi-sa-uchastvali-v-otkrivaneto-na-plovdiv-evropeyska-stolitsa-na-kulturata-2019-6-godishno-momiche-e-nay-malkiyat-dobrovolets.html", "text": "Над 1000 доброволци от Пловдив са участвали в откриването на „Пловдив – Европейска столица на културата 2019“. Това съобщиха за  Радио „Фокус“ – Пловдив  от Фондация „Пловдив 2019“. Към доброволците са се включили над 50 човека от 10 държави, които са посветили личното си време на каузата. В Пловдив са пристигнали гости от Дания, Холандия, Япония, Румъния, Сърбия, Италия, Франция, Русия, Казахстан, Германия. Те са се присъединили към организацията на събитията по време на трите дни, в които Пловдив официално даде старт на „Европейска столица на културата“. \r\n„Част от доброволците още месец по-рано започнаха работа  по време на подготовката за събитието. Доброволците се включиха активно още от 10 януари, като благодарение на тях се разпространиха и първите фото и видео материали, също и рекламните брошури. Голяма част от тях бяха ангажирани в организацията на дейностите „зад сцена“ за откриващия спектакъл „Ние сме всички цветове“.  Столичани се включиха с посрещане на гостите, които бяха избрали да пътуват със самолети до летище София“м съобщиха още от Фондация „Пловдив 2019“. \r\n6-годишната Амелия Николова е най-малкият член на доброволците на фондация “Пловдив 2019”. Един от най-възрастните и в същото време от най-активните помощници е бил 72-годишния Димитър Тосков. Най-възрастният в редиците за откриващия уикенд е била дама от групата на датските доброволци. За доброволци са се записали и много международни студенти от Медицинския университет в Пловдив и такива, които са на обмен по програма „Еразъм“. \r\nТони МИХАЙЛОВ", "date": "2019.01.16", "title": "Пловдив: Над 1000 доброволци са участвали в откриването на „Пловдив – Европейска столица на културата 2019“, 6-годишно момиче е най-малкият доброволец"}
{"url": "http://www.focus-news.net/news/2019/01/16/2612798/pravitelstvoto-reshi-balgarskite-konsulstva-da-minat-na-gavkavo-rabotno-vreme-spored-nuzhdite-na-sanarodnitsite-ni-v-saotvetnata-darzhava.html", "text": "Правителството прие решение, с което дава възможност за гъвкавост на приемното време на консулските служби в чужбина съобразно нуждите на българските общности и спецификите в съответната държава. Това съобщиха от  правителствената информационна служба . Промяната е и с оглед на нарасналия брой пребиваващи в чужбина наши сънародници. \r\nПри необходимост министърът на външните работи ще разпорежда удължаване или намаляване на приемното време на задграничните ни представителства. Това ще се прави с оглед особеностите във всяка държава. Такива например са наличието на визов режим, сезонната натовареност, броят български граждани в съответната страна и съществуването на историческа българска диаспора там. \r\nПромяната се извършва с изменение и допълнение на Наредбата за административно обслужване и е част от последователните усилия на правителството за облекчаване на контакта между администрацията и гражданите.", "date": "2019.01.16", "title": "Правителството реши българските консулства да минат на гъвкаво работно време според нуждите на сънародниците ни в съответната държава"}
{"url": "http://www.focus-news.net/news/2019/01/16/2612788/parlamentat-udalzhi-rabotnoto-si-vreme-do-glasuvaneto-na-prezidentskoto-veto-varhu-nakazatelniya-kodeks.html", "text": "Парламентът удължи работното си време до гласуването на президентското вето върху Наказателния кодекс, предаде репортер на  Агенция „Фокус“ . „За“ предложението на ГЕРБ гласуваха 83 депутати, 30 бяха „против“, а двама се въздържаха. \r\nТака не се стигна до гласуване на обратното предложение на БСП днес да се прочетат докладите, а утре да се проведат дебатите по ветото. \r\nБиляна ИВАНОВА", "date": "2019.01.16", "title": "Парламентът удължи работното си време до гласуването на президентското вето върху Наказателния кодекс"}
{"url": "http://www.focus-news.net/news/2019/01/16/2612792/mustafa-karadaya-dps-premierat-da-se-razgranichi-ot-izkazvaniyata-na-vitsepremiera-karakachanov-za-sluchaya-vav-voyvodinovo-v-protiven-sluchay-otgovornostta-e-na-tsyaloto-pravitelstvo.html", "text": "Настояваме премиерът да се разграничи от изказванията на вицепремиера Красимир Каракачанов и да предприеме необходимите политически действия, в противен случай отговорността е на цялото правителство. Това каза председателят на ДПС Мустафа Карадайъ в декларация от името на парламентарната група за етническото напрежение във Войводиново, предаде репортер на  Агенция „Фокус“ . По думите му докато един вицепремиер поражда етническо напрежение, Пловдив открива европейската културна столица на еднообразието, под мотото „Заедно“. „Свидетели сме на реални действия за етническо противопоставяне с непредвидими последици. Вместо единение в името на общото бъдеще, ние сме свидетели на безпрецедентно разделение, каквото не е имало в зората на демокрацията. Политиката на управляващите е основната причина за разделението и воинстващата омраза. Вместо да отговарят за нерешените проблеми, управляващите увеличават разделителни линии. ДПС остро осъжда всяко посегателство върху личността и собствеността на гражданите. ДПС остро осъжда всяка форма на омраза и разделение и отрича несъстоятелните политики на управляващите, които задълбочават съществуващите проблеми в обществото, вместо да ги решават. Настояваме час по-скоро всички органи и институции да изпълнят задълженията си, виновните да бъдат наказани и да започне прилагането на комплексни и ефективни мерки за решаването на проблемите с визия и отговорност към бъдеще. ДПС настоява министър-председателят да се разграничи от изказванията на вицепремиера и министър на отбраната и да предприеме необходимите политически действия“, каза той. Карадайъ призова прокуратурата да се самосезира за всички прояви на омраза на етническа и верска основа и да провери дали законно са съборени къщите във Войводиново. Карадайъ заяви, че ДПС призовава председателя на Народното събрание и парламентът като цяло да вземат отношение. „Президентът също да вземе отношение, като обединител на нацията“, заяви Карадайъ. „Мирът и демокрацията са в опасност. Призоваваме към отговорност, с мисъл за бъдещето на Родината, с мисъл за бъдещето на нашите деца. Омразата трябва да спре“, допълни председателят на ДПС.  \r\nДеница КИТАНОВА", "date": "2019.01.16", "title": "Мустафа Карадайъ, ДПС: Премиерът да се разграничи от изказванията на вицепремиера Каракачанов за случая във Войводиново, в противен случай отговорността е на цялото правителство"}
{"url": "http://www.focus-news.net/news/2019/01/16/2612800/riosv-varna-nyama-sledi-ot-izlyat-na-myasto-beton-na-plazh-shkorpilovtsi-yug.html", "text": "Експерти от Регионална инспекция по околната среда и водите (РИОСВ)-Варна извършиха проверка на терен на морски плаж „Шкорпиловци – Юг“ във връзка с получен сигнал за поставяне на метална конструкция върху плажната ивица. Това съобщиха от пресцентъра на  РИОСВ-Варна . При проверката се установи, че в северната част на морски плаж „Шкорпиловци – Юг“ има поставена метална конструкция „тип паяк“ с изляти бетонни стъпки, неразделна част от конструкцията. Част от стъпките са вкопани в пясъка. На терена няма следи от излят на място бетон. В момента на проверката няма налична строителна техника и работници. В близост до обекта има видими следи от моторно превозно средство. Територията, в която е поставена металната конструкция не попада в границите на защитени територии по смисъла на Закона за защитените територии. За морски плаж „Шкорпиловци – Юг“ има одобрена от Министерството на туризма схема за поставяне на преместваеми обекти и съоръжения. Съответствието на поставената метална конструкция със схемата за поставяне на преместваеми обекти и съоръжения на морски плаж „Шкорпиловци – Юг“ може да бъде потвърдена от Община Долни чифлик, компетентен орган за издаване на разрешенията за поставяне на преместваеми обекти, и Министерството на туризма, одобрило схемата за поставяне на преместваеми обекти и съоръжения.", "date": "2019.01.16", "title": "РИОСВ-Варна: Няма следи от излят на място бетон на плаж „Шкорпиловци – Юг“"}
{"url": "http://www.focus-news.net/news/2019/01/16/2612787/mishel-barnie-riskat-ot-brekzit-bez-sporazumenie-se-uvelichi-ryazko-i-es-tryabva-da-zapochne-izvanredno-planirane.html", "text": "Рискът от Брекзит без споразумение се увеличи рязко и ЕС трябва да ускори планирането за  извънредната ситуация, заяви главният преговарящ на блока Мишел Барние в сряда по време на обсъждането  в Европейския парламент на последствията за Съюза от отхвърлянето на споразумението за Брекзит в британския парламент, пише европейската редакция на авторитетното издание  Politico .  \r\n\"Остават само  10 седмици до края на март, моментът, избран от британското правителство да напусне ЕС\", каза Барние. \"Ние се страхуваме повече от всякога от риска да няма споразумение“. \r\n\"Трябва да останем прозрачни и ясни в нашия подход, поради което увеличаваме усилията си, за да сме подготвени за тази възможност\", продължи Барние и добави: \"Ще трябва да ускорим усилията си с всички заинтересовани страни и партньори, които ще бъдат призовани да предприемат мерки за непредвидени обстоятелства, за да посрещнат евентуалните последици от този резултат. \" \r\nДокато Европейският парламент обсъждаше резултата от гласуването, други висши представители на ЕС изразиха тревога от липсата на ясен път напред от британската страна и продължаващото несъгласие относно това, което Великобритания се стреми към бъдещето си след ЕС. \r\n\"Топката е в областта на нашите британски приятели\", каза Манфред Вебер, лидер на групата на Европейската народна партия в Парламента и кандидат за президент на Европейската комисия. „Моля, кажете ни, най-накрая: Какво искате да постигнете?“ \r\nДори когато оратор след оратор призоваха Великобритания да изясни целите си, Барние каза, че договорът за оттегляне остава най-приемливото решение. \r\n\"Компромисът, който постигнахме след 18 месеца преговори с британското правителство, днес остава най-добрият възможен компромис,\" каза той. \"Това е плод на конструктивна работа от двете страни.\" \r\nБарние, който е известен с уравновесеното си поведение, настояваше, че той ще продължи да подхожда приятелски към британската страна. Но той също така показа рядък изблик на гняв и разочарование от противоречивите позиции на депутатите от Великобритания, които се противопоставиха на споразумението за оттегляне и продължаващата липса на какъвто и да е план за Брекзит, който би могъл да спечели мнозинство от страна на Великобритания. \r\n\"Ние отбелязваме, като слушаме публичните декларации в Камарата на общините, че тези, които гласуваха против него, го направиха по много различни, понякога противоположни, дори противоречиви мотиви\", каза той. \"Следователно това гласуване не е обективно явно доказателство за положително мнозинство, което би определило алтернативен проект към споразумението, което е на масата\". \r\nПо време на разискванията в Европарламента, първият вицепрезидент на Комисията Франс Тимерманс заяви, че разпоредбата за „предпазна мярка“ за границата със Северна Ирландия не подлежи на преговори. Тимерманс също така предупреди, че Брекзит ще бъде вреден и за Острова и за Евросъюза. \r\n\"Нека не създаваме илюзията, че това може да бъде процес без вреда\", казва Тимерманс. \"Брекзит ще навреди на Обединеното кралство и на Европейския съюз. Нашата колективна отговорност е да ограничим тази вреда колкото е възможно повече.\" \r\nНа британците той каза: \"Не можеш да кажеш честно\" Аз ще напусна Европейския съюз, но ще взема със себе си всичко, което харесвам, независимо от това, какво ще причини то на Европейския съюз. \" \r\nНакрая Тимерманс припомни една мъдрост: \r\n„Не винаги можеш да получиш това, което искаш - каза той, - но ако опиташ понякога, можеш да получиш това, от което се нуждаеш“.  Юлиян Марков", "date": "2019.01.16", "title": "Мишел Барние: Рискът от Брекзит без споразумение се увеличи рязко и ЕС трябва да започне извънредно планиране"}
{"url": "http://www.focus-news.net/news/2019/01/16/2612777/sas-130-glasa-za-parlamentat-vazlozhi-na-pravitelstvoto-da-pregovarya-sas-sasht-za-zakupuvane-na-f-16.html", "text": "Парламентът възложи на правителството да преговаря със САЩ за закупуване на F-16, предаде репортер на  Агенция „Фокус“ . „За“ проекта за решение гласуваха 131 народни представители, „против“ –  84 и „въздържали се“ - 0 , с което предложението бе прието. По предложение на секретарят на ПГ на „БСП за България“ Филип Попов предложението бе прегласувано. При прегласуването „за“ проекта за решение гласуваха 130 депутати, „въздържали се“ – 0 и „против“ - 84. Освен преговори, парламентът възложи на Министерския съвет да подготви проект на международен договор с правителството на САЩ. Проекторешението предвижда министър-председателят да създаде организация за преговорен екип за подготовка на проекта за международен договор. В предложението изрично е посочено, че при изготвянето на проекта за договор от българска страна задължително в преговорния екип трябва да участват министрите на отбраната, на икономиката, на външните работи и на финансите. Като точка от предложението е и проектът за международен договор да може да се отклонява от задължителните изисквания, посочени в Актуализирания проект за инвестиционен разход за придобиване на нов тип боен самолет, приет с предходно решение на Народното събрание. В мотивите се посочва, че членството на България в НАТО е стратегически избор на принадлежност към евроатлантическата архитектура за сигурност и е ключов приоритет на правителството. Страната ни вече 15 години се ползва от преимуществата на членството в Алианса. Вносителите посочват, че предвид рисковете и заплахите за сигурността на страната, не може да се позволи по-нататъшно забавяне на модернизацията на ВВС, а придобиването на нов многоцелеви изтребител като F-16 ще издигне на ново качествено ниво бойните способности на българската бойна авиация. Докладът за избор на нов многоцелеви изтребител за Военновъздушните сили бе внесен в края на миналата година в Министерския съвет от министъра на отбраната Красимир Каракачанов и от министъра на икономиката Емил Караниколов. Документът е изработен от междуведомствената експертна комисия и политико-военната група за избор на нов изтребител. Парламентът отхвърли и предложението на лидера на \"Атака\" Волен Сидеров страната ни да преговаря с всички държави, които имат интерес и с Руската федерация, както и ако се стигне до сделка между САЩ и България за F 16, самолетът да бъде предоставен безвъзмездно. \r\nДеница КИТАНОВА", "date": "2019.01.16", "title": "Със 130 гласа \"за\" парламентът възложи на правителството да преговаря със САЩ за закупуване на F-16"}
{"url": "http://www.focus-news.net/news/2019/01/16/2612799/milko-penchev-obshtinski-savet-dobrich-vchera-na-zasedanieto-na-saveta-napisahme-edin-stsenariy-za-film-koyto-mozhem-da-krastim-da-glasuvash-na-inat.html", "text": "Вчера в залата на Общински съвет (ОбС) написахме един сценарий за филм, който можем да кръстим „Да гласуваш на инат“. Това заяви общинският съветник Милко Пенчев на съвместна пресконференция в Малката заседателна зала на Община град Добрич с участие на представители от пет партии, предаде кореспондент на  Радио „Фокус” – Варна . Пресконференцията беше свикана по повод развоя на вчерашното извънредно заседание на ОбС – Добрич по казуса с жилищен блок „Добрич“. Според Пенчев в две поредни сесии на ОбС – редовна и извънредна, е показано на гражданите дали местният парламент има желание и воля да намери крайно и добро решение на проблема с намиране на финансов ресурс за довършване на блока, което се очаква повече от 30 години.  \r\n„От тази трибуна сме заставили много хора, много пъти сме говорили по тази тема, колко е необходимо за нашия град да се реши един въпрос, който касае освен голяма група от граждани, така и необходимостта от промяна на облика на града. Необходимостта от завършването на блок „Добрич“ е жизнено важна за града, тъй като освен задължението, което има Общината към гражданите, които са обезщетени, ние имаме и морален ангажимент към тях“, каза Милко Пенчев. Според него изказванията вчера на общински съветници, които поддържат идеята блокът да бъде довършен със собствени средства на Общината, показват една друга визия за способностите на общинския бюджет. „От друга страна общинските съветници, които са подкрепили внесеното от кмета предложение, са посочили, че преходният остатък в общинския бюджет е „имагинерен, само в книга“, припомни Пенчев. Той добави, че тази година Общината има да осъществява проекти на обща стойност около 18 млн. лв. „Общината не би имала финансова стабилност да ги реализира, ако задели средства от своите за блок „Добрич“, отбеляза общинският съветник. „Няма да питам защо 12 години не бяха открити и намерени средства да бъде продължено изграждането на този блок и честно да ви кажа се радвам, защото ако той беше довършен, не знаем дали нямаше да има резултатът от плочките на центъра“, каза още Милко Пенчев. По думите му темата е изключително болезнена за неговите съграждани и се коментира изключително остро в социалните медии. „Бе заявено желание тя да не се политизира точно сега\", добави той. Милко Пенчев каза в заключение, че независимо от политическата си принадлежност, общинските съветници трябва да правят това, за което хората са им гласували доверие, а именно да осъществяват поети ангажименти.  \r\nЖулиета НИКОЛОВА", "date": "2019.01.16", "title": "Милко Пенчев, Общински съвет - Добрич: Вчера на заседанието на съвета написахме един сценарий за филм, който можем да кръстим „Да гласуваш на инат“"}
{"url": "http://www.focus-news.net/news/2019/01/16/2612801/odobrena-e-balgarskata-pozitsiya-za-predstoyashtoto-zasedanie-na-ekofin.html", "text": "Правителството одобри позицията на България за заседанието на Съвета на ЕС по икономически и финансови въпроси (ЕКОФИН), което ще се проведе на 22 януари в Брюксел, Белгия. Това съобщиха от  правителствената информационна служба . Ще бъдат обменени мнения по предложението за Регламент на Европейския парламент и на Съвета за създаване на програмата InvestEU, по прегледа на Европейската система за финансов надзор и по последващите действия от заседанието на Европейския Съвет през декември 2018 година. В рамките на дневния ред ще бъде представена работната програма на румънското председателство на Съвета на ЕС. Очаква се Съветът да одобри проекти на заключения на Съвета ЕКОФИН относно Годишния обзор на растежа и Доклада по механизма за ранно предупреждение за 2019 г., както и да одобри препоръката относно икономическата политика на еврозоната. \r\nНа днешното правителствено заседание бяха одобрени и резултатите от проведеното на 19 декември в Брюксел заседание на Съвета на ЕС „Транспорт, телекомуникации и енергетика“ в част „Енергетика“. По време на дискусиите министрите обмениха мнения по енергийните аспекти от съобщението на ЕК „Чиста планета за всички: европейска стратегическа дългосрочна визия за просперираща, модерна, конкурентоспособна и неутрална по отношение на климата икономика“. От австрийското председателство бе представена информация, свързана с актуалното състояние на преговорния процес по законодателните предложения, включени в пакета „Чиста енергия за всички европейци“. Министрите бяха запознати и с доклад относно дискусиите по предложението за Механизъм за свързване на Европа.", "date": "2019.01.16", "title": "Одобрена е българската позиция за предстоящото заседание на ЕКОФИН"}
{"url": "http://www.focus-news.net/news/2019/01/16/2612802/dimitar-margaritov-kzp-riskove-debnat-potrebitelite-koito-se-izkushavat-ot-pokupki-ot-fizicheski-litsa-v-sotsialnite-mrezhi.html", "text": "Бих предупредил потребителите да бъдат крайно резервирани към покупки от онези „инициативни хора”, които в днешната действителност използват по-често социалните мрежи, за да извършват някакъв тип дейност, подобна на търговската. Това каза председателят на Комисията за защита на потребителите (КЗП) Димитър Маргаритов по БНР, съобщиха от пресцентъра на  КЗП . По думите му широка палитра рискове дебнат потребителите, които се изкушават от подобен род сделки. От това да си купят на стоки-менте, до неприятната ситуация да пострадат от заблудите на некоректни лица, след което никой да не е в състояние да им окаже помощ. „Можем да бъдем безкрайно разочаровани, че – макар и на много ниска цена, е дошло нещо, което изобщо не става за употреба. Или да получим не нова стока, а нещо, което е използвано: човекът си е служил с него, след това е решил, че вече не му е потребно и го предлага за продажба, но често пъти може да го представя като напълно ново на някаква много изгодна цена”, обясни председателят на КЗП.  \r\n„За съжаление, извън обсега на Закона за защита на потребителите са тези отношения, които са по-скоро гражданскоправни и се развиват все по-интензивно през платформите и социалните мрежи”, изтъкна Маргаритов. „Бих препоръчал на потребителите да се въздържат от подобни покупки, освен ако по някакъв начин няма и странична, съпътстваща комуникация и е ясно, че това са близки хора, които си имат доверие и при които трудно биха могли да възникнат някакви отношения от типа на търговския спор”, добави той и подчерта, че ако това се случи, практически няма начин да се помогне на потребител, който е извършил подобна сделка.  \r\nВ класическата онлайн търговия предлагащите стоки и услуги са задължени да спазват определени правила и когато не го правят, биват наказвани от контролните органи. В много случаи Комисията за защита на потребителите се е произнасяла и е забранява различен тип нелоялни практики, за които извършителите им са били санкционирани.  \r\n„Търговец беше заблуждавал потребителите с това, че материята на дрехите, които той продава, има точно определен състав. Впоследствие нашите проверки установиха, че съставът е съвсем друг”, даде пример Маргаритов. „Този проблем е сериозен, тъй като това би могло да крие в някаква степен рискове и за здравето на хората”, коментира той. В подобни случаи Комисията определя най-тежките санкции. Те могат да достигнат до 30 000 лв. при първоначално нарушение и до 50 000 лв., в случай че същият търговец си е позволил въпросната нелоялна практика в рамките на една година. Освен това, засегнатите от нелоялната практика потребители, имат право да претендират обезщетение за претърпени вреди, ако такива са настъпили в резултат на нейното прилагане. от страна на некоректния търговец.", "date": "2019.01.16", "title": "Димитър Маргаритов, КЗП: Рискове дебнат потребителите, които се изкушават от покупки от физически лица в социалните мрежи"}
{"url": "http://www.focus-news.net/news/2019/01/16/2612796/lockheed-martin-iztrebitelite-f-16-otgovaryat-napalno-na-otbranitelnite-nuzhdi-na-balgariya-i-nato.html", "text": "Изтребителите F-16 отговарят напълно на отбранителните нужди на България и НАТО. Това се посочва в  изявление на Lockheed Martin  относно решението на българския парламент за започване на преговори за F-16 Блок 70.  От компанията посочиха, че приветстват решението на българския парламент за започване на преговори за закупуването на изтребители F-16 Блок 70.   \r\n„Изтребителите F-16 отговарят напълно на отбранителните нужди на България и на НАТО и военновъздушните сили на страната ще придобият най-модерния изтребител 4-то поколение на въоръжение в алианса. Българската икономика и индустрия също ще спечелят от новоустановените дългосрочни отношения с глобалния технологичен лидер Lockheed Martin.  \r\nЩе продължим да подкрепяме правителството на САЩ и нашите нови български партньори по време на преговорите по договора“, каза Джеймс Робинсън, директор Международно бизнес развитие на F-16 в Lockheed Martin.   Lockheed Martin, базирана в Бетесда, щат Мериленд, САЩ, е глобална отбранителна и космическа компания с близо 100 000 служители в цял свят и работи основно в областта на проучването, проектирането, разработването, производството, интегрирането и поддръжката на високо технологични системи, продукти и услуги .", "date": "2019.01.16", "title": "Lockheed Martin: Изтребителите F-16 отговарят напълно на отбранителните нужди на България и НАТО"}
{"url": "http://www.focus-news.net/news/2019/01/16/2612781/nikolay-tsonkov-bsp-upravlyavashtite-ne-sa-nayasno-s-usloviyata-i-predlozheniyata-na-otdelnite-strani-za-pridobivane-na-novi-iztrebiteli.html", "text": "С приетото решение за F-16 какви сигнали даваме на международната общност. Това каза народният представител от ПГ на „БСП за България“ Николай Цонков в отрицателен вот след приемане на решението за започване на преговори със САЩ за закупуване на F-16, предаде репортер на  Агенция „Фокус“ . Той добави, че за две години са приети два проекта за инвестиционен разход. „Управляващите не са наясно с условията, които са предлагали отделните страни и предложенията, които правят. Подведоха Народното събрание миналата година да гласува решение, което сега налагат да бъде променяно и да излезем от параметрите. С промяната на условията, на параметрите в проекта за инвестиционен разход, несъобразяването с параметрите и възможностите на българския бюджет - какво правим. Какви сигнали даваме на международната общност“, заяви Цонков.  \r\nДеница КИТАНОВА", "date": "2019.01.16", "title": "Николай Цонков, БСП: Управляващите не са наясно с условията и предложенията на отделните страни за придобиване на нови изтребители"}
{"url": "http://www.focus-news.net/news/2019/01/16/2612804/balgariya-shte-ima-pocheten-konsul-v-split.html", "text": "Министерският съвет прие решение за определяне на почетен консул на Република България със седалище в хърватския град Сплит. Това съобщиха от  правителствената информационна служба . \r\nЗдравко Плазонич е ветеринарен лекар в гр. Солин и директор на компания за месни продукти в града. Той е финансирал изработването и поставянето на паметната плоча на Дубровнишката грамота на цар Иван Асен II, в гр. Дубровник, както и поставянето на паметната плоча на д-р Фран Гундрум - Ориовчанин в гр. Крижевци.", "date": "2019.01.16", "title": "България ще има почетен консул в Сплит"}
{"url": "http://www.focus-news.net/news/2019/01/16/2612797/posolstvoto-na-sasht-privetstva-reshenieto-na-narodnoto-sabranie-za-nachalo-na-pregovorite-za-pridobivane-na-novi-samoleti-f-16.html", "text": "Посолството на САЩ приветства решението, прието днес от Народното събрание, за начало на преговорите за придобиване на нови самолети F-16 Block 70 от Локхийд Мартин. Това съобщиха от  Посолството на САЩ в България . \"Очакваме да продължим да укрепваме стратегическото си партньорство с България, нашият съюзник в НАТО\", посочват от американското посолство.", "date": "2019.01.16", "title": "Посолството на САЩ приветства решението на Народното събрание за начало на преговорите за придобиване на нови самолети F-16"}
{"url": "http://www.focus-news.net/news/2019/01/16/2612805/ahmed-hodzhov-kmet-na-selo-gospodintsi-v-minaloto-nad-seloto-e-imalo-drevno-selishte-narecheno-tsiropolis.html", "text": "В миналото над село Господинци е имало древно селище, наречено Цирополис. Това каза за  Радио „Фокус“-Пирин  Ахмед Ходжов, кмет на село Господинци, община Гоце Делчев. По думите му дълги години самото село е носело името Циропол. Той посочи, че село Господинци е разположено живописно на двата бряга на река Места. Кметът допълни, че за съжаление древният град Цирополис, който се намира на върха над селото, още от дълбока древност е унищожен от местни иманяри, които са нанесли огромни щети и са останали само основите на крепостта. Той отбеляза, че до ден днешен тя дори не е проучена, макар че фигурира в историческите архиви.  \r\nПо думите му, тъй като река Места разделя селото на две части, едната част от него е разположена в полите на Родопа, а другата – в полите на Пирин. Ахмед Ходжов добави, че на отсрещната страна на древната крепост Циропол е запазена Момина кула, за която има легенда, че по време на потурчването момиче от селото се е хвърлило от там. Той уточни, че това е било наблюдателна кула по онова време. \r\nНатали СТЕФАНОВА", "date": "2019.01.16", "title": "Ахмед Ходжов, кмет на село Господинци: В миналото над селото е имало древно селище, наречено Цирополис"}
{"url": "http://www.focus-news.net/news/2019/01/16/2612806/stara-zagora-s-poreditsa-ot-sabitiya-v-kazanlak-shte-badat-otbelyazani-130-godini-ot-sazdavaneto-na-23-ti-pehoten-shipchenski-polk.html", "text": "С поредица от събития на 18 януари в Казанлък ще бъде поставено началото на честванията по повод 130 години от създаването на 23-ти пехотен Шипченски полк. Това каза за  Радио „Фокус”  Стефко Михайлов от Съюза на офицерите и сержантите от запаса и резерва. Юбилеят ще бъде отбелязан със събития през цялата календарна година и е под патронажа на кмета на Общината Галина Стоянова. \r\nПървите събития ще се състоят на 18 януари. В 12.00 часа ще се проведе тържествен митинг в парк Розариум на Паметника на загиналите казанлъшки войни. След поднасянето на венци и цветя на паметника, тържествено шествие, под съпровода на военния оркестър, ще се отправи към Паметната плоча на създателите на военния марш на полка „Велик е нашия войник” - подпоручик Константин Георгиев и запасни редник Михаил Шекерджиев, поставена в Гарнизон Казанлък. Там ще бъдат поднесени почести и цветя. \r\nВ 13.00 часа в района на Военно формирование - Казанлък ще се състои откриване на „Стая на войнската бойна слава и летопис”. Ще бъдат поднесени цветя и пред войнишкия паметник на 9-а и 10-а Опълченски дружини. \r\nВ 17.00 часа ще се състои концерт във Военния клуб с участието на Представителния ансамбъл на Българската армия и гости от казашкия московски ансамбъл „Славица”. \r\nПо случай годишнината на 23-ти пехотен Шипченски полк, Исторически музей „Искра” и Художествената галерия ще бъдат с вход свободен на 18 януари.  \r\nОбщина Казанлък обявява датата за неучебен ден за учениците. \r\nВ Информационния център на ул. „Искра”4 е представена фотоизложбата \"130 години 23-ти пехотен Шипченски полк\", където ще може да бъде видяна до края на януари, след което ще бъде изложена във Военния клуб. \r\nСлавяна ГАЙДАРОВА", "date": "2019.01.16", "title": "Стара Загора: С поредица от събития в Казанлък ще бъдат отбелязани 130 години от създаването на 23-ти пехотен Шипченски полк"}
{"url": "http://www.focus-news.net/news/2019/01/16/2612808/ombudsmanat-maya-manolova-shte-uchastva-v-diskusiya-po-problemite-na-zemedelskite-kooperatsii.html", "text": "На 17 януари 2019 г. от 10.50 часа омбудсманът Мая Манолова ще вземе участие в дискусия по актуалните проблеми на земеделските кооперации на годишния семинар на Националния съюз на земеделските кооперации в България. Това съобщиха от  пресофиса на омбудсмана . Събитието ще проведе в зала „Хармония“ на хотел „Интернационал“ в к.к. Златни пясъци край Варна.", "date": "2019.01.16", "title": "Омбудсманът Мая Манолова ще участва в дискусия по проблемите на земеделските кооперации"}
{"url": "http://www.focus-news.net/news/2019/01/16/2612803/filip-popov-bsp-shte-podkrepim-vetoto-za-nakazatelniya-kodeks-gerb-nyama-da-natriyat-nosa-na-prezidenta-a-na-balgarite.html", "text": "Ще подкрепим ветото, защото то е правилно. ГЕРБ няма да натрият носа на президента, а на българските граждани и на тези, които боравят с Наказателния кодекс. Това каза секретарят на ПГ на „БСП за България“ Филип Попов по време на дебатите по президентското вето по Наказателния кодекс, предаде репортер на  Агенция „Фокус“.  По думите на Попов чрез измененията в Наказателния кодекс хората ще усетят репресивния апарат на държавата върху себе си. „Всички вие, включително управляващото мнозинство имате право на поправителен изпит. Този изпит е по държавност и правов ред. Доводите, които ще изложа в подкрепа на ветото на президента, ние в ПГ на БСП сме изказвали нееднократно. Тези доводи се подкрепят не само от нас, а и от научната и правната общност“, допълни още Попов. Той посочи, че резерви към НК е изказал и главният прокурор.  \r\nПредседателят на Правна комисия и депутат от ГЕРБ Данаил Кирилов заяви, че оспорва твърдението на колегата си. Той посочи, че всички норми са в защита на интересите на детето. \r\nДеница КИТАНОВА", "date": "2019.01.16", "title": "Филип Попов, БСП: Ще подкрепим ветото за Наказателния кодекс - ГЕРБ няма да натрият носа на президента, а на българите"}
{"url": "http://www.focus-news.net/news/2019/01/16/2612807/yordanka-fandakova-kmet-na-sofiya-stolichna-obshtina-uvelichava-s-10-mln-lv-sredstvata-na-transportnite-operatori-za-povishavane-na-rabotnite-zaplati.html", "text": "Внасяме проектобюджета в Столичния общински съвет, след много тежки преговори със синдикатите, стигнахме до решението, че в проекта за бюджета ще увеличим средствата, които Столична община отделя за транспортните оператори с 10 млн. лева, за повишаване на заплатите на всички работещи в 4-те транспортни дружества на София. Това каза кметът на София Йорданка Фандъкова при проверка на готовността за пускане на нови автобуси в столичния градски транспорт, предаде репортер на  Агенция „Фокус“ . Фандъкова обясни, че така заплатите на всички работници ще се увеличат средно с 10%. „Това е важна мярка, защото, както казах и на шофьорите, очаквам да няма произшествия и да знаят, че трябва да бъдат внимателни към пътниците и хората, които обслужват“, обясни тя. \r\nТя посочи, че една от причините за настояване за увеличение на работните заплати е именно проблемът с недостига на работна ръка. „Проблемът с кадрите е навсякъде във всички сфери, в това число и в сферата на транспорта по отношение на шофьорите. Това е един от аргументите, с който се договорихме за увеличение на заплатите, за да може хората, които работят, да останат. Разбира се, освен заплатите, те получават и различни социални придобивки, които са част от колективния трудов договор. Искам да благодаря на синдикатите, защото те бяха много остри на моменти, но достатъчно отговорно постъпиха, за да разгледаме всички възможности и да можем да мотивираме хората на база на реални възможности на общината“, коментира още кметът на София Йорданка Фандъкова.", "date": "2019.01.16", "title": "Йорданка Фандъкова, кмет на София: Столична община увеличава с 10 млн. лв. средствата на транспортните оператори за повишаване на работните заплати"}
{"url": "http://www.focus-news.net/news/2019/01/16/2612810/plovdiv-gradat-otbelyaza-tarzhestveno-141-godini-ot-osvobozhdenieto-si-ot-tursko-robstvo.html", "text": "Пловдив отбеляза тържествено 141 години от Освобождението си от турско робство, предаде репортер на  Радио „Фокус“ – Пловдив . Пред паметника на капитан Бураго в Дондуковата градина в Пловдив се проведе възпоменателно тържествено честване. В официалната церемония, включваща полагане на венци и цветя на паметника на легендарния капитан Александър Петрович Бураго, участваха почетна рота, венценосци и военен духов оркестър, както и представители на комитет „Родолюбие“.  Строят бе приет от бригаден генерал Явор Матеев, началник  на гарнизон Пловдив и командир на 68-а бригада „Специални сили“.  \r\nСлово по повод годишнината и събитията от 1878 година произнесе Георги Василевски – преподавател по история в Националната търговска гимназия в Пловдив. Водещ на тържеството бе Златко Павлов. Присъстващите  почетоха с падане на колене и минута мълчание паметта на загиналите за свободата на България. На церемонията присъстваха Председателят на Общински съвет – Пловдив Савина Петкова, заместник-кметът по култура и туризъм Александър Държиков, заместник-кметът по спорт, младежки дейности и социална политика Георги Титюков, заместник областните управители на област Пловдив Димитър Керин и Петър Петров, кметовете на райони, директори на общински предприятия, общински съветници, Общественият посредник на община Пловдив, представители на ОД на МВР, на общинската администрация, политически партии и обществени организации, Съюза на офицерите и сержантите от запаса, както и десетки и граждани. Гост на церемонията бе и кметът на палестинската община Дура, придружаван от екипа си. \r\nТони МИХАЙЛОВ", "date": "2019.01.16", "title": "Пловдив: Градът отбеляза тържествено 141 години от Освобождението си от турско робство"}
{"url": "http://www.focus-news.net/news/2019/01/16/2612812/slav-monov-stolichen-avtotransport-ead-ot-1-fevruari-zaplatite-na-transportnite-operatori-shte-se-uvelichat-sredno-s-10.html", "text": "От 1 февруари заплатите на транспортните оператори ще се увеличат средно с 10%. Това каза директорът на „Столичния автотранспорт ЕАД“ Слав Монов при проверка на готовността за пускане на нови автобуси в столичния градски транспорт, предаде репортер на  Агенция „Фокус“ . „Както във всички сфери, така и в градския транспорт, има недостиг на работна ръка. Шофьорите са доста конвертируема професия, цяла Европа изпитва недостиг на шофьори“, подчерта той. По думите му страни от Западна Европа предлагат доста примамливи оферти и голяма част от водачите приемат предложения да работят извън страната. „България е част от Европейската общност, всички работещите се и трудещи се, могат да се предлагат на чуждия пазар. Това е една от причините за недостига на работна ръка в градския транспорт“, коментира Монов. Той посочи, че в столичния автотранспорт работят над 2 000 души, от които 1200 са водачи. „Всички ще получат увеличение. При нас средната брутна заплата е около 1700-1800 лв. Увеличението ще бъде средно с 10%.“, допълни директорът на Столичния автотранспорт.", "date": "2019.01.16", "title": "Слав Монов, „Столичен автотранспорт ЕАД“: От 1 февруари заплатите на транспортните оператори ще се увеличат средно с 10%"}
{"url": "http://www.focus-news.net/news/2019/01/16/2612814/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  продължаваме да говорим по всички актуални и интереси теми, свързани с Община Симитли. 16-то издание на фестивала „Симитлия – Древната земя на кукерите“ вече е в историята. В него участие взеха над 30 групи от цялата страна, а броят на участниците в тях надхвърли 4000 души. Каква е равносметката от маскарадните игри тази година – отговорът на този и други въпроси ще научим от хореографа и фолклорен антрополог, който бе ѝ член на журито на фестивала Тодор Тодоров. Във втората част от изданието пък ще Ви срещнем с ръководителите на две от гостуващите групи в „Симитлия – Древната земя на кукерите“ – Димитър Тренчев, сурвакарска група от Коларово, Община Петрич и Сашко Анастасов, Карнавална група при фолклорен ансамбъл „Вила Зора“, град Велес, Р Македония. \r\nВ края на предаването няма да пропуснем да направим и обзор на по-важните събития и новини за Симитли и района от последните 7 дни. Ако и вие, нашите слушатели и читатели, искате да коментирате темите в предаването, или пък предлагате такива, които ще са интересни за вас, може да ни позвъните на телефон 0885 303 373 и 073/ 88-55-81, или да ни пишете на e-mail: pirin@focus-news.net. На посочените контакти може да поставяте и въпроси от различно естество, които касаят Симитли, а ние ще ги отправим съответните експерти в Общината. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината. \r\nПредаването   се излъчва на честотите на   от 15.00 до 16.00 часа всяка сряда, с водещ Ливия Нинова.", "date": "2019.01.16", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/01/16/2612816/veliko-tarnovo-731-sa-otsastvashtite-uchenitsi-ot-obrazovatelnite-institutsii-v-obshtinata.html", "text": "Едва 7.31 % са отсъстващите ученици от образователните институции във Великотърновска община. Това съобщи за  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“ в Общината. Тя увери, че във всички училища и детски градини в региона е достатъчно топло. „Нека децата са здрави и да се надяваме кметът да не използва правото си за обявяване на неучебни дни точно заради повишена заболеваемост“, каза още Пенка Игнатова.   \r\nЗа да бъде обявена грипна ваканция за децата и младежите, трябва да има поне 30% отсъстващи. „Ако в някои училища има висок процент на заболеваемост в никакъв случай няма да правим компромис и да чакаме, а ще преустановим учебния процес“, подчерта Игнатова. \r\nЛуиза ТРАНЧЕВА", "date": "2019.01.16", "title": "Велико Търново: 7.31 % са отсъстващите ученици от образователните институции в общината"}
{"url": "http://www.focus-news.net/news/2019/01/16/2612817/burgas-nad-300-detsa-ot-16-burgaski-detski-gradini-zaedno-sas-svoite-roditeli-shte-se-vklyuchat-v-interaktivno-sastezanie-v-sportna-zala-mladost.html", "text": "Над 300 деца от 16 бургаски детски градини заедно със своите родители ще се включат в интерактивно състезание. Атрактивното състезание ще се състои на 26 януари от 10.00 часа в Спортна зала „Младост\". Това съобщиха от пресцентъра на  Община Бургас . Това стана ясно на среща в залата на Общината с директорите на детските заведения, които от три години работят с програмата за ранно компютърно обучение на децата в подготвителните групи. В дискусията взеха участие зам.-кметът по образование Йорданка Ананиева, директорът на дирекция „Образование\" Веселина Таралова и проф. д-р Румяна Папанчева - ръководител на катедра „Педагогика\" в Университет „Проф. д-р Асен Златаров\" и съставител на модела на динамична образователна среда, въведен в бургаските детски градини. \r\n16-те детски заведения ще бъде представени от общо 20 деца от 4-та възрастова група, които ще бъдат разпределени в отбори с по 5 деца. С помощта на таблети, мултимедия и интерактивни дъски децата трябва да намерят и дадат верния отговор на четири задачи в областите математика, български език, английски език и околен свят. Всеки отговор ще им помогне да съберат отделните части от пъзела и да сглобят заедно приказката. \r\nВсичко, което децата правят на таблетите и интерактивните дъски ще бъде показвано на голям екран в залата за присъстващите, а в последната игра освен децата, участие ще вземат и родителите. Приказни герои ще помагат на отборите да се справят с поставените задачи, а в паузите между тях децата ще играят, пеят и танцуват. \r\nИнтерактивният детски хепънинг се организира от Община Бургас като продължение на програмата за ранно компютърно обучение, въведена по идея на кмета Димитър Николов преди три години в 20 детски градини. Те бяха оборудвани с 20 интерактивни дъски, компютри, рутери, проектори и над 500 таблета. На тях 1500 деца в 3-та и 4-та група се обучават дозирано, използвайки специален образователен софтуер с над 200 интерактивни ситуации по математика, български език, английски език и околен свят и над 2000 разнообразни задачи. Работата на таблетите е съчетана с дидактични игри, екипни задачи, музикални дейности и занимания в книжките на децата. \r\nАтрактивното състезание в зала \"Младост\" ще покаже знанието на децата и резултатите от ранното компютърно обучение в детските градини. Освен това, то ще бъде своеобразен преход към новия проект на Община Бургас - \"Първокласно начало\", който включва обновяване на всички 92 класни стаи за първокласниците в училищата с антибактериални настилки, лед осветление, нови шкафчета, единични чинове и оборудването им с образователни технологии - интерактивни тъчскрийн дъски с възможности за използване на електронни учебници и електронен дневник. \r\nИдеята за въвеждането на заниманията с таблети в детските градини и първите класове е заимствана от примера на най-напредналите в сферата на образованието страни, в които отдавна се възпитава правилно отношение към технологичните средства от най-ранна възраст - като средство не за игра, а за получаване на информация и формиране на знания и умения. Целта на Общината е Бургас да не изостава от съвременните тенденции в образованието, а следващите му поколения да бъдат висококвалифицирани и конкурентноспособни.", "date": "2019.01.16", "title": "Бургас: Над 300 деца от 16 бургаски детски градини заедно със своите родители ще се включат в интерактивно състезание в Спортна зала „Младост\""}
{"url": "http://www.focus-news.net/news/2019/01/16/2612815/plovdiv-v-karlovo-byaha-otbelyazani-141-godini-ot-izbora-na-parviya-gradski-savet.html", "text": "В Карлово бяха отбелязани 141 години от избора на Първия градски съвет. Това съобщиха от пресцентъра на  Общината . Водосвет бе отслужен в храма „Св. Николай“ – мястото, на което е избрана първата демократична управа. \r\nСъбитията, предшествали избора на съвета и неговите първи действия, припомни уредникът в Общинския исторически музей Калина Несторова. Цветя пред паметната плоча, посветена на случилото се на 16 януари 1878 година, поднесоха кметът на Карлово д-р Емил Кабаиванов, председателят на Общинския съвет Теодор Шойлеков, командирът на 61-ва Стрямска механизирана бригада бригаден ген. Пламен Йорданов, настоящи и бивши общински съветници, кметове, много общественици и граждани.Участниците в честването преминаха в тържествено шествие, водено от духовия оркестър на 61-ва Стрямска бригада, до дома на Васил Караиванов – председател на първия Градски съвет, пред чийто паметен знак се поклониха. \r\nС военен ритуал и полагане на венци и цветя пред паметника на Васил Караиванов, съвременните карловци отдадоха почит към първия председател на първата градска управа.  \r\nЧестването завърши с тържествено заседание на Общинския съвет - в залата, носеща името на В.Караиванов, с участието на ученици от хуманитарната паралелка със засилено изучаване на история в СУ „Христо Проданов“ и духовия оркестър на 61-ва Стремска механизирана бригада. \r\nТържествената сесия откри председателят на Общинския съвет Теодор Шойлеков, който предостави думата за приветствие на кмета на общината д-р Емил Кабаиванов. Кметът благодари на председателя за добрата съвместна работа през годините. „Българските общини в миналото са били в основата на българските общности в градовете и селата. Те са допринасяли, българският дух да бъде несъкрушим и пренесен във времето на тежкото робство“, бяха част от думите на д-р Кабаиванов, който допълни: „Нека знаем своята история, да я четем постоянно, защото винаги намираме в нея нещо ново. Тя ни дава повече сила, за да правим своите изводи и да вземаме своите правилни решения в настоящето“.  \r\nПоздравление към председателя на Общинския съвет отправиха още бригаден генерал Пламен Йорданов, директорът на ИМ – Карлово Мария Деянова, Лилко Бочев – собственик на фирма „Боннер“, Анита Илиева – ръководител на музикална школа „Карловойс“. Изпълненията на военния духов оркестър бяха специален поздрав за всички присъстващи на тържествената сесия. Да отбележат годишнината от създаването на Първия градски съвет дойдоха общински съветници, директорите на карловските училища и музеи, представители на местния бизнес, наследници на първия председател на градския съвет - Васил Караиванов, граждани на Карлово. Пред залата бяха представени оригинални експонати – печати, документи, протоколи и книги от архива на ИМ – Карлово, с които са работили първите управници на града.  На 16 януари 1878 година, след тържествената служба в храма „Св. Николай“, първите мъже на Карлово, оцелели след нападенията на башибозука, учредяват първия градски съвет в страната. За председател на съвета е избран първият братовчед на Апостола Левски - Васил Караиванов. Сред първите задачи на местния орган на самоуправление е осигуряването на храна и подслон за бедстващите вдовици и сираци, оцелели след зверските кланета през лятото на 1877 г. в Карлово .", "date": "2019.01.16", "title": "Пловдив: В Карлово бяха отбелязани 141 години от избора на Първия градски съвет"}
{"url": "http://www.focus-news.net/news/2019/01/16/2612818/kyustendil-vandali-sa-nadraskali-fasadi-na-tri-kashti-postradala-e-i-stena-na-teatara-v-grada.html", "text": "Вандали са надраскали фасади на три къщи, пострадала е и стена на театъра в Кюстендил, предаде репортер на  Радио „Фокус” – Кюстендил . Къщите се намират на улица „Св. св. Кирил и Методий” в града. Със син и черен спрей са изписани имена на футболни отбори, години и нецензурни думи. Върху една от къщите е изрисуван и пречупен кръст. Надраскана е и малка част от стена на сградата на общинския драматичен театър, както и една от външните колони. \r\nВенцеслав ИЛЧЕВ", "date": "2019.01.16", "title": "Кюстендил: Вандали са надраскали фасади на три къщи, пострадала е и стена на театъра в града"}
{"url": "http://www.focus-news.net/news/2019/01/16/2612822/nevyanka-tsaneva-profesionalna-gimnaziya-po-mehanoelektrotehnika-yuriy-gagarin-petrich-gimnaziyata-e-sazdadena-prez-1967-g-kato-parvoto-profesionalno-tehnichesko-uchilishte-v-grada.html", "text": "Професионална гимназия по механоелектротехника (ПГМЕТ) „Юрий Гагарин“ е създадена през 1967 година като първото професионално-техническо училище в Петрич. Това каза за  Радио „Фокус“-Пирин  Невянка Цанева, директор на учебното заведение. Тя посочи, че първоначално учениците са се помещавали в други учебни сгради, но преди 52 години е направена първата копка на тази сграда. По думите й от учебната 1969/1970 г. Професионално-техническото училище по машиностроене се преобразува в средно професионално- техническо училище, като общият брой на паралелките е бил 10. Невянка Цанева отбеляза, че през 1974 год. завършва строителството на новата учебна сграда, което прави възможно учебните занятия да се провеждат в нова материално- техническа база. Тя уточни, че към момента в гимназията има специалности в 5 направления: Автотранспортна техника; Експлоатация на автомобилния транспорт; Компютърна техника и технологии; Телекомуникационни системи; Топлотехника. \r\nДиректорът на учебното заведение посочи също, че общият брой на учениците в ПГМЕТ „Юрий Гагарин“ тази година е 299. „Тук включваме ученици в дневна форма на обучение, но имаме и още един випуск задочници и ученици в самостоятелна форма на обучение. Задочната форма на обучение придобива много голям превес, предвид съвременния начин на живот и придвижването на ученици и обучаващи се извън страната, търсейки работа и т.н.“, обясни тя. Цанева допълни, че имат разнообразни специалности и професии и по тази причина педагогическият им персонал е много разнороден. Тя посочи, че имат учители, които преподават по общообразователните предмети и още толкова, които преподават по професионалните предмети. По думите й общият брой на учителите е 31, а обслужващият персонал наброява 10 души. „Надяваме се, че по този начин обезпечаваме максимално потребностите на учениците в различните предмети“, каза още директорът на гимназията. \r\nНатали СТЕФАНОВА", "date": "2019.01.16", "title": "Невянка Цанева, Професионална гимназия по механоелектротехника „Юрий Гагарин“-Петрич: Гимназията е създадена през 1967 г. като първото професионално-техническо училище в града"}
{"url": "http://www.focus-news.net/news/2019/01/16/2612821/burgas-normalno-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално се осъществява преминаването на автомобили през ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Движението се извършва спокойно, няма образували се колони от автомобили. \r\nМария КУРТЕВА", "date": "2019.01.16", "title": "Бургас: Нормално се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2019/01/16/2612825/kanal-5-makedoniya-makedonskata-tsarkva-obrashta-pogled-kam-vselenskata-patriarshiya.html", "text": "Македонската църква обръща поглед към Вселенската патриаршия, информира македонският телевизионен  ”Канал 5“ , като представя интервю на игумена на Бигорския манастир архимандрит Партений. \r\nСлед като Македонската православна църква – Охридска архиепископия (МПЦ-ОА) помоли Българската православна църква (БПЦ) за помощ и посредничество за излизане от половинвековната несправедлива изолация, Българският синод веднага сформира комисия, поставяйки темата за македонската църква извън тясната рамка и получи междуправославен характер, заявява архимандритът. \r\n„Съобщението на Вселенския патриарх Вартоломей, че той поема отговорност за нашия църковен въпрос, дава надежда, че ще се излекува от друга голяма рана в православния свят“, казва архимандрит Партений. \r\n\"Вселенският патриарх  Вартоломей\", казва игуменът на Бигорски манастир, \"е мъдър и богопросветлен йерарх с голяма репутация в света като миротворец, който е допринесъл много за запазването на единството в църквата и особено за решаването на няколко църковни спора. \r\nВ контекста на случая с Украйна той изтъква, че Вселенският патриарх нарочно е избрал името \"Православна църква в Украйна\", за разлика от \"Украинската църква\", която, според него, показва, че той е решен да се противопостави силно на еретическия етнофилетизъм\". \r\n„Надяваме се, че всички църкви ще се поучат  от това, защото местната автокефална църква не принадлежи само на една нация, а на всички православни, които живеят в нейната юрисдикция, независимо от националността. За съжаление, ние виждаме как Сръбската православна църква (СПЦ) продължава да заявява, че трябва да контролира териториите на бивша Югославия, където се разпространяваше  сърбизма  вместо християнството. Ясно е, че патриархът (Вартоломей – бел. ред.) с голяма мъдрост и смирение възстановява изкривения авторитет на Вселенската патриаршия от векове, както и реда в църквата, както е предвидено в решенията на всеправославните събори, казва архимандрит Партений.  Юлиян Марков", "date": "2019.01.16", "title": "\"Канал 5“ (Македония): Македонската църква обръща поглед към Вселенската патриаршия"}
{"url": "http://www.focus-news.net/news/2019/01/16/2612824/vavezhdat-se-iziskvaniyata-na-chetvarti-zhelezopaten-paket-v-balgarskoto-zakonodatelstvo.html", "text": "Кабинетът ще предложи на Народното събрание промени в Закона за железопътния транспорт. Това съобщиха от  правителствената информационна служба . С предложените промени се цели въвеждане на приложимото законодателство на Европейския съюз, прието с Четвъртия железопътен пакет през 2016 г. Той включва пет нормативни акта, условно разделени на т. нар. „Технически стълб“ и „Пазарен (политически) стълб“. Чрез промените ще бъде доизградено и подобрено функционирането на единното европейско железопътно пространство. \r\nЧрез транспонирането на изискванията на директивите от т.нар. „Технически стълб“ се разпределят функциите и се уреждат взаимоотношенията между Агенцията за железопътен транспорт на Европейския съюз (АЖТЕС) и Националния орган за безопасност – ИА „Железопътна администрация“ (ИАЖА). \r\nВтората група промени са свързани с въвеждането на изискванията от т. нар. „Пазарен стълб“. С тях ще се прецизират разпоредбите относно гарантиране на независимостта на управителя на инфраструктура, както и утвърждаването на пълното отваряне на пазара за железопътни услуги. Освен това се разширяват правомощията на Регулаторния орган ИАЖА да упражнява контрол по своя инициатива или вследствие на жалба от заявители. За пълното прилагане на изискванията на директивите се предвижда изменения и допълнения на подзаконови нормативни актове.", "date": "2019.01.16", "title": "Въвеждат се изискванията на Четвърти железопътен пакет в българското законодателство"}
{"url": "http://www.focus-news.net/news/2019/01/16/2612823/vasilka-kolcheva-detska-gradina-usmivka-blagoevgrad-nablyudava-se-spad-pri-poseshtaemostta-ot-strana-na-detsata-ot-malkite-vazrastovi-grupi.html", "text": "Наблюдава се спад при посещаемостта от страна на децата от малките възрастови групи в детска градина „Усмивка“ в Благоевград. Това каза за  Радио „Фокус“ – Пирин  Василка Колчева, директор на детското заведение. Тя допълни, че не може да се каже, че всички отсъстващи деца са болни, защото понякога родителите превантивно оставят децата си вкъщи. „Тази седмица имаме сливане на две малки групи, поради отсъстващи деца“, заяви Колчева. „Важно е всички да знаят, че детското заведение остават само здрави деца. Когато те имат проява на настинка или грип, в детската градина се развива инфекцията и така се заразяват и останалите“, посочи Василка Колчева и коментира, че при висока температура или кашлица е важно родителите да се обръщат към личния си лекар. „Необходимо е да се реагира веднага, когато детето се чувства неразположено“, каза Василка Колчева. Тя добави, че е необходимо подрастващите да консумират повече плодове и топли напитки, защото имат по-слаба имунна система.  \r\n„Температурите в помещенията са над 18 градуса като парното работи непрекъснато“, съобщи Колчева. „В детската градина имаме нормални температури, като парното работи и извършваме необходимите действия за предотвратяване на заразни заболявания“, заяви директорът на детска градина „Усмивка“. Василка Колчева добави, че редовно се извършва дезинфекция и помещенията се проветряват. „В 10.00 часа даваме топъл чай с лимон на децата, като се стараем да полагаме всички необходими мерки за опазване на здравето им“, коментира тя. По думите на Василка Колчева на този етап в детската градина няма проблем нито с отоплението, нито с дезинфекцията или доставката на плодове и зеленчуци за децата. \r\nДенис НИКИФОРОВ", "date": "2019.01.16", "title": "Василка Колчева, детска градина „Усмивка“ – Благоевград: Наблюдава се спад при посещаемостта от страна на децата от малките възрастови групи"}
{"url": "http://www.focus-news.net/news/2019/01/16/2612820/nivelin-radichkov-obshtinski-savet-dobrich-nameri-se-edin-kmet-koyto-nameri-reshenie-za-sgradata-na-bivshiya-hotel-moskva-chakano-30-godini.html", "text": "Намери се един кмет, който намери решение за сградата на бившия хотел „Москва“, чакано 30 години. Това заяви общинският съветник Нивелин Радичков по време на съвместна пресконференция в Община град Добрич с участие на представители от пет партии, предаде кореспондент на  Радио „Фокус” – Варна . Примерът бе посочен в контекста на все още нерешения проблем с довършването на жилищен блок „Добрич“, който също от толкова години „чака“ дострояване. „Виждате, че нещата се решават“, коментира Радичков случая със сградата на бившия хотел „Москва“, при който е намерено решение от сегашния кметски екип. Радичков посочи, че по време на вчерашното извънредно заседание на Общинския съвет се е двоумил дали да не припомни в залата клетвата, положена от всеки един от съветниците. „Да припомним защо сме я дали тази клетва и трябва на всеки да му е ясно дали му е чиста съвестта и какво е направил в рамките на тези три години и половина“. Радичков също не подкрепя идеята за използване на собствени общински средства за строителството на блок „Добрич“, тъй като това би довело до „орязване“ на финансов ресурс по много основания в рамките на Капиталовата програма. „Така или иначе блокът трябва да се довърши. Аз мисля, че съдбата на тези хора от 30 години, видяхме в зала хора, които вече са второ поколение или трето. Мисля, че не трябва да сме безразлични, когато тези хора по един или друг начин може би са задраскали преференциите за някои от нас. Мисля, че това, което предлагаме групата от съветници, е целесъобразно и дай Боже на тази извънредна сесия, която ще предложим да се случи, колегите този път да преосмислят тяхното становище“, каза Нивелин Радичков.  \r\nЖулиета НИКОЛОВА", "date": "2019.01.16", "title": "Нивелин Радичков, Общински съвет - Добрич: Намери се един кмет, който намери решение за сградата на бившия хотел „Москва“, чакано 30 години"}
{"url": "http://www.focus-news.net/news/2019/01/16/2612811/n-pr-yon-galya-es-ima-nuzhda-ot-viziya-za-badeshteto-si-svarzana-s-resheniya-raboteshti-za-golemite-predizvikatelstva-pred-nego.html", "text": "Съветът от 27 страни има нужда от визия за бъдещето си, която да е свързана с решения, които работят за големите предизвикателства, пред които сме изправени. Това съобщи посланикът на Румъния в България Н. Пр. Йон Гъля по време на дискусия по повод началото на първото председателство на Румъния на Съвета на ЕС в Дома на Европа, предаде репортер на  Агенция „Фокус“ . „Румънското председателство се случва във време, в което имаме много предизвикателства. Едно от тях е „Брекзит“ и всикчи знаем, какъв беше резултата от гласуването в камерата на представителите вчера и непредсказуемемостта на бъдещето и на това по какъв път ще поеме този процес. „Брекзит“ постави фокуса върху нуждата от това Европейския съюз да остане заедно през 2019 година и да има стратегическа рамка за бъдещето“, заяви Н. Пр. Йон Гъля.  \r\n„Срещата на върха, която ще бъде организирана в Сибил на 9-и май тази година, 2 седмици преди европейските избори, ще бъде основен момент. Виждаме, че тази среща ще бъде много важна, за да може гражданите да са информирани по отношение на добавената стойност, която може да бъде генерирана от ЕС“, подчерта посланикът на Румъния в България, като допълни, че ще бъде много важно срещата да изпрати едно послание за обединеност в съюза. \r\n„Европейските избори ще се проведат по време на мандата на Румънското председателство и това е друго предизвикателство, защото в първата част на 6-месечния период, Румъния ще трябва да работи много концентрирано, за да постигне колкото се може повече напредък по отношение на законодателните досиета. Във втората част на мандата ще трябва да се концентрираме върху незаконодателните досиета, които обаче също са толкова важни и сложни с последици за ЕС“, заяви още Гъля, като подчерта, че европейският бюджет отразява начина, по който виждаме ЕС за в бъдеще. „И както министър Павлова посочи, имаме нужда от многогодишната финансова рамка, която да бъде балансирана и калибрирана, по начина, по който гражданите виждат ЕС и разглеждат начина, по който съюза отговаря на техните нужди. Следователно тази рамка ще бъде много важна за нашето президентство. Ние в Румъния вярваме, че всяка визия за бъдещето трябва да се изгражда около принципите и ценностите, за което искам да благодаря на България. Те са двигателят за бъдещето на ЕС. Поради тази причина Румъния избра за мото - „Сближаването - обща европейска ценност“. Вярваме, че можем да постигнем резултати и ползи, които един сближен и конвергентен ЕС може да донесе на всеки от гражданите си“, допълни още той. \r\nИрина ИВАНОВА", "date": "2019.01.16", "title": "Н. Пр. Йон Гъля: ЕС има нужда от визия за бъдещето си, свързана с решения, работещи за големите предизвикателства пред него"}
{"url": "http://www.focus-news.net/news/2019/01/16/2612826/tsvetan-tsvetanov-gerb-s-5-hil-leva-podkrepihme-kauzata-na-korneliya-ninova-za-darenie-za-natsionalnite-otbori-po-matematika-i-informatika.html", "text": "Тази година председателят на БСП Корнелия Нинова ще дари всички средства от рождения си ден за националните отбори на България по математика и информатика. С колегите от ПГ на ГЕРБ с радост подкрепихме тази кауза, като за целта дарихме 5 000 лв. Това написа председателят на ПГ на ГЕРБ и зам.-председател на партията Цветан Цветанов във  „Фейсбук“ . „Поздравих Корнелия Нинова по случай 50-годишния ѝ юбилей. Пожелах ѝ здраве и късмет, като споделих надеждата си, че влизайки в отбора на политиците над 50, тя ще проявява повече мъдрост и конструктивност и заедно ще градим бъдещите успехи на България“, пише още Цветанов.", "date": "2019.01.16", "title": "Цветан Цветанов, ГЕРБ: С 5 хил. лева подкрепихме каузата на Корнелия Нинова за дарение за националните отбори по математика и информатика"}
{"url": "http://www.focus-news.net/news/2019/01/16/2612809/kathimerini-nova-demokratsiya-vodi-na-siriza-s-15-protsenta-spored-poslednoto-prouchvane.html", "text": "„Нова Демокрация“ води на СИРИЗА с 15 процента според последното проучване, пише електронното издание на гръцкия вестник  Kathimerini . \r\nГръцката консервативна опозиция поддържа силна преднина пред управляващата лява партия, според ново проучване на общественото мнение, публикувано в сряда. \r\nПроучването показва, че „Нова Демокрация“ ще получи 31,5 процента от гласовете, ако изборите се проведат сега, срещу 16,5 процента за СИРИЗА на премиера Алексис Ципрас. \r\nПроучването сочи 4.3 процента подкрепа за крайнодясната Златна зора. Гръцката комунистическа партия набира 4.1 процента , а левият алианс „Движение за промяна“ - 3.8%. \r\nСъщото проучване показа, че „Независими Гърци“ набират 1.3 процента и центристката партия „Потами“ би получила 0,7 процента, което означава, че и двете партии няма да влязат в парламента. \r\nМеждувременно проучването установи, че консервативният лидер  Кириакос Мицотакис се счита за най-подходящия кандидат за министър-председател от 34,8% от анкетираните срещу 23,3%, които одобряват Ципрас.  Юлиян Марков", "date": "2019.01.16", "title": "Kathimerini: „Нова Демокрация“ води на СИРИЗА с 15 процента според последното проучване"}
{"url": "http://www.focus-news.net/news/2019/01/16/2612827/danail-kirilov-gerb-opozitsiyata-obarna-prezidentskoto-veto-v-politichesko-govorene-i-plashene-na-hora.html", "text": "Опозицията обърна президентското вето в политическо говорене и плашене на хора. Това каза председателят на Правна комисия и депутат от ГЕРБ Данаил Кирилов по време на дебатите по президентското вето по Наказателния кодекс, предаде репортер на  Агенция „Фокус“ . „Ние не се защитавахме активно в този период от три или четири седмици“, поясни Кирилов. По думите му правото на адвокатска защита е защитено от Конституцияти и от текстовете на Наказателния кодекс. „В рамките на последните три седмици си поставих за цел да обсъдя този проблем, този въпрос, това вето с възможно най-изтъкнатите реномирани наказателно-правници в българската правна наука и правоприлагане“, каза Кирилов. Той посочи, че те са го убедили, че няма никакъв проблем. В реплика Иван Иванов от БСП заяви, Данаил Кирилов чете текстовете от Наказателния кодекс, както Дяволът Евангелието. \r\nДеница КИТАНОВА", "date": "2019.01.16", "title": "Данаил Кирилов, ГЕРБ: Опозицията обърна президентското вето в политическо говорене и плашене на хора"}
{"url": "http://www.focus-news.net/news/2019/01/16/2612831/marketing-direktor-v-mezhdunarodna-veriga-za-barzo-hranene-shte-bade-pocheten-konsul-na-balgariya-v-gr-turku-finlandiya.html", "text": "Правителството назначава Иева Салмела за почетен консул на България в град Турку, Финландия, с консулски окръг, обхващащ съседните региони Варсинаис-Суоми и Сатакунта. Това съобщиха от  правителствената информационна служба . \r\nИева Салмела е директор по развитие на международния бизнес и маркетинг в семейната компания „Хесбургер“, която развива дейност в ресторантьорския бранш, а от 2017 г. присъства и на българския пазар. Новият почетен консул на България има богат професионален опит в областта на маркетинговия мениджмънт, бизнес планирането и социалните медии. \r\nСалмела има идеи за реализиране на различни проекти в страната ни и ще работи за подобряването на икономическите и бизнес отношения между България и Финландия.", "date": "2019.01.16", "title": "Маркетинг директор в международна верига за бързо хранене ще бъде почетен консул на България в гр. Турку, Финландия"}
{"url": "http://www.focus-news.net/news/2019/01/16/2612832/violeta-zlateva-sayuz-na-slepite-suvorovo-lipsvat-pomoshtni-saorazheniya-za-hora-s-narusheno-zrenie-na-teritoriyata-na-malkite-obshtini.html", "text": "В повечето случаи незрящите трябва да се адаптират към заобикалящата ги среда, а не обратното. Това каза в интервю за  Радио „Фокус“ – Варна  председателят на Съюза на слепите в община Суворово Виолета Златева. По думите й, докато в големите градове има изградени съоръжения за хора с увреждания и нарушено зрение, в малките населени места липсва достъпна околна среда, специализиран превоз,  както и осигуряването на помощни технически средства за придвижване. Според Виолета Златева много малко са помощните средства за хората с нарушено зрение, освен осигурените бели бастуни, по които незрящите могат да бъдат разпознати.  \r\n„В селото няма съоръжения. Ние живеем в Чернево на територията на Община Суворово. В Община Суворово имахме клуб на инвалида, в която имахме зумер. Просто това е едно сигнално устройство, което когато го включим и минава незрящ човек, по него може да се ориентира къде да отиде. Но сега никакви други съоръжения няма, освен сензорните бели бастуни, които незрящите използват“, съобщи Виолета Златева. Тя обясни, че има 45 човека с нарушено зрение на територията на Суворово, Вълчи дол и Ветрино. По нейна информация, в тези общини няма хора с нарушено зрение, които разполагат с кучета-водачи.", "date": "2019.01.16", "title": "Виолета Златева: Съюз на слепите - Суворово: Липсват помощни съоръжения за хора с нарушено зрение на територията на малките общини"}
{"url": "http://www.focus-news.net/news/2019/01/16/2612830/yavor-bozhankov-bsp-grazhdanite-sa-pritesneni-che-s-nakazatelniya-kodeks-shte-se-izvarshvat-represii-i-tayni-aresti-priemaneto-na-vetoto-e-vazmozhnost-da-otstranim-neyasnotite.html", "text": "Гражданите са притеснени, че с Наказателния кодекс ще се извършват репресии и тайни арести, приемането на ветото е възможност да отстраним неяснотите. Това каза народният представител от ПГ на „БСП за България“ Явор Божанков по дебатите по президентското вето срещу Наказателния кодекс, предаде репортер на  Агенция „Фокус“ . По думите му приемането на ветото не е проява на политическа немощ, а възможност, от която трябва да се възползват. „Тази консервативна материя не търпи никаква импровизация и никаква промяна без сериозни аргументи. Тук неяснота има. Тя беше хиперболизирана от неточни, за да не употребя по-тежки думи, изказвания на представители на управляващата коалиция“, каза още Божанков. \r\nДеница КИТАНОВА", "date": "2019.01.16", "title": "Явор Божанков, БСП: Гражданите са притеснени, че с Наказателния кодекс ще се извършват репресии и тайни арести, приемането на ветото е възможност да отстраним неяснотите"}
{"url": "http://www.focus-news.net/news/2019/01/16/2612835/burgas-v-grada-shte-se-provede-hakatonat-burgas-game-jam-2019.html", "text": "В града ще се проведе хакатонът Burgas Game Jam 2019. Това съобщиха от пресцентъра на  Община Бургас . За пета поредна година, в последния уикенд на януари Бургас става част от най-мащабния образователен хакатон за създаване на компютърни, настолни и улични игри в света - Global Game Jam, който се провежда паралелно в стотици градове на планетата. Тридневната гейм инициатива започва на 26 януари от 14.00 часа в Експоцентър \"Флора\" и ще продължи три дни. \r\nХакатонът Burgas Game Jam 2019 събира на едно място ентусиасти от всякакви области, които разполагат с по-малко от 48 часа и предварително неизвестни условия, за да измислят нова игра. Работи се по обща тема, която се пази в тайна и ще бъде обявена за всички по света участници едновременно. Игрите се създават в екипи, процесът е  интензивен, като времевото ограничение е с цел да стимулира креативността. \r\nПрез първия ден на хакатона ще има лекции от професионалисти на тема как се правят игри, след което трябва да се сформират екипите и започва работа. Накрая идва парти, на което участници и гости ще изпробват създадените прототипи, като всеки избере своя любим. \r\nНе се изисква опит в правенето на игри. Могат да участват всички програмисти, така и дизайнери и сценаристи. Регистрацията се прави  . \r\nBurgas Game Jam 2019 ще се осъществи с подкрепата на Община Бургас, EPAM Systems България, ТехноЛогика, SiteGround, Sutherland Bulgaria, книжарница \"Стеди\", Комплекс 2000, СофтУни, GDPR consulting, Piazza Grande. \r\nНерегистрирани желаещи могат да станат доброволци и да помагат при регистрацията на екипите, да асистират при провеждането на различните мероприятия или да правят снимки по време на събитието.", "date": "2019.01.16", "title": "Бургас: В града ще се проведе хакатонът Burgas Game Jam 2019"}
{"url": "http://www.focus-news.net/news/2019/01/16/2612834/pravitelstvoto-prie-plan-za-deystvie-za-izpalnenieto-na-natsionalnata-programa-za-razvitie-balgariya-2020-v-perioda-2019-2020-godina.html", "text": "Правителството прие План за действие за изпълнението на Националната програма за развитие: България 2020 в периода 2019 - 2020 година. Това съобщиха от  правителствената информационна служба . Основната цел на документа е да допринесе за постигането на трите стратегически цели на Програмата - повишаване на жизнения стандарт чрез конкурентоспособно образование и обучение, създаване на условия за качествена заетост и социално включване и гарантиране на достъпно и качествено здравеопазване; изграждане на инфраструктурни мрежи, осигуряващи оптимални условия за развитие на икономиката и качествена и здравословна околна среда за населението; повишаване на конкурентоспособността на икономиката чрез осигуряване на благоприятна бизнес среда, насърчаване на инвестициите, прилагане на иновативни решения и повишаване на ресурсната ефективност. \r\nЗа постигането на тези цели през периода 2019-2020 г. се предвижда да бъдат изпълнявани мерки, разпределени в осем приоритетни области. За всяка стратегическа цел и приоритет е дефиниран набор от показатели, стойностите на които се актуализират годишно и показват постигнатия напредък. Предварителната оценка на въздействие от изпълнението на планираните мерки показва, че ще бъдат реализирани значителни дългосрочни ефекти. Към 2020 г. БВП би нараснал с 6,4%, ако планът за действие бъде реализиран с посочените като вече осигурени средства, и с 9,7%, ако мерките бъдат напълно реализирани с посочените като необходими за тяхното изпълнение средства. Положителни ефекти ще се наблюдават по отношение на състоянието на пътната и железопътната мрежа на страната, енергийната сигурност и подобряването на инфраструктурата на българските градове. Симулациите показват и съществен дългосрочен ефект по отношение на конкурентоспособността на икономиката. През 2020 г. износът на страната би нараснал съответно с 2 и 2,5%. \r\nВ плана за действие са посочени референтните и актуалните стойности на показателите, като по този начин се отчита напредъкът за изпълнението на отделните стратегически цели и приоритетни области. Представена е и оценка на макроикономическото въздействие на предвидените мерки, като е използван моделът СИБИЛА (Simulation model of Bulgaria's Investment in Long-term Advance). Оценявани са дългосрочни ефекти, дефинирани като промени в нивата на основни макроикономически показатели, генерирани в резултат на направените в периода 2019- 2020 г. интервенции и тези ефекти се наблюдават трайно след преустановяване на импулса (края на изпълнението на мерките).", "date": "2019.01.16", "title": "Правителството прие План за действие за изпълнението на Националната програма за развитие: България 2020 в периода 2019-2020 година"}
{"url": "http://www.focus-news.net/news/2019/01/16/2612828/afp-amerikanski-grazhdanin-e-sred-zaginalite-ot-moshtna-eksploziya-v-kabul-v-ponedelnik.html", "text": "Американски гражданин е сред загиналите в мощна атака срещу силно укрепен чуждестранен комплекс в Кабул тази седмица, съобщиха властите в сряда, след като правителството продължи да разследва взривния обект, предава  AFP . \r\nТалибаните поемат отговорност за взрива на бомбата в близост до комплекса \"Зелено село\" в Източен Кабул в понеделник. Афганистанските власти заявиха, че поне четирима души са били убити и 113 ранени. \r\nВ сряда служител в американското посолство в Кабул каза, че американски гражданин е сред жертвите, но не е дал повече информация. Индийските власти преди това са потвърдили, че индийски гражданин също е бил убит при нападението. \r\nНе беше ясно дали те са включени в обявените в понеделник четирима загинали, а някои афганистански власти дават противоречиви сведения, пише AFP.  Юлиян Марков", "date": "2019.01.16", "title": "AFP: Американски гражданин е сред загиналите от мощна експлозия в Кабул в понеделник"}
{"url": "http://www.focus-news.net/news/2019/01/16/2612838/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще разговаряме с кмета на Община Белово инж. Костадин Варев за успешно реализираните проекти и за това, което предстои в работата на общинската администрация през новата година. Ще ви направим съпричастни и с празника на Белово. Градът отбелязва по тържествен начин 141 години от Освобождението на Беловския край. Ще чуете какво пожела на жителите му кметът на община Белово, а също и трогателните думи, с които към тях се обърна председателят на Народното събрание Цветя Караянчева.  Предаването   се излъчва от 15.00 до 16.00 часа всяка сряда по  . Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.01.16", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/01/16/2612837/n-pr-yon-galya-politicheski-deystviya-sotsialno-i-ikonomichesko-izmerenie-na-sblizhavane-sa-trite-osnovni-tochki-po-koito-shte-raboti-rumanskoto-evropredsedatelstvo.html", "text": "Европейското председателство го разглеждаме от 3 гледни точки. Това съобщи посланикът на Румъния в България Н. Пр. Йон Гъля по време на дискусия по повод началото на първото председателство на Румъния на Съвета на ЕС в Дома на Европа, предаде репортер на  Агенция „Фокус“ . „Първо, от гледна точка на политическите действия - сближаването е фактор за по-тесни връзки между страните членки, между институциите и гражданите. На второ място е икономическото измерение на сближаване - намаляването на разликите в развитието между страните членки. Трето - ние искаме да не обръщаме внимание и на социалното измерение на сближаването“, зави Н. Пр. Йон Гъля, като благодари на страните членки в триото - Финландия и Хърватска, за работата, която са направили заедно и за това, че те са създали програмата на това трио. „Искам да благодаря и на Австрия, защото е първата страна членка в триото. Ние бяхме в много тясна връзка както с Австрия, така и с България, по отношение на продължаване на действията, които те бяха вече предприели“, посочи той. \r\n„Основните стълба или приоритети, които румънското председателство избра за своята програма, са конвергентна Европа, по-сигурна Европа и по-силна Европа, като и глобален играч и Европа на споделените ценности“, заяви посланикът на Румъния в България, като благодари отново на Лиляна Павлова, защото тя не само е помогнала на Румъния, но и лично се е включила, за да сподели опита си.  \r\n„В румънското председателство главна цел е да се промотира политическа и социална конвергенция. Подобряване на работата на общия пазар и повишаване на конкурентоспособността в ЕС. Нашите действия включват – намаляване на разликите в развитие в движение на работната сила, работни места, дигитализация, промени в климата. Надяваме се да осигурим сближаване и конвергенция за честно развитие за всички страни членки и за техните граждани“, посочи още Н. Пр. Йон Гъля, като отбеляза, че многогодишната финансова рамка ще бъде основна тема.  \r\n„Втората отправна точка е по-сигурна Европа. Искаме да продължим работата по отговорите и решенията на въпроси, свързани със сигурността в Европа. Основните действия ще се въртят около по-добро управление на миграцията, по-добра киберсигурност и подобряване на функциите на шенгенската област. Опитваме се да направим Европа по-сигурна чрез по-добро сближаване на страните членки на ЕС, защото ние сме изправени пред същите проблеми по това отношение. Нашата цел е да гарантираме, че ще имаме общ подход по отношение на миграцията, като покрием не само вътрешните, но и външните аспекти на управление на този феномен. Нашата трета основна цел е Европа като по-силен глобален играч. Разбира се, румънското председателство ще подкрепи инициативите и по нататъшното консолидиране на ЕС. Насочени сме към подкрепяне на ЕС и глобалната му роля чрез изпълнение на глобалната стратегия и чрез гарантиране, че ресурсите са на разположение, от които имаме нужда на ниво на ЕС. Изпълнението на тези цели ще бъде много важно“, допълни още той. \r\nИрина ИВАНОВА", "date": "2019.01.16", "title": "Н. Пр. Йон Гъля: Политически действия, социално и икономическо измерение на сближаване са трите основни точки, по които ще работи румънското европредседателство"}
{"url": "http://www.focus-news.net/news/2019/01/16/2612833/dimitar-lazarov-gerb-prodalzhavat-vnusheniyata-che-v-nakazatelniya-kodeks-stava-vapros-za-tayni-aresti.html", "text": "Продължава да се внушава, че става въпрос за тайни арести, с прилагането на директивата в Наказателния кодекс. Това каза депутатът от ПГ на ГЕРБ Димитър Лазаров в дебатите по ветото на президента върху Наказателния кодекс, предаде репортер на  Агенция „Фокус“ . „За какъв таен арест става въпрос? Някои от колегите продължават да правят тези внушения“, коментира той. „Когато четете директивите, ги четете от първия до последния член, а не избирателно“, призова Димитър Лазаров. „Идеята на директивата е да въведе еднакви изисквания за всички страни от ЕС“, обясни депутатът. „Не продължавайте да говорите тези лъжи за таен арест“, обърна се той към БСП. \r\nБиляна ИВАНОВА", "date": "2019.01.16", "title": "Димитър Лазаров, ГЕРБ: Продължават внушенията, че в Наказателния кодекс става въпрос за тайни арести"}
{"url": "http://www.focus-news.net/news/2019/01/16/2612840/odobreno-e-provezhdaneto-na-strategicheski-pregled-na-sistemata-za-zashtita-na-natsionalnata-sigurnost-i-strategicheski-pregled-na-otbranata.html", "text": "Правителството прие Решение за провеждане на Стратегически преглед на системата за защита на националната сигурност и на Стратегически преглед на отбраната. Това съобщиха от  правителствената информационна служба . \r\nИзготвянето на Стратегически преглед на системата за защита на националната сигурност и на Стратегически преглед на отбраната е не само нормативна изискване според Закона за управление и функциониране на системата за защита на националната сигурност и на Закона за отбраната, а и необходимост, определена от промените в средата за сигурност, от членството на страната ни в НАТО и ЕС и като цяло от новите измерения и параметри на политиката за национална сигурност. \r\nПоследният стратегически преглед на отбраната е осъществен през 2003 г. През 2012 г. бе представена Бяла книга за отбраната. На 30 септември 2015 г. Министерският съвет одобри „Програма за развитие на отбранителните способности на въоръжените сили на Република България 2020“. Приети са редица други документи за повишаване на нивото на защита на националната сигурност и националните интереси като цяло и в частност - на отбранителните способности на страната ни. \r\nПровеждането на Стратегически преглед на системата за защита на националната сигурност и на Стратегически преглед на отбраната като единна дейност ще даде възможност да се представи цялостното състояние на националната сигурност, да бъдат очертани перспективите за нейното развитие и определени задачите за държавните органи.", "date": "2019.01.16", "title": "Одобрено е провеждането на Стратегически преглед на системата за защита на националната сигурност и Стратегически преглед на отбраната"}
{"url": "http://www.focus-news.net/news/2019/01/16/2612836/ostava-tezhko-sastoyanieto-na-deteto-ot-stara-zagora-koeto-postrada-ot-voltova-daga-pri-opit-za-selfi-varhu-vagon.html", "text": "Остава тежко състоянието на детето от Стара Загора, което пострада от волтова дъга при опит за селфи върху вагон. Това съобщиха за  Радио „Фокус“ – Пловдив  от пресцентъра на Университетската болница „Св. Георги“ в Пловдив. Детето бе прието по спешност в Клиниката по изгаряния на лечебното заведение с 56 % дълбоки изгаряния. Направени са му две операции – основно за намаляване на площта на изгарянията, тоест - една част от тях са свободни кожни пластики, но рискът за живота му остава. Пострадалото момче е поставено на апаратна вентилация. \r\n„Фокус“ припомня, че инцидентът е станал около 17:00 часа на 12 януари на жп гарата до старозагорското село Калитиново. \r\nТони МИХАЙЛОВ", "date": "2019.01.16", "title": "Остава тежко състоянието на детето от Стара Загора, което пострада от волтова дъга при опит за селфи върху вагон"}
{"url": "http://www.focus-news.net/news/2019/01/16/2612829/pazardzhik-v-oblastta-e-obyavena-gripna-epidemiya-no-bez-prekasvane-na-uchebnite-zanyatiya.html", "text": "След проведено заседание на Оперативния щаб за борба с грипа и острите респираторни заболявания в Пазарджик бе взето решение да се обяви грипна епидемия на територията на областта, считано от утре – 17 януари. Това каза пред журналисти областният управител Стефан Мирев, предаде репортер  Радио „Фокус“ – Пазарджик . По думите му има рязко увеличаване на броя на заболелите в региона. „Тъй като процентът на отсъстващите ученици е 18%, няма да се обявява грипна ваканция, но в петък – на 18 януари, от 10.30 часа ще бъде проведено ново заседание на Оперативния щаб, за да се прецени дали да бъде обявявана и грипна ваканция за учениците“, поясни Мирев. Той допълни, че пик на заболеваемостта се очаква през следващата седмица. „Няма определен срок на грипната епидемия, когато заболеваемостта намалее, тя ще бъде отменена“, уточни областният управител на Пазарджик. \r\nВаня НИКОЛОВА", "date": "2019.01.16", "title": "Пазарджик: В областта е обявена грипна епидемия, но без прекъсване на учебните занятия"}
{"url": "http://www.focus-news.net/news/2019/01/16/2612842/mezhdunarodnata-akademiya-za-humanizam-otdava-spetsialna-pochit-i-priznanie-na-deloto-na-akad-svetlin-rusev-pri-vrachvane-na-tazgodishnata-nagrada-na-romano-prodi-v-ohrid.html", "text": "Проф. Романо Проди е тазгодишния носител на световната награда за Хуманизъм, с която Охридската академия за хуманизъм прославя името на св. Климент Охридски по целия свят. Това съобщиха от  семейството на акад. Светлин Русев . Предишни носители на наградата са Александър Солженицин, Херта Мюлер, Дайсаку Икеда, Рави Шанкар, Питър Брук, Маноел Де Оливейра, Светлин Русев и др. Официалната церемония по връчване на наградата ще се състои на 18 януари 2019 г., в навечерието на големия празник Богоявление (19 януари по стар стил),  в къщата „Урания“ на Македонската академия на науките и изкуствата в стария град. Слова ще произнесат Н. Пр. Йордан Плевнеш и проф. Рикардо Бризи от Болонския университет, в присъствието на посланиците на Европейския съюз, Италия, Франция, България и Белгия. Същата вечер специална почит ще бъде отдадена на академик Светлин Русев, носител на наградата за Хуманизъм през 2014 г. Той е автор на идеята и на проект за паметник „Охрид - център на световния хуманизъм“, който  се предвижда през следващата година да бъде поставен на площада при Долната порта на стария град. Проектът ще бъде представен от доц. д-р Ралица Русева.", "date": "2019.01.16", "title": "Международната академия за хуманизъм отдава специална почит и признание на делото на акад. Светлин Русев при връчване на тазгодишната награда на Романо Проди в Охрид"}
{"url": "http://www.focus-news.net/news/2019/01/16/2612845/kyustendil-s-muzikalno-poetichna-programa-byaha-otbelyazani-80-godini-ot-rozhdenieto-na-poeta-binyo-ivanov-v-grada.html", "text": "С музикално-поетична програма бяха отбелязани 80 години от рождението на поета Биньо Иванов в града, предаде репортер на  Радио „Фокус” – Кюстендил . Отбелязването на кръглата годишнина се състоя в залата на читалище „Братство”. На събитието присъстваха зам.-кметът на Община Кюстендил Светослав Василев, зам.-областният управител на Кюстендил Райчо Цветин, директорът на Регионална библиотека София Пейчева, съпругата и синовете на поета, негови съмишленици. Беше представена и изложба от фотоси, документи и книги. Пред присъстващите бяха прочетени стихове на поета, под звуците на рояла. Биньо Иванов е роден в село Бараково. Завършва Висшия икономически институт в София, работи в промишленото предприятие в Кюстендил, в местния литературен печат. Пише за „Родна реч”, „Народна младеж”, „Пулс”, „Литературен фронт”. Участва в радиопредавания на Дойче Веле, Свободна Европа. Първата му поетична книга – “До другата трева” излиза през 1973 година, и следва много силно творчество. \r\nВенцеслав ИЛЧЕВ", "date": "2019.01.16", "title": "Кюстендил: С музикално-поетична програма бяха отбелязани 80 години от рождението на поета Биньо Иванов в града"}
{"url": "http://www.focus-news.net/news/2019/01/16/2612819/plovdiv-prokuraturata-razsledva-izrazhodvaneto-na-sredstvata-za-tseremoniyata-po-otkrivaneto-na-evropeyska-stolitsa-na-kulturata-plovdiv-2019.html", "text": "Окръжната прокуратура се самосезира във връзка с разходването на средствата за церемонията по откриване на инициативата „Европейска столица на културата – Пловдив 2019“. Това съобщиха от пресцентъра на  Апелативна прокуратура - Пловдив . След множество публикации и коментари в различни медии Окръжна прокуратура - Пловдив се самосезира за евентуално извършено длъжностно престъпление, свързано с разходването на средства за откриването на инициативата „Европейска столица на културата – Пловдив 2019“ на 12 януари 2019 г.  \r\nВъзложена е проверка на сектор „Икономическа полиция“ при ОДМВР - Пловдив, като е определен 30-дневен срок за приключването ѝ.", "date": "2019.01.16", "title": "Пловдив: Прокуратурата разследва изразходването на средствата за церемонията по откриването на „Европейска столица на културата – Пловдив 2019“"}
{"url": "http://www.focus-news.net/news/2019/01/16/2612846/ekaterina-yancheva-dg-6-blagoevgrad-otsastvat-ot-detsata-v-detskata-gradina-koeto-e-normalno-za-tozi-sezon.html", "text": "Отсъстват ¼ от децата в детската градина, което е нормално за този сезон. Това каза за  Радио „Фокус“ – Пирин  Екатерина Янчева, директор на Детска градина (ДГ) №6 в Благоевград. Тя заяви, че не всички пропуснали занятията в детската градина са с вирусни заболявания. „Някои родители ги спират превантивно, а други са затруднени да ги доведат предвид студеното време като днес са присъствали около 190 от 250 деца“, посочи Екатерина Янчева и допълни, че температурата в стаите на детската градина е между 22 и 25 градуса като медицинската сестра следи както топлината на въздуха, така и състоянието на децата.  \r\n„Всяка сутрин се извършва сутрешен филтър като сестрата записва състоянието на всяко едно дете. През деня също се следи състоянието им и ако някое дете кашля или има температура, веднага се уведомяват родителите“, коментира Екатерина Янчева. Тя добави, че всеки ден децата пият чай с лимон. „Съветваме родителите за по-стриктна хигиена като в детската градина също се поддържа силна хигиена и се проветрява редовно. Всички тези неща е необходими да се вършат и вкъщи, за да може децата да са по-здрави“, съобщи директорът. По думите й в този сезон е необходимо децата да избягват да посещават детски кътове, които са много модерни, но там се събират много деца и по този начин се пренасят вирусите. \r\nДенис НИКИФОРОВ", "date": "2019.01.16", "title": "Екатерина Янчева, ДГ №6 – Благоевград: Отсъстват ¼ от децата в детската градина, което е нормално за този сезон"}
{"url": "http://www.focus-news.net/news/2019/01/16/2612841/parlamentat-preodolya-prezidentskoto-veto-varhu-nakazatelniya-kodeks.html", "text": "Парламентът преодоля ветото на президента Румен Радев върху последните промени в Наказателния кодекс, предаде репортер на  Агенция „Фокус“ . „За“ повторното приемане на промените в Наказателния кодекс гласуваха 137 народни представители, 43 бяха „против“. „За“ гласуваха - ГЕРБ, „Обединени патриоти“, ДПС, „Воля“ и независимите депутати, а „против“ само БСП.   „Фокус“ припомня:  Държавният глава върна закона за ново обсъждане на 19 декември 2018 г. Президентът оспори разпоредби от Наказателния кодекс, с които се изменят норми в Наказателно-процесуалния кодекс. С тях се дава възможност за отлагане до 48 часа на уведомяването при задържане на лице. Според Румен Радев още по-тревожна е възможността задържани непълнолетни лица да бъдат в неизвестност за техните родители в срок до 24 часа. Това е 12-ото президентско вето. До момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. \r\nБиляна ИВАНОВА", "date": "2019.01.16", "title": "Парламентът преодоля президентското вето върху Наказателния кодекс"}
{"url": "http://www.focus-news.net/news/2019/01/16/2612847/svobodna-evropa-makedoniya-otbelyazaha-godishninata-ot-ubiystvoto-na-srabskiya-politik-ot-kosovo-oliver-ivanovich.html", "text": "В Северна Митровица днес бе отбелязана първата годишнина от убийството на партийния лидер на Гражданска инициатива \"Сърбия, демокрация, правосъдие\" и един от лидерите на косовските сърби Оливер Иванович, съобщава македонската редакция на радио  “Свободна Европа“ .  \r\nЧленовете на семейството, сътрудници и граждани на Северна Митровица положиха цветя и запалиха свещи на мястото, където бе убит Иванович. Сред присъстващите бе и министърът на търговията на Сърбия Расим Ляич. \r\nНа 23 ноември миналата година трима души бяха арестувани във връзка със случая, двама от които бяха членове на косовската полиция. В началото на годината съдът в Прищина, по искане на прокуратурата, удължи задържането до края на февруари.   Юлиян Марков", "date": "2019.01.16", "title": "„Свободна Европа“ (Македония): Отбелязаха годишнината от убийството на сръбския политик от Косово Оливер Иванович"}
{"url": "http://www.focus-news.net/news/2019/01/16/2612844/kurir-makedoniya-votat-na-doverie-v-gratskiya-parlament-shte-se-glasuva-okolo-polunosht.html", "text": "Тази сутрин, около 10 часа местно време (съвпада с българското), започна втория и последен ден от дебатите в гръцкия парламент за вота на доверие на правителството, което ще завърши с гласуване в полунощ, предаде кореспондента на Македонската информационна агенция (МИА), цитиран от скопското електронно издание  “Курир“ . \r\nДнешното разискване продължи с изказвания на депутати и министри от правителството. \r\nМалко преди гласуването гръцкият премиер Алексис Ципрас ще направи ново обръщение. \r\nСпоред последните преброявания и публично представени становища от депутатите, правителството на Ципрас ще получи необходимите 151 гласа, пише изданието. \r\nОсвен 145-те депутати на СИРИЗА се очаква положително да гласуват независимата депутатка Катрин Папакоста, двама бивши и двама настоящи членове на Независими гърци - Елена Кунтура,  Василис Кокалис, Танасис Папахристопулос и Костас Зурарис, както и вече бившият депутат от центристката партия „Потами“ Спирос Данелис.  Юлиян Марков", "date": "2019.01.16", "title": "„Курир“ (Македония) : Вотът на доверие в гръцкия парламент ще се гласува около полунощ"}
{"url": "http://www.focus-news.net/news/2019/01/16/2612848/evangelos-karafotakis-ikonomist-izlizaneto-na-velikobritaniya-ot-es-e-trilar-bez-kray-i-sreda-nikoy-ne-ochakvashe-deputatite-ot-konservativnata-partiya-da-glasuvat-sreshtu-pravitelstvoto.html", "text": "Излизането на Великобритания от ЕС е трилър без край и среда, никой не очакваше депутатите от Консервативната партия да гласуват срещу Правителството. Това каза икономистът Евангелос Карафотакис за дневния блок на  Радио „Фокус“  „Добър ден“ за Брекзит. „Не съществува причината „backstop“, която отказаха за Брекзит. Цялата история се крие в това, че вече не искат да напускат ЕС заради огромните загуби за банките и разпространяването на продукцията на страната. Във Великобритания има много европейски фирми, които ще имат съвсем отрицателни резултати, ако се предприеме Брекзит без никаква рамка“, обясни Евангелос Карафотакис. Той каза още, че лидерът на Лейбъристката партия Джереми Корбин няма да свали правителството, но може с помощта на Консервната партия да предизвика оставката на министър-председателя Тереза Мей. След това може да се състави ново правителство, което или ще изготви нова форма на Брекзит или ще организира нов референдум за излизането от ЕС. Според икономиста на евентуален втори референдум британците ще отрекат всякаква форма на напускане на Великобритания от съюза. \r\nМилослава АНГЕЛОВА", "date": "2019.01.16", "title": "Евангелос Карафотакис, икономист: Излизането на Великобритания от ЕС е трилър без край и среда, никой не очакваше депутатите от Консервативната партия да гласуват срещу Правителството"}
{"url": "http://www.focus-news.net/news/2019/01/16/2612813/ministar-krasimir-karakachanov-parvata-sreshta-za-f-16-sas-sasht-shte-bade-na-14-fevruari-v-bryuksel.html", "text": "Мисля, че първата среща, която мога да проведа е в началото на другия месец в Брюксел с изпълняващия длъжността секретар на отбраната, на 14 февруари, на срещата на министрите в НАТО. До тогава ще комуникират експертите. Това каза пред журналисти в парламента министърът на отбраната Красимир Каракачанов в отговор на въпрос при задаващото се посещение на премиера Борисов в САЩ ли ще бъдат първите срещи за изтребителите след гласуването на предложението правителството да преговаря със САЩ за F-16, предаде репортер на  Агенция „Фокус“ . „Сроковете за провеждане на преговорите със САЩ не са упоменати. Специалистите казват 4 месеца“, посочи той. „Това е срокът, ако преговорите вървят нормално, може да бъде и повече“, коментира Каракачанов и уточни, че в екипа за преговори задължително ще има и експерти. „Натиск няма. На срещата с американския помощник държавен секретар казах съображенията ни. Ако стигнем до F-16, цените са това, което ни притеснява“, посочи военният министър. „Преди година и половина на тогавашния американски военен министър Матис и на посланика съм казал, че докато съм министър на отбраната подпис под стар F-16 няма да сложа. Едва ли някой друг български политик си е позволявал такъв начин на говорене“, каза Красимир Каракачанов. „Оттук нататък има много въпроси, които трябва да изясним - срокове на доставка, обслужване по време на жизнения цикъл, доставка на резервните части“, уточни той. „Говорихме с министър Горанов. Той е съгласувал предложението ни още в момента, в който сме го внесли в МС. Минава на междуведомствено съгласуване през всички министерства“, обясни министърът. В отговор на въпрос трябвало ли е президентът Радев да присъства на гласуването, Каракачанов коментира: „Президентът по Конституция има право да се появи в Народното събрание, когато пожелае. Защо трябва изключително да дойде днес или вчера. Ако е бил в България и е имал желание, е можел да дойде“. Попитан как си обяснява промяната в позицията на Румен Радев като летец за F-16 и като президент за „Грипен“, министърът каза: „Това трябва да питате него“. \r\nБиляна ИВАНОВА", "date": "2019.01.16", "title": "Министър Красимир Каракачанов: Първата среща за F-16 със САЩ ще бъде на 14 февруари в Брюксел"}
{"url": "http://www.focus-news.net/news/2019/01/16/2612850/dobrich-obshtinskiyat-mladezhki-tsentar-organizira-informatsionna-sreshta-za-obyaveniya-konkurs-za-uchenitsi-za-uchastie-v-mezhdunarodniya-kosmicheski-lager-v-turtsiya.html", "text": "Информационна среща за обявения конкурс за ученици за участие в Международния космически лагер в Турция организират в Общинския младежки център „Захари Стоянов“ в Добрич, съобщават  организаторите . Срещата ще се състои на 28 януари от 13.00 часа. Водещ на събитието ще бъде д-р Гергана Райжекова, ръководител на направление „Детски и младежки програми“ в Центъра за творческо обучение, единственият представител за България на Space Camp Turkey в Измир, Турция. Международният космически лагер e учебно-тренировъчен лагер, създаден през 2000 година по модел на NASA в турския град - един от трите подобни центъра на планетата. Лятната програма на Space Camp Turkey развива познанията на децата в науките астрономия, физика, математика, технологии, биология и други области.  \r\nКосмическият център дава възможност на участниците да преминат през реална подготовка за мисия в космоса. Част от заниманията  включват работа с астронавтски костюми, пребиваване в изкуствена безтегловна среда, използване на тренажори за астронавти и на совалката Discovery, отглеждане на растения в безпочвена среда.  \r\nОдобрените кандидати за участие в лагера могат да се състезават за две пълни стипендии, всяка в размер на 1250$, осигурени от Община град Добрич и Центъра за творческо обучение.", "date": "2019.01.16", "title": "Добрич: Общинският младежки център организира информационна среща за обявения конкурс за ученици за участие в Международния космически лагер в Турция"}
{"url": "http://www.focus-news.net/news/2019/01/16/2612849/pleven-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в Плевенска област, няма данни за паднали клони и дървета. Това съобщи за  Радио „Фокус“  инж. Ивайло Денчев, директор на Областно пътно управление - Плевен. Жълт код за силен вятър с пориви до 20-22 м/сек. е обявен и за областта.  \r\n„Още преди един месец предприехме подбрана на сеч на изсъхнали клони и дървета, за бъде осигурено безпрепятствено движение“, каза още инж. Денчев. \r\nВиолета КРЪСТЕВА", "date": "2019.01.16", "title": "Плевен: Нормално се осъществява движението по пътищата в областта"}
{"url": "http://www.focus-news.net/news/2019/01/16/2612839/d-r-georgi-savkov-mbal-sveti-nikolay-chudotvorets-lom-gripat-zapochva-da-nastapva-i-kam-lom.html", "text": "Грипът започва да настъпва и към Лом, каза за  Радио „Фокус“ – Видин  д-р Георги Савков, управител на МБАЛ „Свети Николай Чудотворец“ в Лом. Той посочи, че детското отделение на болницата е пълно, в инфекциозното отделение също случаите с остри респираторни заболявания са се увеличили. „Грипна епидемия се обявява от Регионалната здравна инспекция в Монтана при определени условия – броят на заболелите трябва да достигне определени нива. Тогава има определени изисквания за болниците – прекратяване дейността на женските консултации, прекратяване на плановите операции и на свижданията“, каза д-р Савков. Той допълни, че грипът засяга предимно малки деца и възрастни хора. \r\nАнна ЛОЗАНОВА", "date": "2019.01.16", "title": "Д-р Георги Савков, МБАЛ „Свети Николай Чудотворец“ – Лом: Грипът започва да настъпва и към Лом"}
{"url": "http://www.focus-news.net/news/2019/01/16/2612851/kyustendil-desetki-detsa-se-vklyuchiha-v-zimno-priklyuchenie-organizirano-ot-detska-gradina-slantse-pod-mototo-zaedno-da-izparzalyame-zimata.html", "text": "Десетки деца се включиха в открито зимно приключение, предаде репортер на  Радио „Фокус” – Кюстендил . Инициативата е на Детска градина „Слънце”, която организира зимно развлечение за малки и големи в двора. Родители и деца се забавляваха заедно с шейни, ски и други средства за пързаляне. Много музика, весели емоции и топъл чай съпътстваха снежният ден, а мото на инициативата беше „Заедно да изпързаляме зимата”. Това е поредната инициатива, реализирана съвместно с родителите. Ежедневно възпитаниците на детското заведение се включват в разнообразни забавления и игри навън. \r\nВенцеслав ИЛЧЕВ", "date": "2019.01.16", "title": "Кюстендил: Десетки деца се включиха в зимно приключение, организирано от Детска градина „Слънце” под мотото „Заедно да изпързаляме зимата”"}
{"url": "http://www.focus-news.net/news/2019/01/16/2612843/pazardzhik-ustanoven-e-shtam-na-gripen-virus-an1n1-ot-laboratoriyata-na-bolnitsata-v-panagyurishte.html", "text": "Установен е щам на грипен вирус АН1N1, от лабораторията на болницата в Панагюрище, където имат специалист-вирусолог. Това каза пред журналисти след заседанието на Оперативния щаб за борба с грипа и острите респираторни заболявания в Пазарджик д-р Магдалена Станева от Регионална здравна инспекция-Пазарджик, предаде репортер на  Радио „Фокус“ – Пазарджик . Тя обясни, че очакват потвърждение от Националната референтна лаборатория. „Усложненията са свързани с развиване на пневмония, а те са най-чести при децата до 4 години и по-възрастните пациенти. През последните два дни заболелите от остри респираторни заболявания са съответно 51 и 53 души. Пикът на заболеваемостта се очаква да бъде достигнат през следващата седмица“, коментира д-р Станева. Тя поясни, че за последните 7 дни показателите за заболеваемост на територията на област Пазарджик ще станат ясни в началото на следващата седмица. \r\nВаня НИКОЛОВА", "date": "2019.01.16", "title": "Пазарджик: Установен е щам на грипен вирус АН1N1 от лабораторията на болницата в Панагюрище"}
{"url": "http://www.focus-news.net/news/2019/01/16/2612853/blagoevgrad-spetsializirana-politseyska-operatsiya-se-provezhda-na-teritoriyata-na-selo-topolnitsa-obshtina-petrich.html", "text": "Специализирана полицейска операция се провежда на територията на село Тополница, община Петрич, научи  Радио „Фокус“ – Пирин  от свой източник. Към момента няма официална информация за случващото се. По непотвърдени данни има задържани, единият от които е известен наркотрафикант. Полицейското присъствие в селото е засилено като на място има и служители на жандармериятa. \r\nЛивия НИНОВА", "date": "2019.01.16", "title": "Благоевград: Специализирана полицейска операция се провежда на територията на село Тополница, община Петрич"}
{"url": "http://www.focus-news.net/news/2019/01/16/2612852/n-pr-yon-galya-rumanskoto-evropredsedatelstvo-shte-polozhi-vsichki-usiliya-za-progres-i-ulesnyavane-na-politicheskite-resheniya-za-razshiryavaneto-na-es.html", "text": "Румънското председателство ще направи всички усилия, които са необходими, за прогрес и за улесняване на политическите решения по отношение на разширяването на ЕС. Това съобщи посланикът на Румъния в България Н. Пр. Йон Гъля по време на дискусия по повод началото на първото председателство на Румъния на Съвета на ЕС в Дома на Европа, предаде репортер на  Агенция „Фокус“ . „Основните ни действия ще бъдат свързани с политиката на разширяването, също така и в източното съседство и подкрепа за многостранната система, както и промотирането на международното право. Сред основните приоритети на българското председателство бяха Западните Балкани, а за нас политиката на разширяването е инструмент, който може да гарантира повече стабилност и повече просперитет в тази част на Европа“, заяви Н. Пр. Йон Гъля. „ Нашата цел е да създадем структура и диалог с младите хора в тази част на Европа, за да може да постигнем по-добре целите за присъединяване в Европа. По време на румънското председателство ще продължим да изпълняваме дневния ред, който беше набелязан на 17 май в София по време на срещата на върха за Западните Балкани и по отношение на пакета за разширяване на ЕС, очакваме през юни да получим решенията от 26 юни 2018 година. Румънското председателство ще подкрепи организирането на конференция на високо ниво в Брюксел през май месец, за да отпразнуваме годишнината. Прилагането, обаче, на източното партньорство изисква фокусиране върху разширяване на ползите, които идват от приетите договори за свободна търговия. Особено, когато става дума за тези партньори, които са по-развити. Специално внимание трябва да се обърне на засилването на подходящи отговори на европейските амбиции на Молдова, Украйна и Грузия“, подчерта той. \r\n„Четвъртият ни стълб е Европа на общите ценности и за нас те са основата, върху която ще градим бъдещето на Съюза. Те трябва да са основата на бъдещата ни визия. За това солидарност и кохезия ще се постигнат с политики, които да се борят с дискриминацията и борбата за равнопоставеност  между мъже и жени, както и по-сериозно участие на гражданите в европейските дебати, особено за по-младите. Ще осигурим инициативи и дейности за борба с расизма, липсата на толерантност, лъжливите новини, ксенофобията, анисеминизма, популизма и т.н.“, каза Н. Пр. Йон Гъля, като подчерта, че всичко това е включено в програмата за румънското председателство.  \r\nИрина ИВАНОВА", "date": "2019.01.16", "title": "Н. Пр. Йон Гъля: Румънското европредседателство ще положи всички усилия за прогрес и улесняване на политическите решения за разширяването на ЕС"}
{"url": "http://www.focus-news.net/news/2019/01/16/2612857/veliko-tarnovo-4-klyuchovi-proekta-shte-realizira-obshtinata-prez-2019-g.html", "text": "4 ключови проекта ще реализира Община Велико Търново през 2019 година. Финансирането им е заложено в проектобюджетната рамка, която е на стойност малко над 91 млн. лв., съобщи за   Радио „Фокус“ – Велико Търново  зам.-кметът Снежана Данева – Иванова. Дейностите ще са в сферата на обществения транспорт и туризма. „Проектите, които ще финансираме са за интегриран градски транспорт, създаване на атрактивна зона за културен и конгресен туризъм на територията на Старо военно училище, проектиране и разширяване на мултимедийния център на улица „Никола Пиколо“, ремонт  в административната сграда на Регионален исторически музей, реконструкция и обновяване на музей „Възраждане и учредително събрание“, уточни зам. кмета Снежана Данева-Иванова. Общата стойност на проектите е 20 805 767 лева.   \r\nЦелта на всички предстоящи дейности е осигуряване на по-добри условия за развитие на туризма и културния живот в града през календарната 2019 година. \r\nЛуиза ТРАНЧЕВА", "date": "2019.01.16", "title": "Велико Търново: 4 ключови проекта ще реализира Общината през 2019 г."}
{"url": "http://www.focus-news.net/news/2019/01/16/2612855/d-r-velka-voynova-oblastna-direktsiya-po-bezopasnost-na-hranite-kyustendil-iziskvaniyata-kam-imitirashtite-produkti-sa-v-polza-na-informiraniya-izbor-na-potrebitelite.html", "text": "Изискванията към имитиращите продукти са в полза на информирания избор на потребителите. Това каза пред  Радио „Фокус” – Кюстендил  д-р Велка Войнова, началник на отдел „Контрол на храните” към Областна дирекция по безопасност на храните – Кюстендил. По думите й сизменение още от 13 юли 2018 година, законодателят е приел промени в Наредбата за специфичните изисквания към млечните продукти.  \r\n„Това е заради големия обществен интерес към това кой продукт е млечен и кой имитиращ. Също с цел затягане на контрола във връзка с това все пак потребителят да не бъде подведен за това, какво той избира. Тук отново говорим за една помощ към потребителя в неговия информиран избор. В това изменение се даде гратисен период от шест месеца на всички участници в хранителната верига. През този период те трябваше да приведат изискваният в своите дейности”, заяви д-р Велка Войнова.  \r\nПо думите й винаги се е знаело, че млечни са продуктите, в които нито една от съставките не е заменена с някоя друга от немлечен произход. „Давам пример – изтеглен е протеинът от млечния продукт и тази част от него, която е отстранена при стандартизацията, е заменена с протеин от немлечен. Растителната мазнина заменя млечната мазнина. Имаме ли такова вмешателство, влагане в млечния продукт на съставки с немлечен произход, тогава вече говорим за имитиращи продукти”, каза д-р Войнова. \r\nТя отбеляза, че са въведени са допълнителни изисквания при етикетирането и продажбата на имитиращи продукти, като задължително върху етикета, в непосредствена близост до наименованието на продукта, трябва да се посочва, че това е имитиращ продукт. Ясно трябва да бъде обозначена съставката, използвана за частична или пълна замяна на млечните съставки. Задължително размерът на шрифта трябва да бъде не по-малък от 1,2 мм. Това важи за изписването „Имитиращ продукт” и на заместителната съставка. Освен това трябва да се посочва не само съставката заместител, но и количеството на вложената съставка. „Още нещо изключително важно, което до момента не беше регламентирано, че имитиращите продукти, съдържащи в състава си мляко, се предлагат в обектите за търговия с храни само предварително опаковани. Това става на отделни щандове и обособени места, различни от тези, на които се предлагат млечните продукти. С течение на времето имахме изисквания за обособено място с надписи „Имитиращи продукти”, тогава в насипно състояние имаше едни каравани с краве сирене от една страна, а от другата страна, разделени със стъклени прегради, се предлагаха имитиращи продукти”, каза д-р Велка Войнова. \r\nВенцеслав ИЛЧЕВ", "date": "2019.01.16", "title": "Д-р Велка Войнова, Областна дирекция по безопасност на храните-Кюстендил: Изискванията към имитиращите продукти са в полза на информирания избор на потребителите"}
{"url": "http://www.focus-news.net/news/2019/01/16/2612858/plovdiv-dvama-dushi-sa-zadarzhani-i-obvineni-za-izmama-sas-sredstva-ot-evropeyski-fondove-v-osobeno-golemi-razmeri-i-prane-na-pari.html", "text": "Окръжна прокуратура – Пловдив повдигна обвинения на двама души за измама със средства от европейски фондове в особено големи размери и пране на пари. Това съобщиха от пресцентъра на  Прокуратурата . След проведена на 14 януари операция на отдел „Икономическа полиция“ при ОДМВР–Пловдив, са установени и задържани 50-годишен мъж и 45-годишна жена от Пловдив. При операцията са извършени претърсвания и изземвания на територията на Пловдив, Сливен и Свиленград.  \r\nНа двамата са повдигнати обвинения за това, че в периода от 12 октомври 2017 г. до януари 2019 г. са предоставили неверни сведения пред Бюрата по труда в Пловдив, Раковски, Велинград, Котел, Харманли и Свиленград и Агенцията по заетостта - в София, за да получат средства от еврофондове по проекти „Работа“ и „Обучение и заетост“ по ОП „Развитие на човешките ресурси 2014-2020“ в размер на 696 837.32 лева, като са получили средства в размер на 93 905.55 лв. по тези проекти. \r\nНа двамата са повдигнати обвинения и за пране на пари - получените средства, са теглили от банкови сметки с титуляри 101 лица, чрез използване на издадените им банкови карти. \r\nВ резултат на предприетите действия по разследването е било предотвратено неправомерното усвояване на европейски средства в размер на над 600 000 лева.   \r\nОбвиняемите са задържани за срок от 72 часа с постановления на наблюдаващия прокурор, като предстои да бъде внесено искане до съда за вземане спрямо тях на най-тежката мярка за неотклонение „Задържане под стража”. \r\nПо-тежкото измежду предвидените от закона наказания за престъпленията, в които двамата са обвинени, е лишаване от свобода от 5 до 15 години и глоба от 10 000 до 30 000 лева. \r\nРазследването по случая продължава.", "date": "2019.01.16", "title": "Пловдив: Двама души са задържани и обвинени за измама със средства от европейски фондове в особено големи размери и пране на пари"}
{"url": "http://www.focus-news.net/news/2019/01/16/2612863/sport-rafael-nadal-premina-v-tretiya-krag-na-australian-open.html", "text": "Рафаел Надал изигра втори пореден мач в атакуващ стил на Australian Open и си гарантира преминаване в трети кръг на турнира след успех с 6:3, 6:2, 6:2 над местния любимец Матю Ебдън. В следващата фаза испанецът ще играе срещу трети австралиец - Алекс де Минор, който победи квалификанта Хенри Лааксонен от Швейцария след пет сета игра. Де Минор се намира в отлична форма от началото на годината. В навечерието на турнира в Мелбърн той спечели титлата в Сидни.", "date": "2019.01.16", "title": "Спорт: Рафаел Надал премина в третия кръг на Australian Open"}
{"url": "http://www.focus-news.net/news/2019/01/16/2612856/gratski-vitsepremier-aleksis-tsipras-shte-specheli-vota-na-doverie.html", "text": "Алексис Ципрас ще спечели вота на доверие, заяви вицепремиерът Янис Драгасакис часове преди гласуването, като също така той е убеден, че и договорът от Преспа ще спечели необходимото мнозинство, предава  Reuters . \r\nВицепремиерът на Гърция заяви, че правителството ще стане по-силно, след като спечели вота на доверие по-късно в сряда и ще може да осигури подкрепата на парламента за споразумение за прекратяване на спора за името на Македония (Бивша югославска република Македония (БЮРМ)в материала). \r\nГръцките противници на споразумението твърдят, че новото име на БЮРМ - „Република Северна Македония“ - постигнато след десетилетия на спорове между Атина и Скопие, представлява опит за присвояване на гръцката идентичност. Македония е името на най-големия северен регион на Гърция. \r\nЦипрас заяви, че ако спечели гласуването с абсолютно мнозинство от 151 в 300-местния парламент, той ще внесе така Договора от Преспа в Парламента за одобрение този месец. Ако загуби вота на доверие обаче, гръцкият премиер ще насрочи парламентарни избори незабавно. \r\nПредсрочните избори могат да забавят изпълнението на реформите, приватизацията и усилията на Гърция да се върне на пазарите на облигации. Партията на Ципрас изостава с до 12 пункта зад основната консервативна партия \"Нова Демокрация\", която се противопоставя на сделката. \r\nДрагасакис заяви, че спечелването на двете гласувания (вота на доверие и ратификацията на Договора от Преспа ще възстанови политическата стабилност в страната и ще позволи на Гърция да се върне на пазарите на облигации, когато настъпи времето. \r\nВъз основа на конституцията на страната, Ципрас трябва само да осигури половината от присъстващите по време на гласуването и най-малко 120 гласа от 300 депутати за да спечели. Но той се надява да получи 151 гласа и да има абсолютно парламентарно мнозинство.  Юлиян Марков", "date": "2019.01.16", "title": "Гръцки вицепремиер: Алексис Ципрас ще спечели вота на доверие"}
{"url": "http://www.focus-news.net/news/2019/01/16/2612862/vidin-imitirashtite-mlechni-produkti-sa-na-otdelen-shtand-v-magazinite-v-grada.html", "text": "Имитиращите млечни продукти са на отделен щанд в магазините във Видин, показа репортерска проверка на  Радио „Фокус“ – Видин . В един от хипермаркетите има отделна хладилна витрина, в която са поставени имитиращи продукти –  плодови  млека, млечни десерти, рула от кашкавал, топени сирена и други. На хладилната витрина е поставен надпис, че това са имитиращи млечни продукти, а самите продукти са с етикети, посочващи техния състав. В другия хипермаркет във Видин не се продават имитиращи млечни продукти. Най-посещаван в центъра на Видин е фирмен магазин, предлагащ млечни продукти на видинско предприятие за производство на мляко, сирене и кашкавал. Там също не се предлагат имитиращи млечни продукти. Някои от малките магазини в кварталите са обозначили имитиращите млечни продукти на отделни витрини, но повечето не зареждат такива продукти. В малките населени места, където има само една хладилна витрина за колбаси, сирената и млеката се съхраняват в хладилник. Заради липсата на отделна витрина не се предлагат имитиращи млечни продукти. \r\nАнна ЛОЗАНОВА", "date": "2019.01.16", "title": "Видин: Имитиращите млечни продукти са на отделен щанд в магазините в града"}
{"url": "http://www.focus-news.net/news/2019/01/16/2612860/n-pr-yon-galya-rumanskoto-evropredsedatelstvo-shte-ima-1-700-tehnicheski-sreshti-i-40-na-nivo-savet-i-ministri.html", "text": "Ако сравня цифрите на българското председателство и нашето, ние ще имаме 1 700 технически срещи и 40 срещи на ниво съвет и министри. Това съобщи посланикът на Румъния в България Н. Пр. Йон Гъля по време на дискусия по повод началото на първото председателство на Румъния на Съвета на ЕС в Дома на Европа, предаде репортер на  Агенция „Фокус“ . „Срещата на Сибил е на високо ниво. Но освен това - 288 срещи ще имаме в Румъния - 22 неофициални министерски срещи в Букурещ, 98 на високо ниво, 60 експертни и 99 конференции“, подчерта Н. Пр. Йон Гъля. \r\n„Както и при България, председателството е възможност не само за да се приближи Румъния към гражданството на Европа, но и да покажем визията, в която вярва Румъния. А именно, че ние всички сме част от европейските ценности“, каза Гъля. \r\n„От гледна точка на председателството ние тръгваме от презумцията, че Брекзит ще се характеризира с високо ниво на несигурност и една от най-важните ни задачи е да запазим единството на другите 27 държави“, подчерта още той. \r\nИрина ИВАНОВА", "date": "2019.01.16", "title": "Н. Пр. Йон Гъля: Румънското европредседателство ще има 1 700 технически срещи и 40 на ниво съвет и министри"}
{"url": "http://www.focus-news.net/news/2019/01/16/2612865/spinalnata-muskulna-atrofiya-veche-e-v-spisaka-na-redkite-zabolyavaniya.html", "text": "Спиналната мускулна атрофия (СМА) вече е в списъка на редките заболявания. Това стана факт със заповед на министъра на здравеопазването Кирил Ананиев от 10 януари 2019 г., съобщиха от пресцентъра на  Министерството на здравеопазването . Министерството е изпратило писмо до Националната здравноосигурителна каса да реимбурсира лечението на заболяването. За да стане това факт, предстои медикаментът Nusinersen да премине през оценка на здравните технологии и да бъде включен в Позитивния лекарствен списък.  \r\nМинистър Ананиев днес запозна родители на деца със спинална мускулна атрофия с последните действия, които министерството е предприело по отношение лечението на това заболяване. В момента водещи български лекари са на обучение в Испания как да провеждат лечението на СМА с Nusinersen. Очакванията са до края на месец февруари и в България да стане възможно практическото прилагане на лекарствения продукт.  \r\nПо отношение на 9-годишния Стефан Радойчев, страдащ от спинална мускулна атрофия, министър Ананиев съобщи, че  Център „Фонд за лечение на деца“ днес е превел необходимите средства на болницата в Румъния, за да бъдат поставени първите 4 инжекции на детето. Съгласно договореното, Стефан заминава на 22 януари за поставяне на първата инжекция „Спинраза“ .   \r\nМинистър Ананиев и родителите на деца с мускулна атрофия се уточниха за последващи срещи, за да следят изпълнението на процедурите по реимбурсирането на лекарствения продукт и прилагането на медикамента в България.", "date": "2019.01.16", "title": "Спиналната мускулна атрофия вече е в списъка на редките заболявания"}
{"url": "http://www.focus-news.net/news/2019/01/16/2612866/uchitelyat-po-istoriya-georgi-vasilevski-za-osvobozhdenieto-na-plovdiv-na-den-kato-dneshniya-tryabva-da-si-davame-smetka-za-tsennostta-na-svobodata.html", "text": "На ден като днешния трябва да си даваме сметка за ценността на свободата, за нуждата да я пазим и отстояваме непрекъснато и нито за миг да не я възприемаме като даденост. Това каза в словото си по повод навършването на 141 години от Освобождението на Пловдив Георги Василевски, учител по история в Националната търговска гимназия в града, предаде репортер на  Радио „Фокус“ – Пловдив . „Днес се навършват 141 години от освобождението на Пловдив от османско иго. 16 януари 1878 г. е бил снежен и студен, ако се съди по запазените снимки и христоматийната картина на нашия съгражданин Нягул Станчев. Рано сутринта на този ден ген. Гурко влиза в града ни, а измъчените пловдивчани го посрещат с огромна радост и надежда. Всъщност освобождаването на Пловдив е фактическият край на мащабните военни действия през Руско – турската освободителна война. След героичното зимно преодоляване на Балкана руската армия преминава в настъпление, което трудно би могло да бъде спряно. Новообразуваният 70-хиляден Западен отряд начело с ген. Йосиф Гурко освобождава София и се насочва към Пловдив в 5 колони. Същевременно старопланинските проходи са преминати и от формированията на ген. Карцов и ген. Радецки. При тази обстановка войната отива към неизбежния си край, но главнокомандващият на турската войска в Тракия Сюлейман паша решава да води бой за Пловдив. В противен случай той се дискредитира и пред своето върховно командване, и пред войниците си“, каза Василевски.  \r\nИсторикът припомни, че след разгрома на Априлското въстание Пловдив е превърнат в огромен затвор. „От цяла Южна България са докарани участници във въстанието, хвърлени в затворите при ужасни условия. Много от тях ежедневно „украсяват“ главната улица като увисват на бесилките по нея за назидание и страх на българите. Положението на града става още по-страшно с началото на войната и особено след ужасния погром на Стара Загора през лятото на 1877 г. Съдбата на много селища като Карлово, Сопот, Калофер и други – опожарени, подложени на масови жестокости и изстъпления, надвисва и над града ни. Ето защо бързото превземане на града се поставя като главна задача на Западния отряд. На 15 януари по обяд ІІІ гвардейска пехотна дивизия командвана от ген. Дандевил освобождава северната част на Пловдив – Каршияка. Но на юг от Марица има значителни турски сили – пехота, оръдия по тепетата, черкези и башибозук. Води се ожесточено престрелка през реката, мостът е разрушен. След като прекарва 1500 души от финландския лейбгвардейски полк на десния бряг на реката при с. Оризари командваният от кап. Ал. Бураго ескадрон драгуни получава от ген. Гурко задачата да разузнае обстановката. Късно през нощта конниците навлизат в квартала до реката – Мараша и получават сведения за струпани турски сили на гарата. Създавайки впечатление, че настъпват главните руски сили драгуните на кап. Бураго се отправят натам. Маневрата хваща място – сред турците настъпва паника. Част от тях се изнасят с влак към Одрин, а други отстъпват към Родопите. Малко по-късно смелите драгуни пленяват 50 турски войници и обезвреждат артилерията на Бунарджика. Много рано на 16 – ти кап. Бураго пише известие до щаба на Гурко: „…Ранени и убити при мене няма. … Турците отстъпват, или по-вярно, бягат пеша към Станимака.“ Не е написал за богатото угощение, което си направили на гарата с изоставената от щаба на Сюлейман трапеза“, каза в словото си Василевски. Той разказа още, че още преди обяд ген. Гурко преминава на сал реката и е тържествено посрещнат на Трихълмието с хоругви, хляб и сол.  \r\n„Така след 5 века османско потисничество Пловдив вече е свободен! Но и в този паметен и радостен ден от сагата на нашето Освобождение пловдивчани дават скъпи жертви. В нов пристъп на злоба и жестокост през нощта от затвора Таш капия са изведени 123 български борци за освобождение и избити зверски  и безсмислено в м. Остромила. Сред тях е и знаменитият Душо Хаджидеков! Така  с христоматиен пример се изпълва със съдържание мисълта, че свободата никога не идва даром. В следващите два дни край селата Брестник, Марково, Белащица и Брестовица стават тежки сражения, в които оттеглилите се турски войски са разбити. След тези боеве османската армия се разпада и без ред бяга към Беломорието.  Така с успеха при освобождаването на Пловдив руската армия решава важният за крайния изход на войната въпрос – да не се позволи на противника да се организира и да отбранява Одрин. Две седмици по-късно се подписва примирието и идва ред на дипломацията и политиците. Но ние сега отбелязваме тук паметната дата 16 януари 1878 г. за да отдадем почит на загиналите войни на Русия. Най-силен израз на това е, че сме тук! А материалният са многобройните паметници из цяла България. Забележително е, че първият внушителен паметник е този на Бунарджика, издигнат още през 1881 г. Не по-малко показателно за всеобщото признание към жертвите на Освободителната война е и това, че при цялата драма на българския обществен и политически живот през изминалите 141 години никога тези чувства не са поставяни под съмнение“, посочи историкът в словото си. \r\nТони МИХАЙЛОВ", "date": "2019.01.16", "title": "Учителят по история Георги Василевски за Освобождението на Пловдив: На ден като днешния трябва да си даваме сметка за ценността на свободата"}
{"url": "http://www.focus-news.net/news/2019/01/16/2612864/todor-todorov-horeograf-i-folkloren-antropolog-festivalat-simitliya-drevnata-zemya-na-kukerite-ima-potentsiala-da-se-prevarne-v-mezhdunaroden.html", "text": "Фестивалът „Симитлия – Древната земя на кукерите“ има потенциала да се превърне в международен. Това каза за предаването  „Симитли – минало, настояще и бъдеще“  на  Радио „Фокус“ – Пирин  Тодор Тодоров, хореограф, фолклорен антрополог и член на журито на фестивала. Според него на всеки фестивал журито е затруднено, но специално в Симитли с всяка следваща година ще става и по-трудно, тъй като кукерските игри стават все по-хубави и по-добри.  \r\n„Броят на групите се увеличава, а нещата, които представят всеки път са нови и интересни. Важно е да отбележим, че както всяка година, така и тази всички участници спазваха регламента. Искам да подчертая, че и това издание на кукерските игри затвърди мнението ми, а именно че съвсем скоро „Симитлия – Древната земя на кукерите“ ще се превърне в международен фестивал“, каза още Тодоров. Той поздрави организаторите на кукерските игри, които са изработили много добър статут за фестивала, обхващащ представянето на зимни обичаи. „Самите участници в кукерските игри също се бяха постарали доста. Интересното тази година беше, че имаше малки сурвакари със сурвачки. Имаше и коледари. Групите бяха две – от кв. „Ораново“ и Крупник. Смятам, че децата се представиха много добре, имайки предвид, че за първи път представяха тези два обичая. Тоест всички групи се придържаха към изискванията на фестивала“, подчерта Тодоров. \r\nТой заяви също, че в изданието на фестивала тази година са представени много интересни маски и костюми. „А хората танцуваха със сърце и душа, което още повече допринесе за високото качество на фестивала и затвърждаването му като пазител на традициите“, каза още Тодоров. По отношение участието на жените и децата в подобен вид кукерски игри, фолклорният антрополог посочи, че по принцип те не би трябвало да се включват в подобен вид обредност, като отбеляза, че  навлизането им е започнало много отдавна. „В миналото в кукерските игри са участвали само мъже или по-скоро младежи, които не са били създали семейства. В последно време обаче започнаха да участват много жени и деца, което не е проблем за фестивала в Симитли, тъй като статута му го позволява. Например на празника „Васильовден“ жените по принцип трябва да изпълняват обреда Ладуване, тоест този женски персонаж може да се включва в игрите“, подчерта Тодоров. \r\nЛивия НИНОВА", "date": "2019.01.16", "title": "Тодор Тодоров, хореограф и фолклорен антрополог: Фестивалът „Симитлия – Древната земя на кукерите“ има потенциала да се превърне в международен"}
{"url": "http://www.focus-news.net/news/2019/01/16/2612869/plovdiv-zhena-e-v-bolnitsa-sled-verizhna-katastrofa-na-krastovishte-v-grada.html", "text": "Жена, водач на автомобил, е в болница след верижна катастрофа в Пловдив. Това съобщи за  Радио „Фокус“ - Пловдив  говорителят на ОДМВР - Пловдив. Катастрофата е станала на кръстовището между бул. „Христо Ботев“ и бул. „Найчо Цанов“, където са се ударили три автомобила. Сигналът е подаден около 14.20 часа. Жената е шофирала една от колите. Движението е леко затруднено и в момента. \r\nОчаква се да бъде взето административно отношение от сектор „Пътна полиция“.", "date": "2019.01.16", "title": "Пловдив: Жена е в болница след верижна катастрофа на кръстовище в града"}
{"url": "http://www.focus-news.net/news/2019/01/16/2612867/alsat-m-makedoniya-vmro-dpmne-nyama-da-boykotira-prezidentskite-izbori.html", "text": "ВМРО-ДПМНЕ промени позицията си да бойкотира президентските избори, ако правителството не се съгласи да насрочи предсрочни парламентарни избори, съобщава македонският телевизионен канал, излъчващ на албански език  “Алсат М“ . \r\nЛидерът на ВМРО Християн Мицковски в интервю за телевизионния канал \"Алфа\" заяви, че опозицията няма да бойкотира президентските избори, но ще настоява за служебно правителство и предсрочни парламентарни избори. Мицковски  твърди, че изявлението на генералния секретар на ВМРО-ДПМНЕ Игор Янушев за бойкота на президентските избори е неправилно изтълкувано. \r\nОт друга страна, парламентарното мнозинство все още обсъжда и разглежда кандидатите за президент. Нито СДСМ, нито ДСИ потвърждават дали имат предложения или не. Междувременно външният министър Никола Димитров по програмата „Алсат 200“ разказа за възможната си кандидатура за президент, подчерта, че е важно какъв президентски профил е нужен на държавата. \r\nДен по-рано опозицията обяви намерението си за бойкот на парламентарната работа и президентските избори в случай, че правителството не приеме предсрочни парламентарни избори заедно с президентските избори през пролетта. СДСМ изрази своята готовност да разгледа възможността за избори, но партията твърди, че страната ще загуби много в икономическата сфера и в процеса на реформи. От друга страна, ДСИ категорично не приема предсрочни парламентарни избори, отнасящи се до процеса на реформи и доклада на Европейския съвет за Македония през юни.  Юлиян Марков", "date": "2019.01.16", "title": "„Алсат М“ (Македония): ВМРО-ДПМНЕ няма да бойкотира президентските избори"}
{"url": "http://www.focus-news.net/news/2019/01/16/2612872/blagoevgrad-za-poredna-godina-bansko-shte-otbelezhi-svetovniya-den-na-snega.html", "text": "За поредна година Банско ще отбележи Световния ден на снега. Това съобщиха за  Радио „Фокус“-Пирин  от Община Банско. Празникът събира любителите на планината, снега и зимните спортове в целия свят, а първият планински курорт в България ще се включи в него с много забавления за цялото семейство. На Бъднеришка поляна на разположение на гостите на курорта ще има надуваем замък, топли напитки, музика и лакомства. Дневните карти за лифтовете в Банско за всички деца до 12-годишна възраст ще струват само един лев. Събитието е част от кампанията на Международната Ски Асоциация, наречена „Доведете децата при снега”.", "date": "2019.01.16", "title": "Благоевград: За поредна година Банско ще отбележи Световния ден на снега"}
{"url": "http://www.focus-news.net/news/2019/01/16/2612870/varna-okrazhniyat-sad-othvarli-iskaneto-za-uslovno-predsrochno-osvobozhdavane-na-mazh-s-20-godishna-prisada-za-ubiystvo.html", "text": "Състав на Варненския окръжен съд не уважи искането за условно предсрочно освобождаване на Марин Иванов, които изтърпява присъда от 20 години затвор за грабеж придружен с убийство. Това съобщиха от пресцентъра на  Окръжния съд  и припомниха, че на 14 март 2004 г. тогава 20-годишният Марин Иванов, живеещ в Каменар, решава да извърши грабеж в някои от вилите в близката местност „Пчелина“. Първоначално мъжът прониква в къща, от която присвоява вещи и техника на стойност 189 лв. Сред това решава да се отправи и към съседната къща. Междувременно, обаче собственичката на ограбената вила се събужда от шума. Вижда, че извършителят се опитва да проникне и в съседната къщата и телефонира на съседа си, за да го предупреди. През това време Марин Иванов успява да влезе във втория имот. При опит да провери какво се случва в къщата му, собственикът е нападнат с метален прът. Вследствие на нанесените му над 20 удара, предимно по главата, мъжът умира. Притеклите се на помощ съседи, успяват да задържат извършителя. Присъдата по делото е произнесена от Варненския окръжен съд през декември 2004 г. и е потвърдена от по-горната инстанция. Преди убийството, като непълнолетен Марин Иванов, е имал присъда за извършени грабежи. Към момента 36-годишният мъж е излежал в затвора 16 години и 5 месеца. Според становището на ръководството на Варненския затвор, той не е дал доказателства за своето поправяне. Днес от прокуратурата посочиха, че е изпълнена само една от необходимите предпоставка за условно предсрочно освобождаване – осъденият да е изтърпял половината от наложеното наказание. Пред съда в своя защита Марин Иванов посочи, че съжалява за извършеното престъпление. Варненският окръжен съд допусна искането за разглеждане, но след като се запозна с представените комплексни оценки от Затвора, го остави без уважение. Съдът прецени, че не са налице категорични доказателства за втората изискуема предпоставка за условното предсрочно освобождаване – положителна промяна в осъдения по време на изтърпяване на наказанието. В този случай, Марин Иванов може да подаде нова молба не по-рано от шест месеца от деня на влизането в сила на определението, което може да бъде обжалвано пред Апелативен съд – Варна.", "date": "2019.01.16", "title": "Варна: Окръжният съд отхвърли искането за условно предсрочно освобождаване на мъж с 20-годишна присъда за убийство"}
{"url": "http://www.focus-news.net/news/2019/01/16/2612861/varna-oblastnata-komisiya-za-borba-s-gripa-reshava-za-obyavyavaneto-na-gripna-vakantsiya-na-17-yanuari.html", "text": "Областната оперативна комисия за борбата с грипа ще заседава от 15.00 часа на 17 януари в Регионалната здравна инспекция (РЗИ) във Варна. На срещата ще се решава дали ще бъде обявена грипна ваканция в училищата на територията на Варна и областта. Това съобщи за  Радио „Фокус“ – Варна  директорът на РЗИ д-р Дочка Михайлова. По думите й най-вероятно в Средното училище „Св. Климент Охридски“ в град Дългопол ще бъдат обявени неучебни дни поради високия процент на отсъстващи по болест деца. Тя уточни, че в областта има и други учебни заведения с по-висока заболеваемост, за които също ще бъде обсъдено предприемането на мерки от страна на комисията. Според д-р Драганова в общините без Варна има по-висок процент на болни деца. Засега в училищата в областния град няма основание за обявяване на грипна ваканция. На заседанието утре, обаче, ще бъдат обсъдени последните данни за заболеваемостта. \r\nДиана СТОЕВА", "date": "2019.01.16", "title": "Варна: Областната комисия за борба с грипа решава за обявяването на грипна ваканция на 17 януари"}
{"url": "http://www.focus-news.net/news/2019/01/16/2612874/aleksandar-kovachev-regionalna-sluzhba-po-zaetostta-plovdiv-oblast-smolyan-e-na-deveto-myasto-po-ravnishte-na-bezrabotitsa-v-stranata-prez-dekemvri-2018-g.html", "text": "Област Смолян е на девето място по равнище на безработица сред областите в страната през декември 2018 г. Това каза за  Радио „Фокус“ – Смолян  Александър Ковачев – старши експерт в Дирекция „Регионална служба по заетостта“ – Пловдив. Той поясни, че към 31 декември безработните, регистрирани в  дирекциите „Бюро по труда“ в Смолянска област, са 5671 и са с 13% по-малко спрямо същия месец на предходната година. Най-много са регистрираните безработни в община Смолян – 1189, следвана от общините Девин – 819, и Доспат – 784. Най-малко са хората без препитание в община Чепеларе – 172, следвана от общините Борино – 290 и Баните – 234. Ковачев посочи, че продължава тенденцията, която се наблюдава през последните години в област Смолян, броят на безработните жени да е по-висок от този на мъжете, останали без работа. През декември дамите, регистрирани на трудовата борса, са 3251, а господата са 2420, отбеляза Ковачев. \r\nНели ГЕРГЬОВСКА", "date": "2019.01.16", "title": "Александър Ковачев, „Регионална служба по заетостта“ – Пловдив: Област Смолян е на девето място по равнище на безработица в страната през декември 2018 г."}
{"url": "http://www.focus-news.net/news/2019/01/16/2612854/ministar-ekaterina-zaharieva-glasuvaneto-v-britanskiya-parlament-po-brekzit-e-losho-no-ne-neochakvano.html", "text": "Гласуването в Британския парламент по „Брекзит“ е лошо, но не неочаквано. Това каза вицепремиерът и министър на външните работи Екатерина Захариева пред журналисти, предаде репортер на  Агенция „Фокус“.   „С огромна разлика депутатите в британския парламент отхвърлиха постигнатото до момента споразумение. Какви са възможностите? Знаете, че днес предстои в британския парламент гледане на вота на недоверие на правителството. В случай, че той не бъде уважен до понеделник британският кабинет трябва да представи план Б по това  как ще се развива „Брезкит“. Така или иначе часовникът тиктака\", посочи българският външен министър. Тя заяви, че много пъти е предупреждавала, че няма време. \"Остават съвсем малко седмици до критичната дата 29 март“, каза Захариева по отношение на срока за излизане на Великобритания от ЕС. „Знаете, че преди месец премиерът Мей отложи гласуването в британския парламент с цел да се опита да постигне повече гаранции, че няма да се активизира така наречената предпазна клауза. В случай, че в преходния период не се постигне трайно споразумение за бъдещите отношения, няма да се активизира тази клауза“, обясни министър Захариева. По думите ѝ тя се отнася до желанието за липса на твърда граница между Ирландия и Северна Ирландия.  \r\nДеница КИТАНОВА", "date": "2019.01.16", "title": "Министър Екатерина Захариева: Гласуването в британския парламент по „Брекзит“ е лошо, но не неочаквано"}
{"url": "http://www.focus-news.net/news/2019/01/16/2612871/gl-komisar-svetlan-kichikov-gd-granichna-politsiya-spazili-sme-protsedurite-pri-sluchaya-s-libiyskiya-tanker-badr-vavod-ne-e-praven.html", "text": "Въвод не е правен на танкера. За пореден път категорично заявявам, че „Гранична полиция“ е спазила процедурите. Това каза пред журналисти директорът на ГД „Гранична полиция“ главен комисар Светлан Кичиков за казуса с либийския танкер „Бадр“, предаде репортер на  Агенция „Фокус“ . „Има инструкция, която регулира начина, по който се извършват граничните проверки и смяната на екипажите“, посочи той. „Записано е, че това се случва след като в „Гранична полиция“ бъдат представени документи, с които да бъдат видни корабният агент, старият екипажен списък и новият“, обясни Светлан Кичиков. „В конкретния случай има искане за издаване на визи на стария екипаж понеже те са лица от трети страни“, уточни той. „Същевременно има искане от пристанищните власти за оказване на съдействие за смяна на екипажа. Те са органът, който осъществява този контрол“, каза още директорът на ГД „Гранична полиция“. \r\nБиляна ИВАНОВА", "date": "2019.01.16", "title": "Гл. комисар Светлан Кичиков, ГД „Гранична полиция“: Спазили сме процедурите при случая с либийския танкер „Бадр“, въвод не е правен"}
{"url": "http://www.focus-news.net/news/2019/01/16/2612876/plovdiv-okrazhnata-prokuratura-povdigna-obvinenie-na-67-godishna-zhena-ot-selo-trud-za-ubiystvoto-na-73-godishniya-saprug.html", "text": "Окръжна прокуратура – Пловдив повдигна обвинение на 67-годишна жена от с. Труд за извършено на 13 януари 2019 г. убийство на 73-годишния й съпруг – престъпление по чл. 115 от Наказателния кодекс. Това съобщиха от пресцентъра на  Апелативна прокуратура - Пловдив . Обвиняемата и пострадалият живеели в къща в с. Труд, обл. Пловдив, като отношенията им били влошени. След възникнал скандал на 13 януари 2019 г.  в дома им, обвиняемата умишлено умъртвила съпруга си. На следващия ден тя отишла на работа, като преди това извършила множество действия по прикриване на следите от извършеното престъпление. Пострадалият бил намерен в дома си от свой приятел, който не могъл да се свърже с него по телефона. Започнало е разследване, били са извършени огледи, разпитани са били свидетели и са били приобщени веществени доказателства. Назначени са съдебно-медицински и биологични експертизи. \r\nОбвиняемата е задържана за срок от 72 часа с постановление на наблюдаващия прокурор, като предстои да бъде внесено искане до съда за вземане спрямо нея на най-тежката мярка за неотклонение „Задържане под стража”. \r\nПредвиденото от закона наказание за престъплението, за което 67-годишната жена е обвинена, е лишаване от свобода от 10 до 20 години.", "date": "2019.01.16", "title": "Пловдив: Окръжната прокуратура повдигна обвинение на 67-годишна жена от село Труд за убийството на 73-годишния ѝ съпруг"}
{"url": "http://www.focus-news.net/news/2019/01/16/2612879/sliven-politsiyata-izdirva-17-godishnata-ekaterina-georgieva-ot-selo-pisarevo.html", "text": "РУ - Сливен издирва Екатерина Стоянова Георгиева на 17 години от село Писарево, общ. Горна Оряховица. Това съобщиха от пресцентъра на  ОДМВР - Сливен . Същата е обявена по молба на майката. Момичето е в неизвестност от 06 януари 2019г.  \r\nАко някой има информация за местоположението на момичето, да се свърже с най-близкото поделение на МВР или на телефон 112. \r\nОписание: жена на видима възраст 16-18 г., ръст среден /160см./, телосложение – нормално, очи – сини , лице – овално и бяло, коса – дълга, права и руса.", "date": "2019.01.16", "title": "Сливен: Полицията издирва 17-годишната Екатерина Георгиева от село Писарево"}
{"url": "http://www.focus-news.net/news/2019/01/16/2612881/veliko-tarnovo-ohranitelni-kameri-shte-sledyat-za-reda-v-parkovete-v-grada.html", "text": "Охранителни камери ще следят за реда в парковете на Велико Търново. Това съобщиха от пресцентъра на  Общината . Закупуването на устройствата за видеонаблюдение е заложено в инвестиционната програма на общината за 2019 година, която предстои да бъде гласувана от Общинския съвет в края на месеца. Поетапно ще бъдат обхванати десет зони за спорт и отдих в града, а точните места за разполагане на камерите ще бъдат съгласувани с органите на реда. Устройствата ще бъдат включени към системата за видеонаблюдение на Велико Търново, с което последната ще бъде разширена. От миналата година в Старата столица работят близо 40 снимачни устройства, които са поставени на възлови места и позволяват детайлно заснемане както нощем, така и при лоши метеорологични условия. Видеонаблюдението обхваща входовете и изходите на града, петнадесет от кръстовищата както в централната част, така и в кварталите, новите спортни обекти за обществено ползване и др. \r\nЗа гарантиране на сигурността и реда над 150 камери работят и в 36-те населени места от общината. Те са монтирани в централните части, по входовете и изходите на селищата. И през настоящата година ще бъдат осигурени средства за осъвременяване на системите за видеонаблюдение в селата и за оптимизирането им. \r\nСигналът от всички устройства – както във Велико Търново, така и в населените места, постъпва в реално време в два контролни центъра. Единият се намира в сградата на общината, а другият – в районното полицейско управление. Към тях ще предават и бъдещите камери в парковете.", "date": "2019.01.16", "title": "Велико Търново: Охранителни камери ще следят за реда в парковете в града"}
{"url": "http://www.focus-news.net/news/2019/01/16/2612877/tass-sasht-potvardiha-smartta-na-chetirima-amerikanski-voennosluzheshti-v-manbidzh.html", "text": "Властите на САЩ потвърдиха смъртта на четирима американски военнослужещи, загинали при експлозия в северния сирийски град Манбидж, предава  TACC , като се позовава на медийни доклади, базирани на официален източник от Вашингтон. \r\nДруги трима американски военни са пострадали при експлозията, допълва още агенцията. \r\nПо-рано медии съобщиха за най-малко 15 загинали в резултат на експлозия, избухнала в центъра на Манбидж в ресторант, в който е имало предимно американски войници. По непотвърдена информация при инцидента може да са загинали от двама до петима военнослужещи на САЩ. Тереза Герова", "date": "2019.01.16", "title": "ТАСС: САЩ потвърдиха смъртта на четирима американски военнослужещи в Манбидж"}
{"url": "http://www.focus-news.net/news/2019/01/16/2612878/gl-komisar-svetlan-kichikov-gd-granichna-politsiya-nyamame-dokument-za-sadeben-spor-za-libiyskiya-tanker-badr.html", "text": "При нас няма документ, от който да е видно, че има съдебен спор. Това каза пред журналисти директорът на ГД „Гранична полиция“ главен комисар Светлан Кичиков за казуса с либийския танкер „Бадр“, предаде репортер на  Агенция „Фокус“ . „Имаме писмо, с което ни е казано, че корабът вече има ново име и нов корабособственик. С други документи не разполагаме“, заяви той. „На 21 декември лице, което да бъде като частен съдебен изпълнител, не е присъствало и не е било необходимо да присъства при смяната на екипажа“, обясни Светлан Кичиков. \r\nБиляна ИВАНОВА", "date": "2019.01.16", "title": "Гл. комисар Светлан Кичиков, ГД „Гранична полиция“: Нямаме документ за съдебен спор за либийския танкер „Бадр“"}
{"url": "http://www.focus-news.net/news/2019/01/16/2612882/kyustendil-chitalishte-bratstvo-postavi-nachaloto-na-trinadesetoto-izdanie-na-natsionalniya-literaturen-konkurs-binyo-ivanov.html", "text": "Читалище „Братство” в Кюстендил постави началото на тринадесетото издание на Националния литературен конкурс „Биньо Иванов”. Това съобщи за  Радио „Фокус” – Кюстендил  Иван Андонов, председател на читалището. По думите му целта на конкурса е да продължи ярката литературна традиция на Кюстендил, за чието обогатяване и развитие има безспорен принос творчеството на Биньо Иванов – поетът, свързал трайно съдбата си с този град. Националният литературен конкурс за поезия „Биньо Иванов” е ежегоден и се провежда под патронажа на кмета на Община Кюстендил Петър Паунов. „И тази година за жури в конкурса ще поканим утвърдени имена в българската литература. В конкурса могат да участват автори от цялата страна, а крайният срок за изпращане на творбите е до 25 април”, каза Иван Андонов. Победителят в конкурса ще получи награда от 300 лева, а класираните на второ и трето място, по 200 лв и 100 лв. Журито ще присъди и 6 специални предметни награди. \r\nВенцеслав ИЛЧЕВ", "date": "2019.01.16", "title": "Кюстендил: Читалище „Братство” постави началото на тринадесетото издание на Националния литературен конкурс „Биньо Иванов”"}
{"url": "http://www.focus-news.net/news/2019/01/16/2612859/ministar-ekaterina-zaharieva-prizovavam-balgarskite-grazhdani-vav-velikobritaniya-da-ne-chakat-posledniya-moment-za-da-se-snabdyat-s-biometrichni-pasporti.html", "text": "Призовавам българските граждани във Великобритания да не чакат последния момент, за да се снабдят с биометрични паспорти. Това каза вицепремиерът и министър на външните работи Екатерина Захариева пред журналисти във връзка с „Брекзит“, предаде репортер на  Агенция „Фокус“.  Захариева каза, че такъв призив е отправила към българите във Великобритания още това лято.  По думите ѝ много от тях са само с лични карти там. „Още от миналата година сме започнали организиране на информационна кампания във Великобритания в различни градове, не само в Лондон, за българската общност там, така че да ги запознаем с това, което предстои. Също така сме подсилили и мисията в Лондон. Отваряме и нов офис в самия Лондон\", заяви Захариева. Българският външен министър поясни, че цялата информация към момента е на интернет сайта на Министерството и на посолството и на „Фейсбук“ страницата му.   \r\nДеница КИТАНОВА", "date": "2019.01.16", "title": "Министър Екатерина Захариева: Призовавам българските граждани във Великобритания да не чакат последния момент, за да се снабдят с биометрични паспорти"}
{"url": "http://www.focus-news.net/news/2019/01/16/2612880/edi-rama-na-otkrivaneto-na-kosovskata-mitnitsa-v-drach-do-proletta-granitsata-mezhdu-albaniya-i-kosovo-shte-bade-otvorena-makedoniya-i-cherna-gora-iskat-da-se-vklyuchat.html", "text": "До пролетта границата между Албания и Косово ще бъде отворен, като тази между Франция и Германия, декларира албанският премиер Еди Рама по време на церемонията по откриването на косовската митница в албанското пристанище Драч (Дуръс), на който ще се прави единна проверка и ще има единен печат, който се признава от двете страни, пише  електронното издание на вестник Protothema . \r\nАлбанският министър-председател добави, че Македония и Черна гора също са изразили интерес да се включат в тази система. \r\n„На тези, които твърдят, че граничната интеграцията на основата на Шенгенския модел символизира Велика Албания, ние казваме, че това е изфабрикувано от историческите врагове на Албания. Няма Велика Албания, но има само една албанска нация, която има право да види бъдещето си като част от една и съща система. Ако те искат да продължат тези приказки, нека го направят“, заяви Еди Рама. \r\nПревод и редакция:", "date": "2019.01.16", "title": "Еди Рама на откриването на косовската митница в Драч: До пролетта границата между Албания и Косово ще бъде отворена, Македония и Черна гора искат да се включат"}
{"url": "http://www.focus-news.net/news/2019/01/16/2612884/riosv-burgas-1205-kvm-dyunni-obrazuvaniya-ot-razlichen-vid-sa-uvredeni-na-kamping-smokinya.html", "text": "От извършените геодезически замервания на терен при съвместната проверка на РИОСВ Бургас и Министерството на туризма, на увредени дюни в района на къмпинг „Смокиня“, попадащи в Природна забележителност пясъчни дюни м. „Каваци“ се установи, че общата площ на засегнатият участък е 1295 кв.м., от който 1205 кв.м. дюнни образувания от различен вид (бели, сиви и зараждащи се дюни). Това съобщиха от  РИОСВ-Бургас.  От площта на дюните 133 кв.м са на морския плаж „Смокини север“, предмет на концесията, а останалата площ попада в частни имоти. Резултатите ще бъдат предоставени на компетентните органи разследващи случая.", "date": "2019.01.16", "title": "РИОСВ-Бургас: 1205 кв.м. дюнни образувания от различен вид са увредени на къмпинг \"Смокиня\""}
{"url": "http://www.focus-news.net/news/2019/01/16/2612885/svezhina-dimitrova-naop-nikolay-kopernik-varna-2018-godina-beshe-mnogo-uspeshna-za-nas.html", "text": "2018 година беше много успешна за обсерваторията във Варна. Това каза в интервю за  Радио „Фокус“ - Варна  Свежина Димитрова, директор на Народна астрономическа обсерватория и планетариум (НАОП) „Николай Коперник“ – Варна. „2018 година беше изпълнена с много емоции по случай 50-годишния ни юбилей, усетихме приятелската подкрепа на всички институции във Варна. Получихме огромен брой поздравителни адреси. Получихме топлината и подкрепата на много хора, оказа се, че имаме много приятели и съмишленици в цяла България, а и извън нея“, заяви Свежина Димитрова. \r\nТя коментира, че 2018 година, освен с празненствата, ще бъде запомнена с успешното реновиране на сградата на обсерваторията. „Вече нямаме такива надписи и драсканици, имаме много нови лекции в планетариума, което е най-важното“, каза тя. Свежина Димитрова допълни, че е започнало провеждането на обучения за учители по физика и астрономия в планетариума, както и че се е увеличил броят на децата, посещаващи занятията там.", "date": "2019.01.16", "title": "Свежина Димитрова, НАОП „Николай Коперник“ – Варна: 2018 година беше много успешна за нас"}
{"url": "http://www.focus-news.net/news/2019/01/16/2612886/ministar-neno-dimov-shte-se-saobrazi-s-reshenieto-na-vas-s-koeto-se-otmenyat-okonchatelno-promenite-v-plana-za-upravlenie-na-np-pirin.html", "text": "Министърът на околната среда и водите Нено Димов ще се съобрази с днешното решение на петчленен състав на Върховния административен съд №656, с което се отменят окончателно промените в Плана за управление на Национален парк „Пирин“, приети от Министерски съвет с решение 821/29.12.2017 г. Това съобщиха от пресцентъра на  Министерството на околната среда и водите . Министър Димов винаги е заявявал, че ще изчака окончателното решение на съда, преди да предприеме каквито и да било действия по изпълнение на промените в Плана за управление на НП „Пирин“. В тази връзка от приемане на промените в Плана досега не са процедирани никакви последващи устройствени планове или инвестиционни предложения, произтичащи от решение 821/29.12.2017 г. на Министерския съвет.", "date": "2019.01.16", "title": "Министър Нено Димов ще се съобрази с решението на ВАС, с което се отменят окончателно промените в плана за управление на НП „Пирин“"}
{"url": "http://www.focus-news.net/news/2019/01/16/2612875/ministar-mladen-marinov-politsaite-se-namesvat-kategorichno-pri-prestapnost-ne-ya-opredelyam-po-etnicheski-printsip.html", "text": "Мисля, че е ясно, че и през изтеклата, и през новата година, полицаите се намесват категорично при престъпност, независимо каква. Не я определям по етнически принцип. Това каза пред журналисти министърът на вътрешните работи Младен Маринов за мерките за справяне с циганската престъпност, предаде репортер на  Агенция „Фокус“ . „Там, където има извършени престъпления, реагираме незабавно за задържане на извършителите, разследване и предаване на съд“, заяви той. „По отношение на напрежението при последните случаи - работата на МВР е да не допусне ескалация и да съдейства на държавните институции и гражданите при всеки един проблем“, коментира Младен Маринов. „Не сме преставали да работим за справяне с битовата или конвенционалната престъпност. Цифрите показват, че работим в правилната посока. Това не ни успокоява и продължаваме работа“, обяви вътрешният министър. „Очаквам от новия главен секретар да координира така службите, че да имаме положителни резултати“, каза още Младен Маринов. \r\nБиляна ИВАНОВА", "date": "2019.01.16", "title": "Министър Младен Маринов: Полицаите се намесват категорично при престъпност, не я определям по етнически принцип"}
{"url": "http://www.focus-news.net/news/2019/01/16/2612888/blagoevgrad-28-godishen-mazh-e-privlechen-kato-obvinyaem-za-opit-za-ubiystvo-po-vreme-na-sprechkvane-v-diskoteka-v-selo-polenitsa.html", "text": "Окръжна прокуратура – Благоевград е внесла за разглеждане в съда обвинителен акт срещу В. Б. (на 28 години) за направен от него опит за умишлено убийство – престъпление по чл. 118, ал.1, пр. 1, вр. чл. 115, ал. 1, вр. чл. 18, ал. 1 от НК. Това съобщиха от пресцентъра на  Апелативна прокуратура-София .  \r\nОбвиняемият В. Б., по прякор „Малкия фараон“, е от град Сандански. Късно вечерта на 26 август 2017 г. той отишъл в заведение - дискотека „Масса клуб“ в село Поленица. Около 02.25 ч., докато седял на бара, до него приближил Д. С., който го ударил по главата и го напсувал. Двамата се сдърпали, но били разтървани от техни приятели.  \r\nСлед този инцидент В. Б. излязъл от входната врата на заведението и се насочил към изхода, като в дясната си ръка държал сгъваем нож. След него се появил и Д. С., който го блъснал. Непосредствено след това обвиняемият Б. се обърнал и замахнал с ръка в посока към С., но последният успял да предотврати удара и се отдалечил.  \r\nСилно афектиран от действията на опонента си, В. Б. тръгнал след него към тоалетните и го нападнал с ножа. Нанесъл му пет удара, с които причинил на пострадалия прободно-порезни рани в гръдната и коремна област. Двамата се сборичкали и счупили стъкло, след което били разтървани от портиера на заведението. Д. С. бил откаран до лечебно заведение в Сандански, където му била извършена спешна животоспасяваща операция.  \r\nПредстои делото да продължи в съда.", "date": "2019.01.16", "title": "Благоевград: 28-годишен мъж е привлечен като обвиняем за опит за убийство по време на спречкване в дискотека в село Поленица"}
{"url": "http://www.focus-news.net/news/2019/01/16/2612868/ministar-ekaterina-zaharieva-pravitelstvoto-ne-e-stoyalo-bez-da-pravi-nishto-po-brekzit-oshte-septemvri-izpratih-pismo-do-chlenovete-na-kabineta-da-se-gotovi-za-nay-loshiya-stsenariy.html", "text": "Правителството не е стояло без да прави нищо по Брекзит - още септември изпратих писмо до членовете на кабинета да се готови за най-лошия сценарий. Това каза вицепремиерът и министър на външните работи Екатерина Захариева пред журналисти във връзка с гласуването в Британския парламент по Брекзит, предаде репортер на  Агенция „Фокус“.   По думите на Захариева важни за България са правата на българските граждани, както и британските туристи, които с всяка година са повече. „Важни са социалната сигурност на българските граждани, важно е автомобилният транспорт. Всяка сфера на обществения живот. ЕК е дала различни насоки. Предприела е законодателни действия, свързани с така наречения общ подход, който ще се отнася до всичките 27 държави, в случай, че няма подреден Брезкит и този преходен период“, коментира външният министър. По думите й се готви се изменения на законодателството да се пътува краткосрочно безвизово, което е важно предвид туристите и българските граждани, които пътуват по работа или по бизнес, или да видят своите роднини, които живеят там. „Разбира се, българското правителство и администрация не са стоели без да правят нищо. Също така и ЕК. Винаги сме разработвали три сценария. Има създадена специална работна група към Съвета по европейски въпроси специално по Брекзит. Тя е създадена още в началото, когато започнаха преговорите. Още септември месец съм изпратила писмо до всички членове на кабинета с призив да се подготвят и за най-лошия сценарий, колкото и да не ни се иска да се стига до него. Петък сега Съветът се събираше за последно, точно с единствена точка, а именно подготовка за най-лошия сценарий. По думите й най-добрият е подреденият Брекзит, а вторият добър е Брезкит с преходен период, а най-лошият е от 29 март Великобритания да е трета държава. „Най-лошият сценарий е липса на сделка и на 29 март Великобритания напуска ЕС и става трета държава без преходен период, без споразумение за напускане“, каза още Захариева. Тя поясни, че търговските отношения ще се развиват по правилата на световната търговска организация, а няма да има специално търговско споразумение между ЕС и Великобритания. „Говорихме преди малко за правата на гражданите. Българските граждани, поне това са устните уверения от британския премиер и правителство, че българските граждани, които живеят към момента на напускане на Виликобритания дори и без сделка, ще могат да кандидатстват за статута за уседналост. Т.е. няма да имат трудности. В споразумението за преходния период беше договорено, че и гражданите на ЕС, които в този преходен период са започнали законово да живеят във Великобритания, ще могат да кандидатстват за този статут на уседналост“, коментира Захариева. Тя посочи, че ще се види какви са следващите действия на Великобритания.  „Нека да чуем какво искат великобританците“,  допълни Захариева. \r\nДеница КИТАНОВА", "date": "2019.01.16", "title": "Министър Екатерина Захариева: Правителството не е стояло без да прави нищо по Брекзит - още септември изпратих писмо до членовете на кабинета да се готови за най-лошия сценарий"}
{"url": "http://www.focus-news.net/news/2019/01/16/2612889/ombudsmanat-maya-manolova-shte-uchastva-v-diskusiya-po-problemite-na-zemedelskite-kooperatsii-na-17-yanuari.html", "text": "Утре, 17 януари 2019 г., от 10.50 часа омбудсманът Мая Манолова ще вземе участие в дискусия по актуалните проблеми на земеделските кооперации на годишния семинар на Националния съюз на земеделските кооперации в България. Това съобщиха от пресцентъра на  oмбудсмана . Събитието ще проведе в зала „Хармония“, хотел „Интернационал“, КК „Златни пясъци“, гр. Варна. \r\nПо-рано през деня общественият защитник ще присъства на празнична литургия по повод Антоновден. \r\nВ 12.40 часа в Областна администрация Варна Манолова ще се срещне с животновъди от с. Тутраканци, чиито животни са били евтаназирани след положителни проби за африканска чума в региона, а от 13.00 часа ще даде брифинг за журналисти.", "date": "2019.01.16", "title": "Омбудсманът Мая Манолова ще участва в дискусия по проблемите на земеделските кооперации на 17 януари"}
{"url": "http://www.focus-news.net/news/2019/01/16/2612873/ivaylo-kalfin-novinata-za-othvarlyane-na-brekzit-e-losha-za-es-zashtoto-narastva-vazmozhnostta-za-izlizane-bez-nikakvo-sporazumenie.html", "text": "Новината за отхвърляне на Брекзит е лоша за ЕС, защото нараства възможността за излизане на Великобритания без никакво споразумение. Това каза за  Агенция „Фокус“  бившият външен министър Ивайло Калфин относно отхвърлянето на британския парламент на проектоспоразумението за излизането на Великобритания от Европейския съюз, договорено между премиера Тереза Мей и Брюксел. „Британските депутати се заявиха за отхвърляне на Брекзит, в следствие на решение на референдума. Преди 2 години Великобритания подаде информация в Европейския съюз, което значи, че на 29 март, ако нищо друго не се случи междувременно, Великобритания ще престане да бъде член на Европейския съюз. Най-добрият начин, това е предвидено и в договора на ЕС, е това да стане въз основа на взаимно договорено споразумение, което да уточни как ще стане излизането, какви са процедурите, гаранциите и т.н. За съжаление това дълго обсъждано споразумение, в рамките на година и половина, беше отхвърлено от парламента, както от опозицията, така и от собствените поддръжници на премиера Мей“, посочи той. Според него при гласуването на британските депутати за отхвърляне на споразумението няма противоречие. „Британският парламент и мнозинството е очевидно, че искат да изпълнят волята на гражданите на референдума и Великобритания да излезе от ЕС, но не е съгласна с начина и съдържанието, което договори британският премиер“, коментира Калфин. „Лоша е новината за отхвърлянето на Брекзит от Великобритания, защото след като това споразумение, което беше дълго време договаряно не е приемливо за британския парламент, то нараства възможността излизането да се случи без никакво споразумение, хаотично, което ще предизвика доста проблеми във Великобритания и ЕС. Това е най-лошият вариант. Отхвърлянето на споразумението при всички случаи е лоша новина“, изтъкна бившият министър. \r\nДаяна ДЮЛГЕРОВА", "date": "2019.01.16", "title": "Ивайло Калфин: Новината за отхвърляне на Брекзит е лоша за ЕС, защото нараства възможността за излизане без никакво споразумение"}
{"url": "http://www.focus-news.net/news/2019/01/16/2612890/vratsa-nalozhena-e-uslovna-prisada-na-mazh-v-apartamenta-na-kogoto-sa-otkriti-56-arheologicheski-obekta-za-nad-18-000-leva.html", "text": "По споразумение, сключено между Окръжна прокуратура – Враца и защитата на подсъдимия Д. П., му е наложено наказание от една година „лишаване от свобода“ с четиригодишен изпитателен срок за извършено от него престъпление по чл. 278, ал. 6, пр. 2, алт. 2, вр. ал. 1 от НК. Това съобщиха от пресцентъра на  Апелативна прокуратура-София .   \r\nНа 24 януари 2017 г., в района на автогара в град Враца, както и в ползвания от него апартамент на ул. „Никола Войводов“, подсъдимият държал петдесет и шест археологически обекта. Сред тях имало монети – сребърни, бронзови, медни, лъжичка, гривна, връх на стрела и други находки, със следи от различни минали епохи. Всички те не били идентифицирани и регистрирани по съответния ред, съгласно Закона за културното Подсъдимият П. се е признал за виновен за извършеното от него престъпно деяние и се е съгласил да му бъде наложено наказание „лишаване от свобода“ и глоба в размер на 3 000 лева.  \r\nИнкриминираните вещи, намиращи се на съхранение в Регионален исторически музей - Враца, са отнети в полза на държавата.  \r\nОдобреното от съда споразумение има последици на влязла в сила присъда.", "date": "2019.01.16", "title": "Враца: Наложена е условна присъда на мъж, в апартамента на когото са открити 56 археологически обекта за над 18 000 лева"}
{"url": "http://www.focus-news.net/news/2019/01/16/2612894/d-r-ivan-kokalov-iss-prizovava-balgarskoto-pravitelstvo-da-predlozhi-sedalishteto-na-evropeyskiya-organ-po-truda-da-bade-v-balgariya.html", "text": "ИСС призовава българското правителство да предложи седалището на Европейския орган по труда да бъде в България. Това каза в интервю за  Агенция „Фокус“  д-р Иван Кокалов, член на Икономическия и социален съвет (ИСС) и докладчик по становището относно „Предложението за регламент на Европейския парламент и на Съвета за създаване на Европейски орган по труда“, прието на декември 2018 г. Д-р Кокалов припомни, че Европейският орган по труда е инициатива на Европейската комисия (ЕК), която председателят Жан-Клод Юнкер обяви в годишната си реч пред Европарламента през септември 2017 г., а през 2018 г. ЕК представи на Европейския парламент и на Съвета Предложението за регламент за създаване на такава организация. „ИСС оценява значението на тази инициатива на ЕК, особено за държавите от Централна и Източна Европа като нашата и затова разработи и прие в края на декември 2018 г. становище по предложението за Регламент за създаване на ЕОТ. В документа ИСС  изрази подкрепа за инициативата на ЕК и предложи на българското правителство седалището на ЕОТ да е в нашата страна“, посочи д-р Кокалов. „Както знаете, в България не е ситуиран европейски орган и ИСС счита, че българските институции и неправителствени организации могат да обединят усилията си и да настояват седалището на новия Европейски орган по труда да бъде в България“, отбеляза той. По думите му ЕОТ ще има представители във всяка държава членка, за да се подобри сътрудничество между националните органи, ангажирани с отделни области на трудовата мобилност и координация по въпросите за социалната сигурност. „Обобщените от ЕК данни показват, че в рамките на единния европейски пазар всеки ден 1,7 млн. европейци пътуват до работното си място в друга държава от ЕС, над 2 млн. работещи в транспорта преминават ежедневно през национални граници в ЕС за превоз на товари или пътници, а броят на командированите работници през 2016 г. е близо 2,3 млн. души“, отчете д-р Кокалов. Той допълни, че въпреки приетите редица инициативи и предложения за насърчаване на справедлива трудова мобилност в условията на все по-европеизиращия се пазар на труда, прилагането им и съответният контрол все още са недостатъчни. „Считаме, че подобрявайки капацитета на националните органи, като Главната инспекция по труда и Агенцията по заетостта, ще се подпомогнат предприятията, извършващи трангранични дейности и ще се осигури необходимата защита на фирми и работници от измами“, отбеляза ще д-р Кокалов. Пълния текст на интервюто четете по-късно в „Мнение”", "date": "2019.01.16", "title": "Д-р Иван Кокалов: ИСС призовава българското правителство да предложи седалището на Европейския орган по труда да бъде в България"}
{"url": "http://www.focus-news.net/news/2019/01/16/2612892/blagoevgrad-vnesen-e-obvinitelen-akt-sreshtu-mazh-darzhal-marihuana-za-nad-9-000-leva-v-kiler-na-kashta-v-petrich.html", "text": "Районна прокуратура – Петрич е предала на съд М. Т. по обвинение за извършено от него престъпление по чл. 354а, ал. 3, пр. 2, т. 1 от НК. Това съобщиха от пресцентъра на  Апелативна прокуратура-София .  \r\nНа 30 октомври 2018 г. в килер, изграден под тераса на обитавана от обвиняемия къща в град Петрич и във временна постройка, незаконно държал високорискови наркотични вещества. Конопът (марихуана) с различно съдържание на тетрахидроканабинол, бил разпределен на три части. Общата му стойност възлиза на 9 228 лева.  \r\nПредстои съдът да насрочи разпоредително заседание по делото.", "date": "2019.01.16", "title": "Благоевград: Внесен е обвинителен акт срещу мъж, държал марихуана за над 9 000 лева в килер на къща в Петрич"}
{"url": "http://www.focus-news.net/news/2019/01/16/2612893/vss-prokurorskata-kolegiya-shte-prieme-protsedura-za-publichna-reaktsiya-pri-zasyagane-na-nezavisimostta-i-dobroto-ime-na-prokurori-i-sluzhiteli.html", "text": "Прокурорската колегия на Висшия съдебен съвет обсъди необходимостта от изработване на Стандарти за независимост на прокурорите и следователите, приемане изцяло или отчасти на стратегическия документ, одобрен от Съдийската колегия на ВСС, с решение по протокол № 31/23.10.2018 г., т. 31., както и изработването и приемането на механизъм (процедура) на публична реакция в случаи на засягане на независимостта и доброто име на прокурори и следователи. Това съобщиха от пресцентъра на  ВСС . \r\nЧленовете на Прокурорската колегия представиха мнения, аргументи и коментари дали бъдат приети одобрените от Съдийската колегия Стандарти за независимостта на съдебната власт или бъдат разработени отделни стандарти за прокурорите и следователите. В хода на дискусията членовете на Колегия се обединиха около становището да бъде изготвен механизъм (процедура) на публична реакция на Прокурорската колегия в случаи на засягане на независимостта и доброто име на прокурори и следователи. \r\nОпределена бе работна група, която да изготви проект на процедура за реакция, в състав Сотир Цацаров – главен прокурор на Република България, Даниела Машева – говорител на Прокурорската колегия, Калина Чапкънова – член на Прокурорската колегия, и Пламена Цветанова – член на Прокурорската колегия.", "date": "2019.01.16", "title": "ВСС: Прокурорската колегия ще приеме процедура за публична реакция при засягане на независимостта и доброто име на прокурори и служители"}
{"url": "http://www.focus-news.net/news/2019/01/16/2612891/api-dvizhenieto-v-tunel-topli-dol-na-am-hemus-shte-e-dvuposochno-v-edna-traba-ot-1000-ch-do-1630-ch-na-17-yanuari.html", "text": "Утре от 10:00 ч. до 16:30 ч. движението в тунел „Топли дол“ на АМ „Хемус“ ще e двупосочно в една тръба. Това съобщиха от пресцентъра на  Агенция \"Пътна инфраструктура\" .Oт 10:00 ч. до 13:30 ч. движението в тунел „Топли дол“ на АМ „Хемус“ в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София.  От 13:30 ч. до 16:30 ч. ще бъде ограничено движението в тръбата за София. Превозните средства ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.01.16", "title": "АПИ: Движението в тунел \"Топли дол\" на АМ \"Хемус\" ще е двупосочно в една тръба от 10.00 ч. до 16.30 ч. на 17 януари"}
{"url": "http://www.focus-news.net/news/2019/01/16/2612883/dimitar-trenchev-survakarska-druzhina-babugeri-selo-kolarovo-s-vsyako-sledvashto-izdanie-festivalat-simitliya-drevnata-zemya-na-kukerite-kachva-svoeto-nivo.html", "text": "С всяко следващо издание фестивалът „Симитлия – Древната земя на кукерите“ качва своето ниво – творчески и организационно. Така беше и тази година. Това каза в предаването  „Симитли – минало, настояще и бъдеще“  на  Радио „Фокус“ – Пирин  ръководителят на сурвакарска дружина „Бабугери“ към фолклорна формация „Корени“, село Коларово, Община Петрич. По думите му фестивалът в Симитли е един от малкото в страната, които съхраняват и популяризират традициите в автентичния им вид.  \r\n„Затова и организаторите му заслужават адмирации. Те успяват да намерят тънкия баланс между комерсиалното и автентичното. Представянето на сцена на наследеното от дедите ни и съчетаването му с академичното дават най-добрите резултати“, каза още Тренчев. Той добави, че всяка група се среща с различни трудности при подготовката за маскарадните игри, но най-важното нещо, което трябва да спазват като правило е да се придържат към автентичността, а не към комерсиалното.  „Това зависи от усещането на всеки един от участниците. Там където маскарадната обредност, било то зимна, както е в нашия регион или пролетна, както е в останалите краища на Отечеството, трябва да се „пипа с чисти ръце“. Това е единственото условие“, подчерта Тренчев. \r\nТой отбеляза също, че характерно за Подгорието е използването на обработени кози кожи при изработката на бабугерските маски и припомни, че една от наградите, които са спечелили от сурвакарска дружина „Бабугери“ на фестивала „Симитлия – Древната земя на кукерите“ е била именно за маска. „Тя е изработена и носена от първокурсника от Югозападен университет „Неофит Рилски“ Костадин Костов. Той е едно младо момче, което все още няма и 19 години. Ние наричаме маската „сурата“. Тук ще отворя една скоба, за да кажа, че историците и по-специално етнолингвистите все още спорят какъв е корена на дума – дали има български или чужд. Моето лично мнение е, че думата е с българско корен. Ще се отнася до маските, то мога да кажа, че ние традиционно изработваме такива за всяка Сурва, в това число и за фестивала в Симитли година за година“, каза още Тренчев. Той поясни, че всяко старо се разваля и се прави на ново. „Характерно за Подгорието и в частност за село Коларово е използването на обработени кози кожи. Маските понякога пресъздават реалистични животни – било то домашни или диви. В други случаи пресъздават митични чудовища, някои от които трудно разпознаваеми“, коментира още Тренчев. Той уточни, че кукерската традиция в село Коларово датира от незапомнени времена. „Първите документални свидетелства, имам предвид на изследователско ниво, и то на най-ниско са от началото на 20 век. Заради личните пристрастия на Александър Теодоров Балан и малко известния брат на Пенчо и Иван Славейкови – Рачо Славейков, сина на Петко Славейков. Те са хората, които правят изследвания в района, така че от тогава са и първите документални свидетелства за бабугерите в село Коларово“, допълни Тренчев.  \r\nПо думите му фолклористите спорят за корените на самата Сурва. „Явно е, че в нея се преплитат много неща, но според мен това не е някакво тракийско наследство, а може би датира още от зората на човешка цивилизация. Оттам насетне тръгват наслагвания на траки, прабългари, славяни, за да се стигне до средата на 19 век, когато започват да се образуват националните държави на Балканския полуостров и тогава вече придобиват съвременните национални рамки, но и свързаните с тях персонажи“, заяви Тренчев. \r\nЛивия НИНОВА", "date": "2019.01.16", "title": "Димитър Тренчев, сурвакарска дружина „Бабугери“ – село Коларово: С всяко следващо издание фестивалът „Симитлия – Древната земя на кукерите“ качва своето ниво"}
{"url": "http://www.focus-news.net/news/2019/01/16/2612887/gazeta-express-kosovo-kosovo-otvori-mitnitsa-v-albanskoto-pristanishte-drach.html", "text": "Офис на косовската митническа служба бе отворен в най-голямото албанско пристанище Драч, което отбелязва поредната важна стъпка към разширяването на икономическото сътрудничество между двете страни, пише електронното издание на  прищинския ежедневник Gazeta Express . \r\nАлбанският премиер Еди Рама заяви, че офисът на Косовската митница ще намали цените и ще пести време за косовските предприятия и ще увеличи търговията между Албания и Косово. Министър-председателят увери, че двете страни ще работят над хармонизацията на регулациите за всички документи и сертификати за продукти.  \r\nВицепремиерът на Косово и национален координатор за двете правителства Фатмир Лимай присъства на церемонията в Драч и заяви, че отварянето на косовската митница там е вторият най-важен проект след построяването на магистралата, свързваща двете страни. \r\nПревод и редакция:", "date": "2019.01.16", "title": "Gazeta Express (Косово): Косово отвори митница в албанското пристанище Драч"}
{"url": "http://www.focus-news.net/news/2019/01/16/2612895/dzhumhuriet-koe-litse-na-problema-sas-siriytsite-v-turtsiya-vi-interesuvai.html", "text": "Вестник  „Джумхуриет”  публикува гледната точка на своя колумнист Ерол Манисалъ за присъствието на сирийци в Турция за аспектите по очертаващия се сериозен проблем с тях. Агенция „Фокус”  публикува текста, без редакторска намеса: \r\nГрубата „картинка” в оценките за приютилите се, влезли нелегално, или пък изселили се в Турция, близо 4 милиона сирийци е следната: \r\n1. На тези, които гледат на проблема индивидуално и емоционално: Тази прослойка включва онези, които са както социално, така и емоционално настроени въобще към хора, изпаднали в положението на „жертва”; на „потърпевши”. Казват си и ни казват - какво да правим; горките хора са изпаднали в това състояние, длъжни сме да им помогнем. Буквално гледат на тях като на свои гладни съседи. \r\n2. На онези, които оценяват въпроса от обществена (и разумна) гледна точка:  \r\nа/ Задават си въпроса как и от страна на кои кръгове е започнал този процес; \r\nб/ Разсъждават и оценяват какви ще бъдат поледиците в бъдеще, които ще се прибавят към днешните проблеми на Турция във вътрешната икономика, в социалната сфера, в политическата област, в културата. Замислят се за стопанските, социалните и политическите „фактури” на това население, което утре ще достигне една огромна, критична маса. Правят си сметката за една \"алтернативна цена\"; оценяват взетите мерки от други държави в света – демократични и „съвременни в същността си”; гледат на проблема дългосрочно. Извеждат на преден план националните интереси,  благоденствието, социалната справедливост, вътрешните баланси на обществото,  и на държавата. \r\n3. Кръговете, които гледат на проблема от прозореца на своята собствена власт (монтирана на мястото на демокрацията в Турция); през призмата на интересите на техните фронтове, сектори и фирми; от гледна точка на  религиозните секти с допуск до властта – това е една прекрасна „възможност”: \r\nа/ Някои политици гледат на сирийците като „потенциални гласоподаватели”;  оценяват ги буквално в качеството си „щастливци” и „използвачи”, открили неочаквано нефт в своя заден двор.; \r\nб/ Някои бизнес среди и частни фирми ги оценяват като „евтина работна сила”; като „лост и елемент на сивата икономика”, като „материал за нелицеприятни дейности под масата”.; \r\nв/ Някои религиозни кръгове пък гледат на сирийците като „допълнителен човешки материал, който могат да използват на безценица в своите среди и затворени общества”.; \r\nг/ За мафията, която е оцапана с мръсни сделки (от контрабандата на наркотици до трафика на хора и от сексуалната експлоатация на жени до търговията с човешки органи), проблемът със сирийците в Турция е възможност за „един нов терен за действие.”. \r\n4. Средите, които имат планове за разделяне на Турция и създаване на федеративно управление, искат да използват сирийците като „допълнителен елемент и аргумент в своите проекти за създаване на Кюрдистан; да цакат с картата на сирийците в Турция.”. \r\nУтрешната бомба с часовников механизъм \r\nАко в рамките на няколко години от сегашните 4 милиона сирийци в Турция 80% - или по-добре 90% - не се върнат в тяхната страна, с голяма доза вероятност ще възникнат следните проблеми: \r\n1. В големите градове като Истанбул, Измир, Мерсин, Адана, както и в другите населени места покрай границата със Сирия, процесът на социални, политически и културни промени ще почне да действа против Турция. Може да бъде наблюдаван „регионален сепаратизъм и капсулиране” и остри противоречия – от образователната сфера, до деловия живот и местното управление. \r\nПри тази обстановка към плановете и политиката на световния империализъм спрямо Турция още от 80-те години на миналия век чрез машата „Кюрдска работническа партия (ПКК) – Религиозни секти (в момента най-актуална е „Терористичната организация на гюленистите” - ФЕТО)”, услужливо ще се прибави и „сирийското направление”. \r\nКъм използвания от империалистите кюрдски национализъм, сега ще се присламчи и „арабският национализъм” в Турция. Ще бъде поискано успоредно и едновременно към стълба на партньорството ПКК-ФЕТО, да се присъедини и „арабското направление”.  Отгоре на това, за разлика от сегашната ситуация вътре в ПКК, това направление ще имплантира, ще зарази организацията; ще я направи ортак с „крайния религиозен радикализъм.”. \r\n2. Официално не се знае колко точно са привържениците на ДАЕШ сред 4-те милиона сирийци в Турция. Според някои сериозни източници обаче, тези джихадисти са доста много. От тази гледна точка, успоредно с бързо нарастващото сирийско население в страната ни, „ще може да се създаде обстановка, регулярно подхранваща  терористичния потенциал”.  От гледна точка на бъдещето на Турция, това е много голяма терористична заплаха. \r\n3. Икономическата и социалната „фактура” ще се увеличи в геометрична прогресия: \r\nа/ Страната ни изживява сериозни икономически проблеми, а ще бъде принудена да изразходва и значителни финансови средства от собствения си бюджет, за да посрещне нуждите от жилище, храна, здравеопазване, образование на милиони сирийци. Всеки изразходван милиард турски лири ще бъде взет от джоба на турския народ. А това означава още по-голям дефицит в държавния бюджет, който и без това традиционно е на голям минус. \r\nб/ Безработицата в Турция, който и без това е доста висока, благодарение на сирийците ще достигне извънредно високи стойности.  \r\n4. Въпросителните около самата ни идентичност, при която в момента живеем в някакво приемливо национално единение, ще се задълбочат още повече. Структурата на обществото „ще се преплъзне към едни нови и привнесени арабски характеристики”. Благодарение на това, Турция още повече ще е доближи до групата на антидемократичните арабски страни.  \r\nОт гледна точка на националните ни интереси и на нашата демокрация, обратното връщане на огромната маса сирийци от Турия в тяхната страна, има изключително важно значение. Единственият начин тази бомба с часовников механизъм да бъде извадено от Турция,  минава през споразумяване на Анкара с Дамаск. Ако не успеем да го постигнем, това означава че продължаваме да държим в ръцете си тази бомба със закъснител, въпреки осъзнатата огромна заплаха. \r\nКрайно време е да събудим и да осъзнаем реалностите.   Георги Димов", "date": "2019.01.16", "title": "„Джумхуриет”: Кое лице на проблема със сирийците в Турция  ви интересува?"}
{"url": "http://www.focus-news.net/news/2019/01/16/2612896/ep-evropeyskiyat-parlament-glasuva-planove-za-zasilvane-na-doverieto-v-protsedurata-na-es-po-razreshavane-na-pestitsidi-s-tsel-tya-da-stane-po-prozrachna-i-otgovorna.html", "text": "Евродепутатите решиха, че трябва да има публичен достъп до проучванията, използвани в процедурата за издаване на разрешения, включително всички допълнителни данни и информация, в подкрепа на и отнасящи се до заявленията за разрешаване. По този начин те одобриха едно от многото предложения, представени от Специална комисия относно процедурата на Съюза за разрешаване на пестициди, която разглежда въпроса през изминалата година. Докладът беше приет с 526 гласа „за“, 66 „срещу“ и 72 „въздържал се“, съобщават от  пресслужбата на ЕП. \r\nПо време на процедурата от кандидатите следва да се изисква да регистрират всички регулаторни изследвания, които ще бъдат извършени, в публичен регистър, и да се предостави срок за коментари, по време на който заинтересовани страни да могат да предоставят допълнителни съществуващи данни, за да се гарантира, че е взета под внимание цялата релевантна информация.  \r\nОценка след пускането на пазара и въздействие върху реалния живот  \r\nЕвродепутатите призовават Комисията да предложи мерки за защита на уязвимите групи и да сложи край на използването на пестициди на дълги разстояния в близост до училища, детски заведения, игрища, болници, родилни домове и домове за полагане на грижи.  \r\nТрябва да се засили оценката след пускането на пазара, като и Европейската комисия следва да започне епидемиологично проучване относно въздействието на пестицидите върху човешкото здраве в реалния живот, отбелязват евродепутатите. Те също така предлагат да се преразгледат съществуващите проучвания за канцерогенност на глифозата и да се определят максимално допустимите граници на остатъчните вещества в почвите и повърхностните води.  \r\nЕвропейската комисията трябва да разпредели разрешенията за подновяване  \r\nЕвродепутатите отбелязват, че са били изразени опасения относно правото на кандидатите да избират определена държава членка, която да докладва относно одобрението на активно вещество пред Европейския орган за безопасност на храните (ЕОБХ), тъй като се счита, че липсва прозрачност в тази практика и може да се стигне до конфликт на интереси. Те призовават Европейската комисия да разпредели разрешенията за подновяването на друга държава членка.  \r\nПолитическа отговорност  \r\nВ заключение евродепутатите подчертават нуждата да се гарантира политическа отговорност при приемане на разрешения под формата на актове за изпълнение – т. нар. процедура по комитология. Комисията и държавите членки трябва да публикуват подробни протоколи и да направят гласуването си обществено достояние.  \r\nЦитати  \r\nМомчил Неков (С&Д, България) коментира: „Въпреки че процедурата по одобрение на пестициди в ЕС е най-стриктната възможна в света, скандалът с глифозата и неговото одобрение, е доказателство, че има остра нужда от промяна и подобрение на тази процедура. Повече финансов ресурс от ЕС за развойна дейност както за пестициди, така и за повече нехимически методи, е единственото възможно решение.  \r\nНа територията на ЕС продължава нелегален внос от трети страни на забранени за използване в ЕС пестициди. Това е изключително важно за страни на външна граница на ЕС, като България, защото у нас продължават да бъдат внасяни подобни вещества. Тези пестициди представляват заплаха и за здравето на пчелите, затова за растителната защита трябва да се одобряват единствено вещества, които са безвредни за тях“.  \r\nБързи факти  \r\n9 години след приемането на Регламента относно продуктите за растителна защита (Регламент (ЕО) № 1107/2009) и след полемиката около подновяването на глифозата, Европейският парламент на 6 февруари 2018 г. основа Специална комисия относно процедурата на Съюза за разрешаване на пестициди (PEST). Мандатът на Комисията PEST, както е установено в решението на Парламента от 6 февруари 2018 г., изисква специалната комисия да разгледа процедурата на ЕС за разрешаване на пестициди като цяло.", "date": "2019.01.16", "title": "ЕП: Европейският парламент гласува планове за засилване на доверието в процедурата на ЕС по разрешаване на пестициди с цел тя да стане по-прозрачна и отговорна."}
{"url": "http://www.focus-news.net/news/2019/01/16/2612901/rumen-sharpov-obshtina-burgas-nyama-da-badat-vdignati-danatsite-na-avtomobilite-ima-nov-nachin-za-izchislyavane-im.html", "text": "Няма да бъдат вдигнати данъците на автомобилите в Бургас, има нов начин за изчисляване им. Това каза за  Радио „Фокус“-Бургас  Румен Шарпов, директор на общинската дирекция „Местни приходи от данъци и такси и реклама“. „Този нов начин се определя съгласно изменението на Закона за местни данъци и такси, където е определена новата формула за изчисление на този данък“, отбеляза Шарпов. По думите му досега формулата за изчисление е съдържала само материална част, която включва кубатурата на двигателя и годините на автомобила, а сега към тази формула ще се добави и екологичният стандарт „Евро 1, 2, 3, 4, 5 и 6“. Досега с тази префенция са се ползвали само автомобили с над 47 kW (киловата) мощност, след въвеждането на новия начин за изчисление на данъците, от нея ще могат да се възползват всички автомобили. „Изчисляването по този начин и направеното предложение от Община Бургас към Общински съвет е най-благоприятно за всички собственици на автомобили, защото сме предвидили най-голямата възможност за ползване на преференцията, тъй като там може да бъде определена от Общината в определен диапазон, което означава, че на много голяма част от автомобилите данъците ще бъдат намалени“, заяви Румен Шарпов. По думите му се говори, че на старите автомобили ще бъдат увеличени данъците. „Първо - какво разбираме под стар автомобил, този, който е на 25 години, да, той е стар, но има автомобили и на 14, 15 и 16 г., които досега не са ползвали преференцията, защото са били с по-голям двигател, с над 74 kW, сега вече техният данък ще намалява“, добави той. Според Шарпов като цяло облагаемата сума с данък-автомобили в Бургас не се увеличава, а остава в същите рамки. Той добави, че се е увеличила събираемостта, защото от Общината работят директно със системата на „Пътна полиция“ и това позволява всеки регистриран автомобил да бъде обложен с данък. „Няма драстично увеличение дори и на старите автомобили, тъй като на всеки един автомобил данъкът зависи от няколко критерия и затова не може да се каже, че стар автомобил ще има нов данък“, уточни Шарпов. По думите му в случая не съществува понятието стара или нова кола, а добре или лошо поддържана. \r\nДеница ДИМИТРОВА", "date": "2019.01.16", "title": "Румен Шарпов, Община Бургас: Няма да бъдат вдигнати данъците на автомобилите, има нов начин за изчисляване им"}
{"url": "http://www.focus-news.net/news/2019/01/16/2612897/penka-ignatova-obshtina-veliko-tarnovo-v-obshtinata-uchilishtata-ne-se-delyat-na-obshtinski-i-darzhavni-navsyakade-se-poddarzha-ednakvo-nivo-na-obrazovanie.html", "text": "В община Велико Търново училищата не се делят на общински и държавни, а навсякъде се поддържа еднакво ниво на образование. Това каза за Радио „Фокус“ – Велико Търново Пенка Игнатова, директор на Дирекция „Образование, младежки дейности и спорт“ в Община Велико Търново. Тя уточни, че водещ в тази насока е стремежът на кмета инж. Даниел Панов и неговия екип всички учебни заведения да работят заедно. Идеята е в началните да се подготвят кадри за основните, а в тях - за гимназиите. „В община Велико Търново всички училища по своему са си елитни, по някакви показатели – и с извънкласните форми, и с престижните награди от олимпиади. Пример за консолидацията, която споменах, е съвместната работа на ОУ „Св. Патриарх Евтимий“ и Природо-математическа гимназия, която стартира от тази година. Това е един вид „подай ръка“ в образователните институции във Велико Търново. Това, което кметът инж. Панов направи за тяхното консолидиране и обединяване, те го продължават“, подчерта Игнатова. \r\nЛуиза ТРАНЧЕВА", "date": "2019.01.16", "title": "Пенка Игнатова, Община Велико Търново: В общината училищата не се делят на общински и държавни, навсякъде се поддържа еднакво ниво на образование"}
{"url": "http://www.focus-news.net/news/2019/01/16/2612903/blagoevgrad-tsisterna-s-mazut-e-goryala-v-blizost-do-mbal-blagoevgrad.html", "text": "Цистерна с мазут е горяла в близост до МБАЛ-Благоевград. Това съобщи за  Радио „Фокус“-Пирин  инж. Георги Пармаков, директор на Регионална дирекция „Пожарна безопасност и защита на населението“-Благоевград. Огънят вече е потушен. Към момента все още не са известни причините за пожара. \r\nНатали СТЕФАНОВА", "date": "2019.01.16", "title": "Благоевград: Цистерна с мазут е горяла в близост до МБАЛ-Благоевград"}
{"url": "http://www.focus-news.net/news/2019/01/16/2612902/babh-organizira-sreshta-na-veterinarnite-sluzhbi-na-balgariya-turtsiya-i-gartsiya-na-17-dekemvri.html", "text": "БАБХ организира среща между ветеринарните служби на България, Турция и Гърция по повод актуалното състояние и развитието на трансграничните болести по животните, заплаха за региона. Това съобщиха от пресцентъра на  БАБХ . Срещата ще се проведе на 17 януари 2019 г. в София. Във нея ще участват представители от Европейската комисия за борба с шапа (EuFMD) към Световната организация по прехрана и земеделие на ООН (FAO), Световната организация за здравеопазване на животните (OIE) и ЕК. В рамките на срещата ще бъде осъдена в детайли стратегията за справяне със заболяванията като шап, шарка по овцете и козите, заразен нодуларен дерматит, чума по дребните преживни животни и др., които застрашават страните в региона и носят силни негативи за животновъдството и икономиката им.", "date": "2019.01.16", "title": "БАБХ организира среща на ветеринарните служби на България, Турция и Гърция на 17 декември"}
{"url": "http://www.focus-news.net/news/2019/01/16/2612906/kmetat-na-sliven-stefan-radev-sotsialnite-proekti-shte-badat-edin-ot-osnovnite-prioriteti-na-obshtinata-prez-2019-godina.html", "text": "Социалните проекти ще бъдат един от основните приоритети на Община Сливен през 2019 година. Това заяви пред журналисти кметът Стефан Радев, предаде репортер на  Радио „Фокус“ – Сливен . Радев добави, че в началото на януари 2019 г. Общината е сключила договор за безвъзмездна финансова помощ с Министерството на регионалното развитие и благоустройството. Средствата ще бъдат отпуснати за изграждането на два центъра за хора с психични разстройства и лица с умствена изостаналост. Те ще се намират в близост до Дом за стари хора – Сливен и ще разполагат с капацитет до 15 места. \r\nДруг социален проект, който Общината започва, е „Подкрепа за деинституционализация на грижите за деца в община Сливен“. Проектът предвижда изграждането на два нови социални центъра. Единият ще бъде Център за обществена подкрепа, с капацитет до 60 потребители месечно. Другият ще бъде Дневен център за подкрепа на деца с тежки множествени увреждания и техните семейства, с капацитет до 30 потребители месечно. Те ще се намират в сградата на бившето Начално училище „Хаджи Димитър“ в кв. „Клуцохор“. Строителните дейности по обекта ще стартират в петък с първа копка при сградата на бившето учебно заведение. \r\nПредстои да бъде завършено новото защитено жилище за възрастни хора с умствени увреждания в кв. „Комлука“, изградено с подкрепата на Посолството на САЩ в София.", "date": "2019.01.16", "title": "Кметът на Сливен Стефан Радев: Социалните проекти ще бъдат един от основните приоритети на Общината през 2019 година"}
{"url": "http://www.focus-news.net/news/2019/01/16/2612904/ministerstvo-na-otbranata-i-prez-2019-g-balgarski-grazhdani-mogat-da-poluchat-nachalna-voenna-podgotovka.html", "text": "И през 2019 г. български граждани могат да получат начална военна подготовка, съобщиха от  пресцентъра на Министерството на отбраната.  Военните окръжия в областните градове приемат документи на желаещи за начална и специална военна подготовка през 2019 г. На сайта на Централното военно окръжие (www.comd.bg) с дата 11 януари 2019 г. са публикувани обявите за български граждани, които желаят да получат начална или специална военна подготовка през 2019 г. Те трябва да отговарят на изискванията на чл. 59 от Закона за резерва на Въоръжените сили на Република България. \r\nОбучението за начална военна подготовка ще се проведе, както следва: \r\nЕдинен център за начална военна подготовка - град Плевен \r\nПериод на обучение:  \r\n11 март – 5 април 2019 г. (Срок за подаване на документи: 15 февруари 2019 г.) \r\n30 септемери – 25 октомври 2019 г. (Срок за подаване на документи: 16 август 2019 г.) \r\nНационален военен университет „Васил Левски“, Факултет „Общовойскови“ – град Велико Търново \r\nПериод на обучение:  \r\n13 май – 7 юни 2019 г. (Срок за подаване на документи: 29 март 2019 г.) \r\n24 юни – 19 юли 2019 г. (Срок за подаване на документи: 10 май 2019 г.) \r\nНационален военен университет „Васил Левски“, Факултет „Артилерия, ПВО и КИС“ – град Шумен \r\nПериод на обучение:  \r\n26 август – 20 септември 2019 г. (Срок за подаване на документи: 12 юли 2019 г.) \r\nВисше Военноморско училище „Н. Й. Вапцаров“ - град Варна \r\nПериод на обучение: 15 юли – 9 август 2019 г. (Срок за подаване на документи: 31 май 2019 г.) \r\nОбучението в курсове по специална военна подготовка се провежда само с български граждани, успешно завършили курс по „начална военна подготовка”. \r\nПрез 2019 г. обучението за специална военна подготовка ще се проведе, както следва: \r\nНационален военен университет „Васил Левски“, Факултет „Общовойскови“ – град Велико Търново  \r\nКурс „Тактика на мотопехотните войски“ \r\nПериод на обучение: 8 април – 19 април 2019 г. (Срок за подаване на документи: 22 февруари 2019 г.) \r\nНационален военен университет „Васил Левски“ факултет „Артилерия, ПВО и КИС“ – град Шумен  \r\nКурс „Комуникационни и информационни системи във Въоръжените сили“ \r\nПериод на обучение:  \r\n3 юни – 14 юни 2019 г. (Срок за подаване на документи 19 април 2019 г.)  \r\n9 септември – 20 септември 2019 г. (Срок за подаване на документи 26 юли 2019 г.) \r\nВисше Военноморско училище „Н. Й. Вапцаров“ – град Варна \r\nКурс „Военноморска подготовка“ \r\nПериод на обучение: 12 август – 30 август 2019 г. (Срок за подаване на документи 28 юни 2019 г.)  \r\nЗа времето на обучението по начална и специална военна подготовка на кандидатите се осигурява: \r\n-настаняване, хранене и униформа; \r\n-безплатно медицинско обслужване; \r\n-задължително застраховане. \r\nЗа повече информация може да посетите най-близката структура на Централно военно окръжие (военните окръжия в областните градове или офисите за военен отчет в общините/районите).", "date": "2019.01.16", "title": "Министерство на отбраната: И през 2019 г. български граждани могат да получат начална военна подготовка"}
{"url": "http://www.focus-news.net/news/2019/01/16/2612908/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. На места пътните настилки са мокри и хлъзгави, извършват се обработки. Няма валежи. Към този час няма въведени допълнителни ограничения за движението на моторни превозни средства заради метеорологичната обстановка. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.01.16", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2019/01/16/2612900/mrrb-tol-taksite-za-prevozvachite-predstoi-da-badat-obsadeni-publichno.html", "text": "Във връзка с изявления на представители на автобусния бранш, че искат да останат на винетка вместо на тол такса при движение по републиканската пътна мрежа след 16 август т.г., МРРБ информира, че екип на Световната банка разработва варианти за тарифиране, които предстои да бъдат предложени за публично обсъждане. Това съобщиха от пресцентъра на  Министерството на регионалното развитие и благоустройството . МРРБ е отворено за предложения, които ще бъдат дискутирани. Стремежът е да бъдат взети решения, които удовлетворяват всички заинтересовани страни.  \r\nМРРБ е институция, която отстоява принципа на пълна прозрачност и публичност при вземането на важни и отговорни решения, независимо дали засягат пряко гражданите или бизнеса. В този смисъл оставаме отворени за срещи, разговори и дебати по тези важни теми, които засягат справедливостта и равнопоставеността на всички субекти в този сектор на икономиката.  \r\nОчакваме новата система за таксуване да осигури по-високи приходи, които ще бъдат инвестирани изцяло в модернизация на пътната инфраструктура. Това ще осигури по-голяма безопасност, комфорт и сигурност при пътуване, както и по-ниски експлоатационни разходи за фирмите, които осъществяват междуградски превози.", "date": "2019.01.16", "title": "МРРБ: Тол таксите за превозвачите предстои да бъдат обсъдени публично"}
{"url": "http://www.focus-news.net/news/2019/01/16/2612910/sliven-74-godishna-zhena-e-zaginala-pri-pozhar-v-grada.html", "text": "Възрастна жена е загинала при пожар в Сливен, потвърди пред  Радио „Фокус“ – Сливен  говорителят на Областната дирекция на МВР (ОДМВР) Първолета Мандинска. Огънят е пламнал в каравана в дворно място в града, а сигналът за пожара е подаден 9.52 часа. На мястото са пристигнали екип на „Пожарна безопасност и защита на населението“ и дежурна група на ОДМВР, които са извършили оглед. Те са открили обгореното тяло на 74-годишна жена. Изясняват се причините за инцидента.", "date": "2019.01.16", "title": "Сливен: 74-годишна жена е загинала при пожар в града"}
{"url": "http://www.focus-news.net/news/2019/01/16/2612909/blic-sarbiya-v-sarbiya-sa-arestuvani-dvama-zapodozreni-za-chlenstvo-v-teroristichna-organizatsiya.html", "text": "Сръбските власти са арестували в Нови пазар двама предполагаеми членове на терористична организация, съобщава електронното издание на белградския вестник  Blic . \r\nАрестуваните са сръбски граждани. По неофициална информация и двамата са задържани в тесния център на южния сръбски град. След изтичане на 48-часовия срок за задържани двамата ще бъдат предадени на Прокуратурата.  \r\nДруги подробности не се привеждат. Тереза Герова", "date": "2019.01.16", "title": "Blic (Сърбия): В Сърбия са арестувани двама заподозрени за членство в терористична организация"}
{"url": "http://www.focus-news.net/news/2019/01/16/2612911/pregled-na-mezhdunarodnite-novini-do-18-chasa-agentsiya-fokus.html", "text": "Канцлерът на ФРГ Ангела Меркел каза категорично „не“ на варианта за нови преговори за излизане на Великобритания от структурите на Европейския съюз, съобщава германският национален ежедневник  Die Frankfurter Allgemeine Zeitung . \r\nСъответното Меркел разясни в Министерството на външните работи в Берлин, като подчерта, че Великобритания трябва сама да намери изход от ситуацията, без да й бъде оказван натиск отвън.  \r\nБританският парламент отхвърли с голямо мнозинство предложената сделка за Брекзит във вот, който се състоя във вторник вечер. \r\n*** Офис на косовската митническа служба бе отворен в най-голямото албанско пристанище Драч, което отбелязва поредната важна стъпка към разширяването на икономическото сътрудничество между двете страни, пише електронното издание на  прищинския ежедневник Gazeta Express . \r\nАлбанският премиер Еди Рама заяви, че офисът на Косовската митница ще намали цените и ще пести време за косовските предприятия и ще увеличи търговията между Албания и Косово. Министър-председателят увери, че двете страни ще работят над хармонизацията на регулациите за всички документи и сертификати за продукти.  \r\nВицепремиерът на Косово и национален координатор за двете правителства Фатмир Лимай присъства на церемонията в Драч и заяви, че отварянето на косовската митница там е вторият най-важен проект след построяването на магистралата, свързваща двете страни. \r\n***  До пролетта границата между Албания и Косово ще бъде отворен, като тази между Франция и Германия, декларира албанският премиер Еди Рама по време на церемонията по откриването на косовската митница в албанското пристанище Драч (Дуръс), на който ще се прави единна проверка и ще има единен печат, който се признава от двете страни, пише  електронното издание на вестник Protothema . \r\nАлбанският министър-председател добави, че Македония и Черна гора също са изразили интерес да се включат в тази система. \r\n„На тези, които твърдят, че граничната интеграцията на основата на Шенгенския модел символизира Велика Албания, ние казваме, че това е изфабрикувано от историческите врагове на Албания. Няма Велика Албания, но има само една албанска нация, която има право да види бъдещето си като част от една и съща система. Ако те искат да продължат тези приказки, нека го направят“, заяви Еди Рама. \r\n***  Властите на САЩ потвърдиха смъртта на четирима американски военнослужещи, загинали при експлозия в северния сирийски град Манбидж, предава  TACC , като се позовава на медийни доклади, базирани на официален източник от Вашингтон. \r\nДруги трима американски военни са пострадали при експлозията, допълва още агенцията. \r\nПо-рано медии съобщиха за най-малко 15 загинали в резултат на експлозия, избухнала в центъра на Манбидж в ресторант, в който е имало предимно американски войници. По непотвърдена информация при инцидента може да са загинали от двама до петима военнослужещи на САЩ. \r\n*** „Нова Демокрация“ води на СИРИЗА с 15 процента според последното проучване, пише електронното издание на гръцкия вестник  Kathimerini . \r\nГръцката консервативна опозиция поддържа силна преднина пред управляващата лява партия, според ново проучване на общественото мнение, публикувано в сряда. \r\nПроучването показва, че „Нова Демокрация“ ще получи 31,5 процента от гласовете, ако изборите се проведат сега, срещу 16,5 процента за СИРИЗА на премиера Алексис Ципрас. \r\nПроучването сочи 4.3 процента подкрепа за крайнодясната Златна зора. Гръцката комунистическа партия набира 4.1 процента , а левият алианс „Движение за промяна“ - 3.8%. \r\nСъщото проучване показа, че „Независими Гърци“ набират 1.3 процента и центристката партия „Потами“ би получила 0,7 процента, което означава, че и двете партии няма да влязат в парламента. \r\nМеждувременно проучването установи, че консервативният лидер  Кириакос Мицотакис се счита за най-подходящия кандидат за министър-председател от 34,8% от анкетираните срещу 23,3%, които одобряват Ципрас. \r\n*** Тази сутрин, около 10 часа местно време (съвпада с българското), започна втория и последен ден от дебатите в гръцкия парламент за вота на доверие на правителството, което ще завърши с гласуване в полунощ, предаде кореспондента на Македонската информационна агенция (МИА), цитиран от скопското електронно издание  “Курир“ . \r\nДнешното разискване продължи с изказвания на депутати и министри от правителството. \r\nМалко преди гласуването гръцкият премиер Алексис Ципрас ще направи ново обръщение. \r\nСпоред последните преброявания и публично представени становища от депутатите, правителството на Ципрас ще получи необходимите 151 гласа, пише изданието. \r\nОсвен 145-те депутати на СИРИЗА се очаква положително да гласуват независимата депутатка Катрин Папакоста, двама бивши и двама настоящи членове на Независими гърци - Елена Кунтура,  Василис Кокалис, Танасис Папахристопулос и Костас Зурарис, както и вече бившият депутат от центристката партия „Потами“ Спирос Данелис. \r\n*** ВМРО-ДПМНЕ промени позицията си да бойкотира президентските избори, ако правителството не се съгласи да насрочи предсрочни парламентарни избори, съобщава македонският телевизионен канал, излъчващ на албански език  “Алсат М“ . \r\nЛидерът на ВМРО Християн Мицковски в интервю за телевизионния канал \"Алфа\" заяви, че опозицията няма да бойкотира президентските избори, но ще настоява за служебно правителство и предсрочни парламентарни избори. Мицковски  твърди, че изявлението на генералния секретар на ВМРО-ДПМНЕ Игор Янушев за бойкота на президентските избори е неправилно изтълкувано. \r\nОт друга страна, парламентарното мнозинство все още обсъжда и разглежда кандидатите за президент. Нито СДСМ, нито ДСИ потвърждават дали имат предложения или не. Междувременно външният министър Никола Димитров по програмата „Алсат 200“ разказа за възможната си кандидатура за президент, подчерта, че е важно какъв президентски профил е нужен на държавата. \r\nДен по-рано опозицията обяви намерението си за бойкот на парламентарната работа и президентските избори в случай, че правителството не приеме предсрочни парламентарни избори заедно с президентските избори през пролетта. СДСМ изрази своята готовност да разгледа възможността за избори, но партията твърди, че страната ще загуби много в икономическата сфера и в процеса на реформи. От друга страна, ДСИ категорично не приема предсрочни парламентарни избори, отнасящи се до процеса на реформи и доклада на Европейския съвет за Македония през юни. \r\n***", "date": "2019.01.16", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/01/16/2612912/prezidentat-i-vitseprezidentat-stotitsi-grazhdani-i-organizatsii-pozdraviha-korneliya-ninova-za-yubileya-y.html", "text": "Президентът на Република България Румен Радев поздрави по телефона председателя на БСП Корнелия Нинова по случай 50-годишния й юбилей и изпрати поздравителен адрес. Това съобщиха от пресцентъра на  Националния съвет на БСП.  Той беше връчен в централата на партията от началника на кабинета му Иво Христов. “Запазете своята борбеност и сила на духа, с които спечелихте доверието на своите съпартийци. Пред Вас стои най-отговорната мисия за всички съвременни политици: да съхраним демокрацията и да изведем България на пътя на свободата, справедливостта и благоденствието”, пише в поздравителния адрес до Нинова. Лично да я поздрави в централата на БСП дойде вицепрезидентът Илияна Йотова. \r\nПоздрави Нинова получи и от омбудсмана Мая Манолова, посланици, организациите на БСП от цялата страна, кметове, политически партии, представители на бизнеса и неправителствени организации. \r\nСред поздравилите Нинова са: Димитър Манолов - президент на КТ “Подкрепа”, Димитър Стоянов - главен секретар на президента, председателя и членове на ЦИК, Радосвет Радев - председател на Българска стопанска камара, Васил Велев - Асоциация на индустриалния капитал в България, Васил Василев - Общобългарски комитет “Васил Левски”, Пламен Димитров - председател на КНСБ, Васил Божков - председател на Съвета на директорите на “НОВЕ” АД - холдинг, Валентин Златев - генерален директор на Лукойл - България ЕООД; Силва Зурлева - член на борда на директорите на Нова тв, Дидие Щосел - вицепрезидент на НОВА тв, Антоанета Барес - Изпълнителен директор на Национална компания “Индустриални зони”.", "date": "2019.01.16", "title": "Президентът и вицепрезидентът, стотици граждани и организации поздравиха Корнелия Нинова за юбилея й"}
{"url": "http://www.focus-news.net/news/2019/01/16/2612913/aleksandar-vuchich-v-intervyu-za-tass-sarbiya-e-silno-zainteresovana-ot-izgrazhdaneto-na-mezhdusistemna-gazova-vrazka-prez-balgariya.html", "text": "В навечерието на посещението на държавния глава на Руската федерация Владимир Путин в Сърбия, президентът на западната ни съседка даде обширно интервю за информационна агенция  TACC , в която засегна широк кръг от теми, включително тази за енергийното сътрудничество.  \r\n„Ако говорим за това, което има ключово значение за нас – това са енергийните доставки, газта… Близки сме до това да реализираме проект, който по-рано се наричаше „Южен поток“. Става въпрос за пълноценна междусистемна газова връзка между България и Унгария“, подчерта Вучич, като същевременно допълни, че след това Белград ще работи с „Газпром“. „Много съм благодарен на Алексей Милър за доброто сътрудничество и коректните отношения, както и за добрата цена, определена за Сърбия. Не е същата като в Беларус и някои други страни, но е много добра и е много по-ниска от цената, на която другите предлагат газ. Казвал съм това безкрайно много пъти. Бях под натиск в продължение на пет години от всички страни – вземете газ оттук, вземете газ оттам“, призна държавният глава на Сърбия.  \r\nВучич изрази загриженост за надеждността на доставките на руски природен газ до Сърбия през Украйна. „Но какво да правим, ако един ден това стане невъзможно? Ето защо сме силно заинтересовани от изграждането на междусистемна връзка през България – „Турски поток“, който ще има две разклонения. И така да получаваме газ. Ще говорим за това с Русия. Разговаряме с „Газпром“ за изграждането на газови електроцентрали в Сърбия и за разширяването на нашия газохранилищен капацитет от 400 милиона куб. м на 750 милиона куб. м, а впоследствие до 1 млрд. куб. метра. Така ще осигурим резерви за пет до шест месеца, ако доставките на газ бъдат преустановени. Ние правим всичко това с „Газпром“, с Руската федерация. Цената на руския газ е несравнимо по-благоприятна за нас от цената на втечнения природен газ, която се предлага чрез Хърватия, през Александруполис и много други места“, категоричен бе сръбският президент.  Тереза Герова", "date": "2019.01.16", "title": "Александър Вучич в интервю за ТАСС: Сърбия е силно заинтересована от изграждането на междусистемна газова връзка през България"}
{"url": "http://www.focus-news.net/news/2019/01/16/2612905/makfaks-makedoniya-ti-shte-predadesh-nashata-makedoniya-gartsiya-osamna-s-plakati-sreshtu-deputati-koito-shte-glasuvat-za-prespanskoto-sporazumenie.html", "text": "Постери с призиви към гръцките депутати да гласуват против Преспанското споразумение се появиха в редица градове в южната ни съседка, предава македонската информационна агенция  „Макфакс“ , като се позовава на местни медии. \r\nПлакатите са със снимки на народни представители от СИРИЗА и партията „Независими гърци“, до които стои надпис: „Ти ще предадеш нашата Македония“. Не е ясно кой стои зад кампанията, проведена в навечерието на гласуване на вота на доверие към правителството на премиера Алексис Ципрас. \r\nОчаква се до края на месец януари Преспанското споразумение да бъде внесено за гласуване в гръцкия парламент. Управляващите в Атина увериха, че имат необходимата подкрепа за ратификацията на договора за новото име на Македония. Тереза Герова", "date": "2019.01.16", "title": "„Макфакс“ (Македония): „Ти ще предадеш нашата Македония“: Гърция осъмна с плакати срещу депутати, които ще гласуват за Преспанското споразумение"}
{"url": "http://www.focus-news.net/news/2019/01/16/2612916/blagoevgrad-prodalzhava-spetsializiranata-politseyska-aktsiya-v-selo-topolnitsa-obshtina-petrich.html", "text": "Продължава специализираната полицейска акция в село Топлница, община Петрич, научи  Радио „Фокус“-Пирин  от свой източник. По непотвърдена информация към момента се извършват обиски в домове на заподозрени за наркотрафик. Говорителят на Областна дирекция на МВР-Благоевград Йорданка Шаркова заяви, че към този момент не може да дава информация по случая, тъй като действията на органите на реда не са приключили. „Фокус“  припомня, че около обяд на територията на населеното място започна специализираната полицейска операция, при която по неофициална информация има задържани няколко лица – едно от които известен наркотрафикант.", "date": "2019.01.16", "title": "Благоевград: Продължава специализираната полицейска акция в село Тополница, община Петрич"}
{"url": "http://www.focus-news.net/news/2019/01/16/2612914/petar-yankov-bdzp-burgas-vsyaka-godina-v-sredata-na-yanuari-v-tsyala-evropa-ednovremenno-se-provezhda-prebroyavane-na-vsichki-ptitsi-koito-sa-svarzani-s-vodoemite.html", "text": "Всяка година в средата на месец януари в цяла Европа едновременно се провежда преброяване на всички птици, които са свързани с водоемите. Това каза за  Радио „Фокус“ – Бургас  Петър Янков, експерт от Българско дружество за защита на птиците (БДЗП) в Природозащитен център „Пода”. По думите му това са диви птици, диви гъски, лебеди и всички други птици, които прекарват зимата около водата. Причината за това преброяване е, че през този период птиците се концентрират на определени места и най-лесно могат да бъдат преброени, а пролетта се разпръскват на огромни разстояния, някои от тях из цяла Европа и преброяването им е невъзможно. „От 42 години насам в България се провежда такова преброяване, като през първите години то е организирано от Българската академия на науките (БАН), а след 1988 година, когато беше създадено Българското дружество за защита на птиците, тази организация го провежда“, добави Янков.  \r\nТой посочи още, че през последните години се включват не само природозащитници и неправителствени организации, но и служителите на региоалните инспекции по околната среда и водите и други. „През тази година са налице интересни данни, но особено интересно е състоянието на птиците в Бургас“, каза още Янков. По думите му Атанасовското, Мандренското и Бургаското са най-важните места за зимуване на птиците в България, като се има предвид, че и морското крайбрежие държи една голяма част от редките видове птици. Той добави, че в района на Бургаското езеро тази година са били преброени около 50 000 диви гъски, 1000 екземпляра червеногуша гъска, която по думите му е изключително рядък вид, който е застрашен да изчезне в световен мащаб. Той допълни още, че за този вид Българското дружество за защита на птиците полага специални грижи в рамките на проект по програма на Европейския съюз, по който се извършват много природозащитни дейности, за да се осигури опазването mu, тъй като цялата му световна популация прекарва студените зими в България. \r\nМария КУРТЕВА", "date": "2019.01.16", "title": "Петър Янков, БДЗП-Бургас: Всяка година в средата на януари в цяла Европа едновременно се провежда преброяване на всички птици, които са свързани с водоемите"}
{"url": "http://www.focus-news.net/news/2019/01/16/2612917/aktsenti-v-sutreshniya-blok-dobro-utro-balgariya-po-radio-fokus-na-17-yanuari.html", "text": "Процентът на българските деца с наднормено тегло се увеличава според доклад за храненето на ООН. Какви са препоръките на диетолозите, ще чуем в сутрешния блок  \"Добро утро, България\"  на  Радио \"Фокус\"  мнението на проф. Донка Байкова.  \r\nПарламентът възложи на правителството да преговаря със САЩ за закупуване на изтребители F-16. За този избор, от какви технически параметри имат нужда военновъздушните ни сили и за модернизацията на армията, гост в студиото ще бъде полковник от резерва Цвятко Луканов, бивш директор на „Авиоотряд 28“ и летец-изтребител.  \r\nЗа новия бюджет на Община Кюстендил - какви ще бъдат приоритетите и как ще се решават проблемите ще ни каже кметът на Кюстендил Петър Паунов.  \r\nЗа тринадесета поредна година в Кюстендил се провежда национален литературен конкурс за поезия на името на Биньо Иванов. Повече за конкурса разказва репортерът на  Радио „Фокус” – Кюстендил  Венцеслав Илчев.  \r\nТези и още теми - в сутрешния блок  „Добро утро, България“  на  Радио „Фокус“  от 06.00 до 10.00 часа на 17 януари, с водещ Елеонора Чолакова.", "date": "2019.01.16", "title": "Акценти в сутрешния блок „Добро утро, България“ по Радио „Фокус“ на 17 януари"}
{"url": "http://www.focus-news.net/news/2019/01/16/2612918/d-r-petar-bodurov-veterinaren-spetsialist-okolo-90-ot-gripnoto-zabolyavane-se-prenasya-ot-zhivotnite.html", "text": "Около 90 % от грипното заболяване се пренася от животните. Това каза за  Радио „Фокус“ – Бургас  ветеринарният специалист д-р Петър Бодуров. По думите му, когато отслабне имунната система на човека вследствие на неспазване на хигиена или при простуда, се проявява пренесеното заболяване. „Когато вече е обявена грипната епидемия, трябва да се ограничи контактът с животните. Всички, които притежават такива животни, смятат, че те са безобидни, но трябва да бъдат внимателни, тъй като те пренасят вируси и заболявания“, обясни д-р Бодуров. Той добави, че продължителните разходки също не са препоръчителни през студените зимни дни. „Животинският и човешкият организъм имат много общи черти. Както страдат хората от ниските температури, така е и при животните. Поради това най-важно е да се ограничи контактът помежду им“, каза също д-р Бодуров. По думите му в съвременния живот много от паразитозите са претърпели модификации, което довежда до това класическите средства да не могат да помогнат в борбата с тях и затова според него честите профилактични прегледи са начинът да се предотвратят вредните последствия. \r\nСпециалистът съобщи също, че в България има бум на кучешките тении. По думите му това е в резултат на прекаления контакт с животни и от неправилното тяхно хранене. „Тези заболявания са особено опасни за децата. Едно проникване на такава тения в човешкия организъм би могло да доведе до лоши последствия за човешкия организъм, които понякога довеждат до летателен край“, каза още д-р Бодуров. По думите му други опасни за човека заболявания, пренесени от животните са трихинелозата и токсоплазмозата. „Токсоплазмозата е заболяване, което е опасно за зрителните органи и засяга обикновено малките деца и бременните жени, а трихинелозата е болестта, която се предава по свинете, която води до 100 % смъртност, ако бъде възприета от човешкия организъм“, добави д-р Бодуров. Според него в България се е нарушило правилото да не се извършва ваксинация по отношение на заразните заболявания по животните. „Едно неваксинирано животно означава 100 % риск за човека. Затова, когато възнамеряваме да вземем животно за домашен любимец, е абсолютно задължителен прегледът му при ветеринарен специалист, тъй като рискът от редица заболявания се увеличава значително, ако не бъде направена профилактичната ваксинация“, каза още д-р Бодуров. \r\nМария ПОПЧЕВА", "date": "2019.01.16", "title": "Д-р Петър Бодуров, ветеринарен специалист: Около 90 % от грипното заболяване се пренася от животните"}
{"url": "http://www.focus-news.net/news/2019/01/16/2612922/ministerstvoto-na-kulturata-i-natsionalnata-galeriya-organizirat-preskonferentsiya-za-predstavyane-na-rezultatite-ot-konkursa-za-natsionalnoto-uchastie-vav-venetsianskoto-bienale-za-izkustvo.html", "text": "Министерството на културата и Националната галерия организират пресконференция, на която ще бъдат представени резултатите от конкурса за националното участие във Венецианското биенале за изкуство 2019. Това съобщиха от пресцентъра на  министерството . Резултатите са публикувани на интернет страницата на Министерството на културата.  \r\nУчастие в пресконференцията ще вземат кураторът на проекта „Как живеем“ Вера Млечевска, комисарят на националното участие и директор на Националната галерия Яра Бубнова, председателят на журито и директор на Софийската градска художествена галерия Аделина Филева и директорът на дирекция „Културно наследство, музеи и изобразителни изкуства” в МК Екатерина Джумалиева.", "date": "2019.01.16", "title": "Министерството на културата и Националната галерия организират пресконференция за представяне на резултатите от конкурса за националното участие във Венецианското биенале за изкуство"}
{"url": "http://www.focus-news.net/news/2019/01/16/2612907/d-r-siyka-cherneva-regionalna-zdravna-inspektsiya-smolyan-ot-nachaloto-na-sedmitsata-v-rzi-sa-registrirani-32-sluchaya-na-grip-i-ostri-respiratorni-zabolyavaniya.html", "text": "От началото на седмицата до днес, 16 януари, в Регионална здравна инспекция (РЗИ) – Смолян е съобщено за 32 случая на грип и остри респираторни заболявания, което говори за увеличаване на заболеваемостта. Това каза в интервю за  Радио „Фокус“ – Смолян  д-р Сийка Чернева – директор на дирекция „Надзор на заразните болести“ при Регионалната здравна инспекция – Смолян. Тя посочи за сравнение, че за периода от 7 до 13 януари, са регистрирани 50 случая, като най-засегнати са децата от 0 до 4 и от 5 до 14 години. Д-р Чернева подчерта, че заболеваемостта е 178,83 на 10 000 и е под епидемичните стойности, като за област Смолян грипна епидемия се обявява при заболеваемост 220 на 10 000 души. \r\nТя допълни, че характерно за грипа е внезапното начало с втрисане, висока температура, общо неразположение, главоболие, болки в мускулите и ставите. „По данни на пробите, изследвани в Националната референтна лаборатория по грип и остри респираторни заболявания, в момента най-разпространени са два щама на грипния вирус – Мичиган A(H1N1) и Сингапур A(H3N2)“, каза още д-р Чернева. \r\nСпециалистът отбеляза, че честото измиване на ръцете и доброто проветряване намаляват възможността за заразяване с грип. По думите й, е препоръчително да се избягва  близък контакт с болни лица и местата с много хора и масовите мероприятия. „Използвайте хирургическа маска, ако имате такава възможност. Измивайте редовно ръцете си със сапун и вода, особено след кихане и кашлица. При липса на условия за миене на ръцете използвайте влажни хигиенни кърпички за ръце. Ако сте болен, стойте на безопасно разстояние от другите, за да ги предпазите от заболяване. Избягвайте използването на обществения транспорт при възможност. При заболяване останете вкъщи, не ходете на работа или училище и не излизайте по други причини“, посъветва д-р Чернева. Тя отбеляза, че е необходимо са се покрива устата и носа с ръка или кърпичка за еднократна употреба при кашлица и кихане. След употреба, носните кърпички трябва да се изхвърлят в кофата за битов отпадък. Д-р Чернева каза още, че е добре твърдите повърхности като дръжки на врати, телефони, дистанционни управления и други често да се почистват с обикновен почистващ препарат, за да се предотврати риска от разпространение на вируса. заразата. \r\nНели ГЕРГЬОВСКА", "date": "2019.01.16", "title": "Д-р Сийка Чернева, Регионална здравна инспекция – Смолян: От началото на седмицата в РЗИ са регистрирани 32 случая на грип и остри респираторни заболявания"}
{"url": "http://www.focus-news.net/news/2019/01/16/2612920/aktualna-patna-obstanovka.html", "text": "Информация за състоянието на републиканските пътища към 18.00 ч. на 16 януари 2019 г., предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 4° до 15°. Времето над страната е с разкъсана облачност. Слаб до умерен вятър духа в цялата страна и силен в районите на Варна и Шумен. \r\nПътните настилки са предимно сухи на места мокри, по усойните и планински райони частично заледени, обработени и проходими при зимни условия. \r\nІІ. Състояние на авточагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и изрично е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nВременно движението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nНа 17.01.2019 г. от 10:00 ч. до 13:30 ч. движението в тунел „Топли дол“ на АМ „Хемус“ в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София.  От 13:30 ч. до 16:30 ч. ще бъде ограничено движението в тръбата за София. Превозните средства ще преминават в тръбата за Варна. \r\n\tНеобходимо е шофьорите да карат с повишено внимание и съобразена скорост, като спазват стриктно поставената сигнализация. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното за Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас.  \r\nАМ „Струма“:  няма ограничения. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 18.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\n\tПът II-815:  Движението по път IIІ-815 от пътно кръстовище с път ІІ-81 Боровци - Гаврил Геново при км 0+068 е ограничено за МПС над 12 тона поради изпълнение на строително-монтажни дейности. \r\nОбходен маршрут: \r\nДвижението по път IIІ-815  Боровци - Гаврил Геново е ограничено за МПС над 12 тона поради изпълнение на строително-монтажни дейности  на жп. прелез. \r\nОбходен маршрут: \r\nДвижение по път ІІІ-102 за автомобили над 12 тона - Гаврил Геново – Монтана –и  Път ІІ-81 - Боровци и обратно. \r\nЗа автомобили до 12 тона движението се осъществява от пътно кръстовище на РП ІІ-81 при км 87+423 през с. Боровци  до Път ІІІ-815 и обратно.  Срок до 18.01.2019 г.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.16", "title": "Актуална пътна обстановка"}
{"url": "http://www.focus-news.net/news/2019/01/16/2612915/plovdiv-15-pedagozi-poluchiha-svidetelstva-za-zavarshen-kurs-po-montesori-pedagogika-v-grada.html", "text": "15 педагози получиха свидетелства за завършен курс по Монтесори-педагогика в Пловдив, съобщиха за  Радио „Фокус“ - Пловдив  от Общината. Дипломите на завършилите успешно поредния курс по въведение на метода бяха връчени на церемония в детска градина „Буратино“ от заместник-кмета Стефан Стоянов на Община Пловдив и кмета на район „Централен“ Георги Стаменов. Те поздравиха педагозите за усилията и амбицията им за подобряване качеството на образованието. Заедно с учителите от Пловдив петия курс завършиха и преподаватели от град Добрич. Над 100 педагози вече са преминали обучението, като в момента се провеждат паралелно шести и седми курс. \r\nПрограмата на Община Пловдив е най-голямата за публична реформа в образованието в България. Към момента над 700 деца се обучават по метода на Мария Монтесори в седем детски градини (ДГ) – ДГ „Мир“, ДГ „Мирослава“, ДГ„ Майчина грижа“, ДГ „Буратино“, ДГ „Велимира“, ДГ „Марица“ и ДГ „Малина“, а СУ „Свети Свети Кирил и Методий“ е първото общинско училище в България, което прилага иновативното обучение. \r\nОбученията на педагозите са част от дейностите, заложени в образователната програма 2017-2019  г. на Община Пловдив и се водят  по съвместна програма на общината и Нов български университет в създадения за целите локален център на Нов Български Университет в града ни.", "date": "2019.01.16", "title": "Пловдив: 15 педагози получиха свидетелства за завършен курс по Монтесори-педагогика в града"}
{"url": "http://www.focus-news.net/news/2019/01/16/2612898/faz-angela-merkel-kaza-kategorichno-ne-na-novite-pregovori-za-brekzit.html", "text": "Канцлерът на ФРГ Ангела Меркел каза категорично „не“ на варианта за нови преговори за излизане на Великобритания от структурите на Европейския съюз, съобщава германският национален ежедневник  Die Frankfurter Allgemeine Zeitung . \r\nСъответното Меркел разясни в Министерството на външните работи в Берлин, като подчерта, че Великобритания трябва сама да намери изход от ситуацията, без да й бъде оказван натиск отвън.  \r\nБританският парламент отхвърли с голямо мнозинство предложената сделка за Брекзит във вот, който се състоя във вторник вечер. Тереза Герова", "date": "2019.01.16", "title": "FAZ: Ангела Меркел каза категорично „не“ на новите преговори за Брекзит"}
{"url": "http://www.focus-news.net/news/2019/01/16/2612923/predstoyashti-sabitiya-v-stranata-za-17-yanuari-agentsiya-fokus.html", "text": "*** \r\nОт 09.00 часа ще започне редовното заседание на Народното събрание.  \r\n*** \r\nОт 09.30 часа ще започне седмичното заседание на Пленума на Висшия съдебен съвет. \r\n*** \r\nОт 09.30 часа в параклиса „Св. Антоний Велики“ в Кремиковския манастир Белоградчишкият епископ Поликарп ще оглави архиерейска света Литургия. \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.30 часа в БСК, ще се проведе работна среща във връзка с внесеното от МС предложение за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход (ЗАРИДСНПНП). В 12.00 часа в конферентната зала на БСК ще се проведе брифинг за медиите.  \r\n*** \r\nОт 11.00 часа в Балната зала на Двореца (Национална галерия, пл. „Княз Александър I“) Министерството на културата и Националната галерия организират пресконференция, на която ще бъдат представени резултатите от конкурса за националното участие във Венецианското биенале за изкуство 2019.  \r\n*** \r\nОт 15.00 часа в зала „Джон Атанасов” на София тех парк ще се проведе широк обществен форум, който ще дискутира възможностите за изменение на Общия устройствен план (ОУП) на Столична община. \r\n*** \r\nОт 16.00 часа в конферентна зала „А” в сградата на БТПП ще се проведе среща на Евроклуба към Българска търговско-промишлена палата по случай приключването на Австрийското председателство на Съвета на Европейски съюз и поемането му от Румъния на 1 януари 2019 г.  \r\n*** \r\nОт 19.00 часа в PM CLUB ще се състои откриването на Шведско-българската търговска камара „SweCham Bulgaria”. \r\n*** \r\nОт 19.00 часа в зала 11 на НДК (кино Люмиер) ще се състои премиерата за Европа на документалния филм „3100: Бягане и себенадминаване“ на режисьора Санджай Роулал. \r\n*** \r\nОт 20.00 часа в зала 1 на НДК ще бъде представен спектакълът The Illusionists Live - Direct from Broadway, който представя най-добрите илюзионисти в света \r\n*** \r\nОт 10.30 часа в Спортния комплекс на Югозападния университет „Неофит Рилски“ ще гостува най-успешният български гимнастик Йордан Йовчев. \r\n*** \r\nОт 18.30 часа в зала „Петя Дубарова“ на Културен център „Морско казино“, ет. 1, Международният проект за авторско документално кино „КИНЕДОК“ представя в Бургас филма „Зеле, картофи и други демони“ – Румъния, 2016 г. \r\n*** \r\nОт 10.50 часа в зала „Хармония“ на хотел „Интернационал“ в к.к. „Златни пясъци“ омбудсманът Мая Манолова ще вземе участие в дискусия по актуалните проблеми на земеделските кооперации на годишния семинар на Националния съюз на земеделските кооперации в България.  \r\n*** \r\nОт 12.40 часа в Областна администрация-Варна омбудсманът Мая Манолова ще се срещне с животновъди от с. Тутраканци, чиито животни са били евтаназирани след положителни проби за африканска чума в региона, а от 13.00 часа ще даде брифинг за журналисти.  \r\n*** \r\nОт 15.00 часа в Регионалната здравна инспекция (РЗИ) във Варна Областната комисия за борба с грипа ще вземе решение дали да обяви грипна ваканция. \r\n*** \r\nОт 17.00 часа с архиерейска Света Литургия ще бъде отбелязан храмовият празник на църквата „Св. Атанасий“. \r\n*** \r\nОт 11.00 часа в Регионалния пресклуб на БТА ще се проведе пресконференция на представители и треньори на трите клуба по плувни спортове във Велико Търново.  \r\n***  \r\nОт 11.30 часа в ОУ „Св. Патриарх Евтимий“ ще бъде отслужен Молебен за здраве по случай 50-годишния юбилей на ОУ „Св. Патриарх Евтимий“.   \r\n***  \r\nОт 19.00 часа в Клуб 7 ще се проведе Представяне на книгата „Нещата, които си струват“ на Явор Перфанов.  \r\n***  \r\nОт 19.00 часа в малка зала на МДТ \"Константин Кисимов\" ще бъде представена постановката „Да си богат не е лесно“.  \r\n*** \r\nОт 17.30 часа в общата читалня на РБ „Христо Ботев“ Ангел Бончев ще представи книги за св. Ефрем. \r\n*** \r\nОт 17.00 часа в музея в Градски парк „Свети Георги“ ще бъде открита изложбата Изложба „Пътят на свободата. От Шипка до Сан Стефано“. \r\n*** \r\nОт 13.30 часа в Районна прокуратура – Кюстендил ще бъде представена информация за проверки на държавни институции в циганската махала на Кюстендил.  \r\n*** \r\nОт 17.30 часа в Младежкия дом ще бъде представена биографичната книга „Босоногата кралица. Йорданка Благоева и седемте крачки към върха”. \r\n*** \r\nОт 09.30 часа в Регионалния пресклуб на БТА, Областният съюз за земеделските кооперации в Плевен ще представи пред своите членове приоритетите на дейността си за 2019 година и най-важните проблеми, които предстоят за разрешаване пред организацията през този период. \r\n***   \r\nВ 09.00 часа в зала 1 на Апелативния съд ще се проведе заседание по делото, образувано по жалба на 30-годишния Н. М. от Сопот срещу присъдата му от 6 години лишаване от свобода. Той е признат за виновен от Окръжен съд – Стара Загора за това, че е извършил грабеж на мобилен телефон и причиняването на средна телесна повреда.  \r\n*** \r\nВ 11.30 часа на ул. „Димитър Цончев“ ще се състои официална церемония „Първа копка“ на проект „Създаване на Дневен център за подкрепа на лица с увреждания, включително с тежки множествени увреждания“.  \r\n*** \r\nОт 19.00 часа  в зала ,,Катя Попова\" ще се състои концерт ,,120 г. от рождението на Панчо Владигеров\". \r\n*** \r\nОт 18.00 часа в Историческия музей ще бъде представен албумът „Гласове от Русе за Добруджа“. Автори на изданието са Мариана Димитрова и проф. д-р Николай Ненов.  \r\n*** \r\nОт 16.00 часа в Зала 1 на Община Свищов ще се проведе заседание на Общинския съвет, на което ще бъде гласувана промяна в Наредбата за местни данъци и такси. \r\n*** \r\nОт 11.00 часа на морената на пл. „17-ти януари“ в кв. „Клуцохор“ ще бъдат отбелязани 141 години от освобождението на града. \r\n*** \r\nНа 17, 18 и 19 април 2019 г. Община Хасково ще проведе 47-ия Национален конкурс за дебютна литература „Южна пролет”. \r\n*** \r\nОт 10.45 часа с изпълнения на тържествени маршове от Духовия оркестър при Народно читалище „Съгласие – 1862“ (пред сградата на ОДК – Ямбол ще започне честването на 141 години от освобождението на града от османско владичество. От 11.00 часа започва тържественият ритуал с химна на Република България, слово на кмета Георги Славов и отслужване на благодарствен молебен. На паметната плоча ще бъдат поднесени венци и цветя на признателност. От 11.30 часа честването продължава с шествие по централните улици на града с маршрут: ул. „Търговска”, пл. „Освобождение”, ул. „Цар Освободител” до Паметника на героите, загинали за националното ни освобождение. От 11.45 часа там също ще бъдат поднесени венци и цветя на признателност към героите, отдали живота си за свободна България. \r\n*** \r\nОт 17.30 часа в зала 107 на Община Ямбол ще се състои публично обсъждане на проекта за бюджет на Общината за 2019 година.", "date": "2019.01.16", "title": "Предстоящи събития в страната за 17 януари (Агенция „Фокус“)"}
{"url": "http://www.focus-news.net/news/2019/01/16/2612919/katimerini-siriza-se-stremi-da-prenachertae-politicheskata-karta-formirayki-progresivno-mnozinstvo.html", "text": "Правителството на премиера Алексис Ципрас изглежда уверено в осигуряването на 151 гласа, необходими за оцеляването му във вота на доверие в гръцкия парламент, затова фокусът вече се прехвърля върху въпроса дали управляващата СИРИЗА ще събере мнозинство, за да подкрепи Преспанското споразумение, коментират в редакцията на водещия атински ежедневник  Kathimerini . \r\nСИРИЗА има 145 депутати в 300-местния законодателен орган и се нуждае от подкрепата на най-малко 151 депутати, за да ратифицира споразумението с Бившата югославска република Македония (БЮРМ), което предизвика оттеглянето на „Независими гърци“ (АНЕЛ) от коалицията в Атина. \r\nТъй като въпросът става все по-спорен след напускането на АНЕЛ, тежестта попада върху партията „То Потами“, с шест места в парламента, за ратифициране на сделката и предотвратяване на перспективата за сериозни политически и социални разриви. \r\nНамерението на правителството да привлече подкрепата на отделни депутати бе подчертано от вицепремиера Янис Драгасакис в речта му във втория ден от дебатите в парламента. „Искането за гласуване на доверие [към правителството] е по-дълбок политически въпрос и засяга не само настоящето на това правителство, но и неговите перспективи”, подчерта Драгашакис.  \r\n„Гласуването на доверие не е за по-голямо  удобство, насочено към удължаване на живота на правителството за няколко месеца. Това е началото на общо разклащане на политическия пейзаж, насочено към ново прогресивно мнозинство, широко партньорство, което ще състави план за за Гърция”,добави Драгасакис. Тереза Герова", "date": "2019.01.16", "title": "Katimerini: СИРИЗА се стреми да преначертае политическата карта, формирайки „прогресивно мнозинство“"}
{"url": "http://www.focus-news.net/news/2019/01/16/2612927/sliven-nablyudava-se-povishavane-na-sluchaite-s-respiratorni-zabolyavaniya-v-oblastta.html", "text": "Наблюдава се повишаване на случаите с респираторни заболявания в Сливенска област. Това съобщиха от Регионална здравна инспекция – Сливен. Инспекцията проследява ежедневно динамиката в заболеваемостта от грип и остри респираторни заболявания (ОРЗ) на територията на област Сливен. \r\nЗа периода 7 - 13 януари 2019 г. е регистрирана заболеваемост от 127,46 на 10 000, а за 14 и 15 януари – 91,85 на 10 000 души население. \r\nИзвършват се проверки в лечебните заведения за болнична и доболнична помощ свързани със събиране на данни за разпространението на ОРЗ и грип с цел предприемането на необходимите профилактични и противоепидемични мерки.", "date": "2019.01.16", "title": "Сливен: Наблюдава се повишаване на случаите с респираторни заболявания в областта"}
{"url": "http://www.focus-news.net/news/2019/01/16/2612929/varna-dupki-se-poyaviha-na-naskoro-remontiranata-ulitsa-georgi-benkovski.html", "text": "Седмици след като бе пусната за движение, новоремонтираната улица „Георги Бенковски“ във Варна вече има дупки по асфалтовата настилка, предаде репортер на  Радио „Фокус“ – Варна . Проблемният участък е до пешеходна пътека зад сградата на Хуманитарната гимназия в града. Ремонтът на ул. „Георги Бенковски“ във Варна – в участъка от бул. „Сливница“ до бул. „Вл. Варненчик“, не е приключил, по информация от Дирекция „Инженерна инфраструктура и благоустрояване“ в Общината. О дирекцията уточняват, че е поставена временна маркировка с цел осигуряване на безопасност на движението. Последният износващ слой асфалт по цялата улица ще бъде положен през пролетта, при подходящи температурни условия. Констатирано е наличието на възникнали дефекти в положената настилка от неплътен асфалтобетон. Съставен е констативен протокол за възникналите дефекти и са дадени конкретни указания и срокове за отстраняването им, което е за сметка на фирмата – изпълнител. Междувременно работата продължава поетапно и в другите два участъка на улицата – от бул. „Владислав Варненчик“ до ул. „Д-р Пискюлиев“ и от ул. „Д-р Пискюлиев“ до ул. „Кракра“. \r\nДиана СТОЕВА", "date": "2019.01.16", "title": "Варна: Дупки се появиха на наскоро ремонтираната улица „Георги Бенковски“"}
{"url": "http://www.focus-news.net/news/2019/01/16/2612899/ivaylo-kalfin-izlizane-na-velikobritaniya-ot-es-bez-sdelka-oznachava-edin-period-v-koyto-shte-se-nalozhat-mita-vizi-ogranicheniya-v-targoviyata-i-svobodnoto-dvizhenie.html", "text": "Излизане на Великобритания от ЕС без сделка означава един период, в който ще се наложат мита, визи, ограничения в търговията и свободното движение. Това каза за  Агенция „Фокус“  бившият външен министър Ивайло Калфин относно отхвърлянето на британския парламент на проектоспоразумението за излизането на Великобритания от Европейския съюз, договорено между премиера Тереза Мей и Брюксел. Според него съществува вариант, при който Великобритания да остане в ЕС. „Има такава възможност, но за съжаление тези, които искат това да се случи нямат достатъчно добро представителство в парламента. Основната опозиционна партия - Лейбъристката, която поиска и вот на недоверие към правителството, говори за предоговарянето на споразумението за излизането на Великобритания от ЕС, а не за прекратяване на процедурата. Възможно е Великобритания да остане, това може да се случи във всеки един момент, в който британското правителство заяви, че се отказва от излизането“, коментира той. Калфин изтъкна, че за да се стигне до подобно решение Великобритания трябва да има или нови избори, или референдум. „Може да бъде отложена предвидената дата за излизане на Великобритания от ЕС. Това е предвидено в член 50 за ЕС. Ако в рамките на 2-годишния срок между подаване на информация за напускане и неговото изтичане, не са приключени процедурите, по молба на излизащата страна и с единодушно решение на останалите, срокът може да бъде продължен. Рискът Великобритания да излезе без сделка от Съюза е за всички страни на ЕС. За всички групи, които са заинтересовани, бизнесът, гражданите, външните партньори. Излизането без сделка означава един период, преди да се договорят следващите отношения, на абсолютен вакуум. Ще бъдат въведени мита, визи, ограничения в търговията, свободното движение, неща, които до голяма степен ще засегнат всеки. Отделно цели индустрии, Великобритания е водеща при доставянето на финансови услуги, при нея е най-големият финансов пазар в ЕС, до голяма степен ще загуби тези възможности, заради липсата на общ пазар“, коментира бившият външен министър. Според него рисковете за излизане на Великобритания от ЕС без сделка са големи, а възможностите това да се случи се растат. По думите му България е закъсняла с действията си и участието в споразумението. „Според мен у нас трябваше да има достатъчно задълбочен анализ, какво се случва, къде са ни интересите и какви са възможните варианти: излизане със споразумение, без споразумение, и т.н. В момента ние разчитаме единствено на Европейската комисия. Има много теми, при които може би ще се наложи по двустранен начин да си търсим интересите. Така или иначе излизането на Великобритания от ЕС, предполага България да се замисли за икономическите отношения-за вноса, износа и индустриално плановото коопериране, за британските инвестиции в България. Основен проблем е статутът на българските граждани във Великобритания и на британските в България. Начинът, по който Великобритания ще излезе е много важен, ако е без споразумение заплахата да бъдат върнати и изгонени от Великобритания не трябва да бъде подценявана“, допълни Ивайло Калфин.  \r\nДаяна ДЮЛГЕРОВА", "date": "2019.01.16", "title": "Ивайло Калфин: Излизане на Великобритания от ЕС без сделка означава един период, в който ще се наложат мита, визи, ограничения в търговията и свободното движение"}
{"url": "http://www.focus-news.net/news/2019/01/16/2612926/mayk-pens-sasht-shte-garantirat-che-islyamska-darzhava-nyama-da-vdigne-otnovo-groznata-si-glava.html", "text": "Вицепрезидентът на САЩ Майк Пенс увери, че страната му ще се бори за гарантиране на поражението на близкоизточната радикална групировка „Ислямска държава“, но потвърди плановете на Вашингтон за изтегляне на американския контингент от Сирия, предава  AFP . \r\n\"Ще останем в региона и ще останем в борбата, за да гарантираме, че „Ислямска държава“ няма да вдигне отново грозната си глава\", подчерта Пенс на среща във Вашингтон на американски посланици, част от мисиите в страни от цял свят.  Тереза Герова", "date": "2019.01.16", "title": "Майк Пенс: САЩ ще гарантират, че „Ислямска държава“ няма да вдигне отново грозната си глава"}
{"url": "http://www.focus-news.net/news/2019/01/16/2612930/haskovo-na-gkpp-kapitan-andreevo-trafikat-e-intenziven-na-izhod-za-tovarni-avtomobili.html", "text": "На ГКПП \"Капитан Андреево\" на българо-турската граница трафикът е интензивен на изход за товарни автомобили, по данни към 18.00 часа. Това съобщиха от пресцентъра на  Главна дирекция \"Гранична полиция\" . \r\nНа всички останали гранични контролно-пропускателни пунктове трафикът е нормален.", "date": "2019.01.16", "title": "Хасково: На ГКПП \"Капитан Андреево\" трафикът е интензивен на изход за товарни автомобили"}
{"url": "http://www.focus-news.net/news/2019/01/16/2612924/reuters-sasht-startirat-protsedurata-po-izlizane-ot-drsmo-na-2-fevruari.html", "text": "САЩ ще стартират шестмесечния процес за излизане от Договора за ракети със среден и малък обсег (ДРСМО) от 1987 г. на 2 февруари. Това обяви заместник-министърът на САЩ за контрол на въоръженията и международната сигурност Андреа Томпсън пред репортери, предава  Reuters . \r\nСрещата в Женева между представители на Русия и САЩ не успя да тушира дългогодишното напрежение, породено от обвинения, че Москва нарушава договора. Така бе подготвена почвата за оттеглянето на Вашингтон от подписания през 1987 г. ДРСМО. Тереза Герова", "date": "2019.01.16", "title": "Reuters: САЩ стартират процедурата по излизане от ДРСМО на 2 февруари"}
{"url": "http://www.focus-news.net/news/2019/01/16/2612921/varna-obyavena-e-gripna-vakantsiya-za-uchenitsite-v-devnya.html", "text": "Двете училища на територията на Девня излизат в грипна ваканция от днес до края на седмицата. Това съобщиха от пресцентъра на  Общината . Занятията в двете училища се преустановяват заради високия процент засегнати от грип и остри респираторни заболявания. Предписанието за тази противоепидемична мярка бе връчено на Общината в късния следобед от представител на Регионалната здравна инспекция. Нейната валидност е 5 дни, което означава, че на 21 януари, понеделник, учениците трябва да са отново в класните стаи.", "date": "2019.01.16", "title": "Варна: Обявена е грипна ваканция за учениците в Девня"}
{"url": "http://www.focus-news.net/news/2019/01/16/2612932/aleksandar-vuchich-pred-tass-za-kosovskiya-vapros-albantsite-shte-stavat-vse-po-agresivni-shte-se-stremyat-kam-darzhavnost-s-primitivni-podhodi.html", "text": "БВ навечерието на посещението на държавния глава на Руската федерация Владимир Путин в Сърбия, президентът на западната ни съседка Александър Вучич даде обширно интервю за информационна агенция  TACC , в която засегна също и косовския въпрос.  \r\nВучич бе категоричен – за Сърбия и сърбите е важно да бъде постигнато споразумение за нормализиране на двустранните отношения с Косово – „това е преди всичко въпрос за отношенията между сърби и албанци в бъдеще“.  \r\nСъщевременно той призна, че Белград и Прищина са далеч от постигането на договор. „Не съм оптимист. Но защо казвам, че за нас е по-добре да имаме споразумение? Ако има такова, то тогава не трябва всеки ден да се тревожим какво безумие ще обхване Прищина – дали ще въведе 100-процентови мита или ще предприеме някакви действия срещу нашия народ на север в Косово или в други анклави в Метохия. Както е ясно, от 1999 г. ние нямаме военно и полицейско присъствие в Косово, през 2008 г. те провъзгласиха своята независимост“.  \r\nВучич продължи: „Не става въпрос за сръбските желания… въпросът е в желанията на албанците, те ще стават все по-агресивни, ще се опитват да постигнат държавност с примитивни подходи, а това означава – може би – че под заплаха ще се окажат сърбите, което не можем да допуснем. Имахме Брюкселското споразумение, изпълнихме всичките си задължения. Албанците не са изпълнили своя единствен ангажимент- формирането на Общността на сръбските общини“. \r\nСръбският президент изрази увереност, че макар диалогът между Белград и Прищина да се води под егидата на Европейския съюз, решението на косовския въпрос е невъзможно без участието на Русия и САЩ.  Тереза Герова", "date": "2019.01.16", "title": "Александър Вучич пред ТАСС за косовския въпрос: Албанците ще стават все по-агресивни, ще се стремят към държавност с примитивни подходи"}
{"url": "http://www.focus-news.net/news/2019/01/16/2612933/mariya-grozdanova-obshtina-blagoevgrad-15-fevruari-e-krayniyat-srok-za-podavane-na-zayavleniya-po-prioritet-energiyna-efektivnost-v-administrativni-i-zhilishtni-sgradi-po-op-regioni-v-rastezh.html", "text": "Основната цел на днешната информационна кампания е разясняване на условията и реда за кандидатстване за изпълнение на мерки за енергийна ефективност в многофамилни жилищни сгради. Това каза зам.-кметът по европейските проекти и програми Зорница Кралева по време на информационна кампания за санирането на многофамилни жилищни сгради по Инвестиционен приоритет „Енергийна ефективност в административни и жилищни сгради“ по Приоритетна ос 1 на Оперативна програма „Региони в растеж“ 2014-2020 г., предаде репортер на  Радио „Фокус” – Пирин . На срещата присъстваха още Иво Николов, зам.-кмет по финансите, и инж. Емилия Тунева, зам.-кмет по строителството. Директорът на дирекция „Европейски проекти и програми“ в Община Благоевград Мария Грозданова от своя страна допълни, че друга от целите на кампанията е повишаване информираността на целевите групи – собственици на самостоятелни обекти в жилищни сгради в режим етажна собственост, както и извършване на актуализация на Инвестиционната програма на Община Благоевград чрез подготовка и оценка на проекти фишове на база подадени Заявления за интерес и финансова помощ. „Освен това целта е повишаване готовността за кандидатстване по инвестиционен приоритет „Енергийна ефективност в административни и жилищни сгради“ по Приоритетна ос 1 на Оперативна програма „Региони в растеж“ 2014-2020 г.”, каза още Грозданова. Тя добави, че крайният срок за подаване на заявленията за интерес и финансова помощ е 15 февруари, а 23 февруари е крайният срок за подаване на проектните фишове. По време на срещата експертите от общината отговаряха на най-разлини въпроси, свързани с програмата от жители на Благоевград. \r\nЛивия НИНОВА", "date": "2019.01.16", "title": "Мария Грозданова, Община Благоевград: 15 февруари е крайният срок за подаване на заявления по приоритет „Енергийна ефективност в административни и жилищни сгради“ по ОП „Региони в растеж“"}
{"url": "http://www.focus-news.net/news/2019/01/16/2612935/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка в участъка при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно – управление – Габрово съобщиха за  Радио „Фокус“ – Велико Търново , че пътят през прохода е мокър на места, но обработен и проходим при зимни условия. Там остава в сила забраната за товарни автомобили над 12 тона. Други въведени ограничения в областта няма. Времето е предимно облачно, без валежи. Пътните настилки са предимно сухи, по усойните и планински райони – частично заледени, но обработени и проходими при зимни условия. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.16", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/01/16/2612937/ministerstvoto-na-otbranata-v-68-ma-brigada-spetsialni-sili-beshe-proveden-analiz-na-podgotovkata-prez-2018-g.html", "text": "В 68-ма бригада „Специални сили“ беше проведен анализ на подготовката през 2018 г. Това съобщиха от пресцентъра на  Министерството на отбраната .  Командирът на 68-ма бригада бригаден генерал Явор Матеев проведе годишния анализ на подготовката на Специалните сили през 2018 г. Той акцентира на участието на бригадата в национални и международни учения, както и в изпълнението на задачи за противодействие на тероризма в сътрудничество със специализираното формирование за борба с тероризма на МВР. Бригаден генерал Матеев отбеляза, че през по-голямата част от годината Специалните сили успешно са съдействали на структурите на МВР да не бъде допускано нелегалното преминаване на мигранти през държавната граница с Гърция и Турция. „Приносът на бригадата в тази операция е високо оценен от военното и политическото ръководство на страната“, посочи той. Сред приоритетите през 2019 г. командирът на Специалните сили открои задълбочаването на взаимодействието със структури на МВР, както и съвместната подготовка с морския специализиран разузнавателен отряд на ВМС, с парашутистите от състава на ВВС и с екипажите на военни транспортни самолети. Той посочи, че процесът за развитието на български Сили за специални операции продължава по план и среща подкрепата на военното и политическото ръководство. На анализа на  подготовката на 68-ма бригада „Специални сили“ присъстваха заместник-началникът на отбраната вицеадмирал Емил Ефтимов и началникът на отдел „Специални операции” в дирекция „Операции и подготовка“ полковник Роман Ромов. Вицеадмирал Емил Ефтимов благодари на командния състав на бригадата за положените усилия за успешното изпълнение на заложените в плана за 2018 г. задачи. Той потвърди, че военното ръководство на Българската армия подкрепя развитието на Специалните сили на Българската армия и заяви, че създаването на командване на Силите за специални операции през тази година ще бъде факт.", "date": "2019.01.16", "title": "Министерството на отбраната: В 68-ма бригада „Специални сили“ беше проведен анализ на подготовката през 2018 г."}
{"url": "http://www.focus-news.net/news/2019/01/16/2612936/blagoevgrad-s-normalna-intenzivnost-e-dvizhenieto-na-glaven-pat-e-79-vtoroklasen-pat-19-simitli-gotse-delchev-i-avtomagistrala-struma.html", "text": "С нормална интензивност е движението на главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. В района на Кресненското дефиле и прохода Предел е повишена опасността от падащи камъни и свличане на скална маса. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nЛивия НИНОВА", "date": "2019.01.16", "title": "Благоевград: С нормална интензивност е движението на главен път Е-79, второкласен път 19 Симитли-Гоце Делчев и автомагистрала „Струма“"}
{"url": "http://www.focus-news.net/news/2019/01/16/2612939/tehran-times-mvnr-na-iran-privika-niderlandskiya-poslanik-zaradi-napadenie-sreshtu-posolstvoto-mu-v-haga.html", "text": "Министерството на външните работи в Техеран привика посланика на Нидерландия Жак Вернер, за да му връчи протестна нота във връзка с нападението срещу иранското посолство в Хага, съобщава англоезичният вестник  Tehran Times . \r\nВисокопоставен представител на иранското външно министерство предаде протестa на европейския дипломат, като подчерта, че подобни атаки от страна на „някои антиреволюционни и сепаратистки елементи\" са неприемливи, и критикува липсата на превантивни и решителни мерки от страна на нидерландските полицейски и съдебни органи, се казва в разпространеното изявление.  \r\nТой призова правителството на Нидерландия да предприеме решителни действия в съответствие със задълженията си по Виенската конвенция за дипломатическите отношения (1961 г.) и да гарантира сигурността на иранското посолство и неговите дипломати в Хага, и да предотврати повторение на такива инциденти. \r\nОт своя страна Вернер изразил своето съжаление във връзка с нападението и е представил доклад за мерките, предприети от полицията на неговата страна по отношение на извършителите на инцидента. Дипломатът е уверил, че ще информира правителството си за протеста на Иран. \r\nГрупа демонстриращи срещу убийствата на двама ирански дисиденти в Нидерландия, нападна иранското посолство в Хага късно в сряда. Извършени бяха арести за нарушаване на обществения ред.  \r\nСпоред съобщения в медиите някои от протестиращите са хвърлили камъни и предмети впо посолството и са се опитали да влязат в сградата, прескачайки оградата. \r\nПолицията арестува четирима заподозрени. Тереза Герова", "date": "2019.01.16", "title": "Tehran Times: МВнР на Иран привика нидерландския посланик заради нападение срещу посолството му в Хага"}
{"url": "http://www.focus-news.net/news/2019/01/16/2612941/smolyan-zaledeni-na-mesta-sa-patishtata-po-visokite-chasti-v-oblastta-nastilkite-sa-obraboteni.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, без валежи. Пътните настилки са мокри, на места по високите части са заледени, но са обработени с пясък и сол. Няма въведени ограничения по пътищата в областта, с изключение на ограничението за товарни автомобили над 3,5 тона през Пампорово, което е целогодишно. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи, на места по второстепенните улици са заледени и затова трябва да се шофира внимателно. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.16", "title": "Смолян: Заледени на места са пътищата по високите части в областта, настилките са обработени"}
{"url": "http://www.focus-news.net/news/2019/01/16/2612938/penka-ignatova-obshtina-veliko-tarnovo-prez-poslednite-50-godini-osnovno-uchilishte-sv-patriarh-evtimiy-varvi-samo-napred-i-nagore.html", "text": "През последните 50 години, от основаването си до днес, Основно училище „Св. Патриарх Евтимий“ във Велико Търново върви само напред и нагоре. Успехите на персонала, ръководството и учениците прославят града като притегателен образователен център години наред. Това коментира в предаването  „Царевград Търнов – славата и величието на България“  на  Радио „Фокус“  Пенка Игнатова, директор на Дирекция „Образование, младежки дейности и спорт“ в Община Велико Търново. Тя припомни, че школото отваря врати през 1969 година и през 2019-та чества своя 50-ти юбилей. „Това, че при откриването учениците са били 803, а сега са над 920, е повече от показателно, че интересът към това училище не намалява. С прехода през 1989 – 1990 година настъпи преход и в работата на училището. Залага се много на качеството“, коментира още Игнатова. Тя допълни и, че ОУ „Св. Патриах Евтимий“ е първото школо в Търново, което е въвело ранно чуждоезиково обучение. По думите й, персонала и ръководството полагат еднакви усилия както за модернизиране на материалната база, така и за осигуряване на качествено образование. \r\nЛуиза ТРАНЧЕВА", "date": "2019.01.16", "title": "Пенка Игнатова, Община Велико Търново: През последните 50 години Основно училище „Св. Патриарх Евтимий“ върви само напред и нагоре"}
{"url": "http://www.focus-news.net/news/2019/01/16/2612925/varna-ochakva-se-obyavyavane-na-gripna-vakantsiya-za-uchenitsite-v-5-obshtini-v-oblastta-ot-17-yanuari.html", "text": "След Девня, в още пет общини във Варненска област предстои да бъде обявена грипна ваканция за учениците, посещаващи местните учебни заведения. Има предписание на Регионалната здравна инспекция във Варна за обявяване на неучебни дни за всички деца на територията на Провадия. Това потвърди за  Радио „Фокус“ – Варна  кметът на Провадия Филчо Филев. По думите му на 17 януари учениците трябва да бъдат в клас, но в същия ден най-вероятно ще се вземе решение да няма занятия в петък. За Община Долни чифлик се очаква същото решение. Грипна ваканция най-вероятно ще бъде обявена и за територията на общините Дългопол, Суворово и Аврен, тъй като там процентът на заболеваемостта също е завишен. \r\nМарияна ВАЛЕНТИНОВА", "date": "2019.01.16", "title": "Варна: Очаква се обявяване на грипна ваканция за учениците в 5 общини в областта от 17 януари"}
{"url": "http://www.focus-news.net/news/2019/01/16/2612934/kathimerini-izklyucheniyat-ot-to-potami-spiros-danelis-shte-podkrepi-pravitelstvoto-na-aleksis-tsipras-no-otreche-da-stava-chlen-na-siriza.html", "text": "Изключеният от центристката партия „То Потами“ Спирос Данелис защити решението си да подкрепи правителството на премиера Алексис Ципрас във вота на доверие, подчертавайки, че това не означава, че ще се присъедини към СИРИЗА, съобщава електронното издание на атинския ежедневник  Kathimerini . \r\nДанелис бе изключен от партията, след като обяви, че възнамерява да подкрепи правителството във вот на недоверие. Обяснявайки позицията си по време на дебата в парламента, той заяви: „Бях казал, че трябва да дадем вот на доверие на правителството, ако той е свързан с македонския въпрос. Видях, че има такова противоречие: казвахме, от една страна, че е патриотичен дълг и национален императив да ратифицираме Преспанския договор, а от друга страна, не разбрахме, че съществуването на това конкретно правителство е естествена предпоставка за гласуването на това споразумение”. Тереза Герова", "date": "2019.01.16", "title": "Kathimerini:  Изключеният от „То Потами“ Спирос Данелис ще подкрепи правителството на Алексис Ципрас, но отрече да става член на СИРИЗА"}
{"url": "http://www.focus-news.net/news/2019/01/16/2612944/kyustendil-katastrofa-mezhdu-dva-leki-avtomobila-e-stanala-na-okolovrastniya-pat-v-grada.html", "text": "Катастрофа между два леки автомобила е станала на околовръстния път в града. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите й катастрофата е лека, сблъскали са се лек автомобил с българска регистрация и лек автомобил със сръбска регистрация. Няма пострадали участници в пътния инцидент, нанесени са само материални щети на автомобилите. На място има екип на „Пътна полиция”, който регулира движението.  \r\nВенцеслав ИЛЧЕВ", "date": "2019.01.16", "title": "Кюстендил: Катастрофа между два леки автомобила е станала на околовръстния път в града"}
{"url": "http://www.focus-news.net/news/2019/01/16/2612945/predstoyashti-mezhdunarodni-sabitiya-za-17-yanuari-agentsiya-fokus.html", "text": "Държавният глава на Руската федерация Владимир Путин пристига на посещение в Сърбия. \r\n***  „Хюман Райтс Уоч“ ще публикува годишния си доклад. \r\n***  ОПЕК публикува месечния си доклад.  \r\n***  Съдът ще се произнесе по жалбата на ислямския учен Тарик Рамадан за обвинението срещу него в изнасилване. \r\n***  Страните от Арабската лига се събират на икономическа конференция. \r\n***", "date": "2019.01.16", "title": "Предстоящи международни събития за 17 януари (Агенция „Фокус“)"}
{"url": "http://www.focus-news.net/news/2019/01/16/2612943/snezhana-danieva-zam-kmet-na-veliko-tarnovo-obshtinata-shte-se-stremi-kam-podobryavane-usloviyata-zhivot-i-biznes-sredata-v-grada-i-prez-2019.html", "text": "Община Велико Търново ще се стреми към подобряване условията живот и бизнес средата в града и през 2019 година. Това заяви в предаването  „Царевград Търнов – славата и величието на България“  на  Радио „Фокус“  зам.-кметът Снежана Данева – Иванова. Според изготвения проект на местната администрация усвояването на европейски средства продължава и ще се използва като основен инструмент за развитие на множество местни политики. „Ще се стремим да поддържаме постигнатото до момента ниво на по-добри условия за живот и за бизнес в Старата столица, чрез Европейско финансиране. Имаме разработени 11 проекта в тази насока и те засягат областите на образованието, социалните дейности, техническа инфраструктура, туризмът и културата. Общата им стойност е 30 391 034 лева,“ уточни Данева. За сравнение с миналата година европейските проекти в същите сфери са били 13, на обща стойност малко над 30 милиона лева. \r\nЛуиза ТРАНЧЕВА", "date": "2019.01.16", "title": "Снежана Даниева, зам.-кмет на Велико Търново: Общината ще се стреми към подобряване условията живот и бизнес средата в града и през 2019"}
{"url": "http://www.focus-news.net/news/2019/01/16/2612946/blagoevgrad-detsa-i-mladezhi-ot-dneven-tsentar-zornitsa-se-zapoznaha-s-balgarski-traditsii-i-obichai.html", "text": "Децата и младежите от Дневен център „Зорница“ се запознаха с български традиции и обичаи, съобщиха от  пресцентъра на Община Благоевград.  Инициативата беше организирана от НПО Клуб „Активна сигурност“, с подкрепата на Община Благоевград. Пред децата и младежите беше прожектиран кратък филм, свързан живота и делото на българските хайдути. Те се срещнаха и с представители на Сдружение „Хайдути“, които бяха облечени с автентични народни носии. Освен своеобразния урок по история,който получиха потребителите на ДЦ „Зорница“, за тях беше подготвен и малък празник.  За провеждането му се погрижиха аниматори, а децата и младежите получиха подаръци и почерпка.  \r\nОбщина Благоевград си сътрудничи с организации от неправителствения сектор, в посока предоставяне на възможно най-добрата грижа за хората в социалните услуги.", "date": "2019.01.16", "title": "Благоевград: Деца и младежи от Дневен център „Зорница“ се запознаха с български традиции и обичаи"}
{"url": "http://www.focus-news.net/news/2019/01/16/2612942/vidin-predimno-suhi-sa-patnite-nastilki-v-oblastta.html", "text": "Предимно сухи са пътните настилки във Видинска област, съобщиха за  Радио „Фокус“ – Видин  от Областно пътно управление – Видин. Трафикът по главен път Е-79 е натоварен в посока от и за Дунав мост 2, пътуват предимно тежкотоварни автомобили. Няма затворени пътни отсечки по републиканската пътна мрежа в област Видин.  \r\nНа прохода Петрохан има заледени участъци от пътя, които са обработени с пясък, слаб вятър духа в района.  Трафикът през Петрохан е с нормална интензивност. \r\nАнна ЛОЗАНОВА", "date": "2019.01.16", "title": "Видин: Предимно сухи са пътните настилки в областта"}
{"url": "http://www.focus-news.net/news/2019/01/16/2612949/kyustendil-patyat-v-posoka-gkpp-gyueshevo-e-prohodim-pri-zimni-usloviya.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския граничен пункт. Пътните настилки на места са мокри и хлъзгави. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.16", "title": "Кюстендил: Пътят в посока ГКПП „Гюешево” е проходим при зимни условия"}
{"url": "http://www.focus-news.net/news/2019/01/16/2612947/nimh-utre-shte-e-predimno-slanchevo-prez-denya-shte-se-zatoplya-i-maksimalnite-temperaturi-shte-sa-mezhdu-7-i-12.html", "text": "През нощта облачността ще е незначителна, а вятърът значително ще отслабне и в източните райони ще се ориентира от югозапад. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Боряна Маркова. Утре ще е предимно слънчево. Ще продължи да духа слаб, в Източна България до умерен вятър от юг-югозапад. Минималните температури ще са от минус 4° до 1°. През деня ще се затопля и максималните ще са между 7° и 12°. Атмосферното налягане ще бъде близко до средното за януари и ще остане без съществена промяна. По Черноморието ще е предимно слънчево. Ще духа до умерен, предимно южен вятър. Максимални температури на въздуха: 8-11°. Температурата на морската вода ще е 5-7°. Вълнението на морето ще бъде 1-2 бала. В планините ще е предимно слънчево. Ще духа умерен до силен северозападен вятър, който след обяд ще отслабне и ще се ориентира от запад-югозапад. Максималната температура на височина 1200 метра ще е около 2°, на 2000 метра – около минус 2°. В петък от запад облачността ще се увеличи, а в котловините и на места в Горнотракийската низина преди обяд ще бъде мъгливо или с ниска облачност. Температурите слабо ще се понижат, но ще се задържат сравнително високи за втората половина на януари. През почивните дни облачността ще бъде значителна и на отделни места ще има превалявания, предимно от дъжд, в планините над 1000-1200 метра – от сняг. Количества – незначителни. Вятърът ще бъде с източна компонента. Минимални температури - между минус 3° и 2°, максимални - предимно между 3° и 8°, в събота в югоизточните райони, а в неделя на повече места в Източна България - до 10°-11°.", "date": "2019.01.16", "title": "НИМХ: Утре ще е предимно слънчево, през деня ще се затопля и максималните температури ще са между 7° и 12°"}
{"url": "http://www.focus-news.net/news/2019/01/16/2612948/sliven-v-planinskite-rayoni-na-oblastta-patishtata-sa-zaledeni-no-obraboteni-i-opesacheni.html", "text": "В планинските райони на Сливенска област пътищата са заледени, но обработени и опесъчени. В равнинната част пътищата са сухи и нормално проходими. Това съобщиха от  Областното пътно управление . В момента температурите в областта са под нулата. \r\nНяма въведени допълнителни ограничения. Пътната настилка на автомагистрала „Тракия“ е суха, видимостта е добра.", "date": "2019.01.16", "title": "Сливен: В планинските райони на областта пътищата са заледени, но обработени и опесъчени"}
{"url": "http://www.focus-news.net/news/2019/01/16/2612950/veliko-tarnovo-ogranicheno-e-dvizhenieto-na-avtomobili-nad-35-tona-po-patya-cheshma-kesarevo.html", "text": "Ограничено е движението на автомобили над 3.5 тона по пътя Чешма-Кесарево, причината е лошо експлоатационно състояние на отсечката. Срокът за приключване на ремонтните работи е краят на месец май. Обходният маршрут е през Чешма-Сливовица-Горско Ново село-Джулюница-Кесарево. Това  информират за  Радио „Фокус” – Велико Търново  от Областно пътно управление – Велико Търново. Условията за пътуване в региона са нормални за сезона. Настилките са предимно сухи, в по-усойните участъци – мокри, а на места - и хлъзгави. Всички пътища са проходими при зимни условия. Времето е облачно, без мъгли, намалена видимост и валежи.  \r\nНе се допуска преминаване на товарни автомобили над 10 тона през прохода Твърдица-Елена. Остава затворен поради свлачище участък от пътя Царски извор-Драганово, обходният маршрут е през село Сушица. Пътят Дебелец-Средни колиби-Елена е затворен за МПС над 10 тона поради лошо експлоатационно състояние, с цел повишаване безопасността на движението. Обходният маршрут е Дебелец-Велико Търново-Лясковски кантон-Миндя-Елена и обратно. Отворен е Проходът на Републиката, но там все още е в сила предупреждението за опасност от падащи камъни. \r\nЛуиза ТРАНЧЕВА", "date": "2019.01.16", "title": "Велико Търново: Ограничено е движението на автомобили над 3.5 тона по пътя Чешма-Кесарево"}
{"url": "http://www.focus-news.net/news/2019/01/16/2612931/varna-gripna-vakantsiya-e-obyavena-za-uchenitsite-ot-obshtinite-provadiya-dolni-chiflik-suvorovo-devnya-i-avren.html", "text": "Грипна ваканция е обявена за учениците от общините Провадия, Долни чифлик, Суворово, Девня и Аврен. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. Заради висока заболеваемост и над 30% отсъстващи по болест ученици дните от 16 до 20 януари, включително са обявени за неучебни във всички училища на територията на общините Провадия, Долни чифлик, Суворово, Девня и Аврен. В отговор на постъпили в Регионалната здравна инспекция докладни от директорите на училища до 20 януари учебните занятия са прекратени още в СУ „Климент Охридски“ в Дългопол, СУ „Васил Левски“ в община Вълчи дол, ОУ „Св. Св. Кирил и Методий“ в село Езерово, община Белослав, отбеляза Венцеслава Генова. По думите й след ежедневния мониторинг в  тези учебни заведения са установени над 30% отсъстващи по болест ученици. \r\n„В момента приемам заповедите на директорите за обявяване на неучебни дни, което предстои да представя с доклад на министъра на образованието. Заповедите на директорите ще бъдат публикувани на сайта на Регионалното управление на образованието, както и на сайтовете на съответните училища. Предприети са мерки до края на деня да бъдат уведомени семействата на учениците от тези училища“, заяви Венцеслава Генова. Учителите ще преструктурират учебното съдържание, но не за сметка на нов учебен материал, добави Венцеслава Генова. „Преструктурираното учебно съдържание ще бъде предоставено на директора за утвърждаване“, каза още тя. \r\nМарияна ВАЛЕНТИНОВА", "date": "2019.01.16", "title": "Варна: Грипна ваканция е обявена за учениците от общините Провадия, Долни чифлик, Суворово, Девня и Аврен"}
{"url": "http://www.focus-news.net/news/2019/01/16/2612951/erdogan-za-bosna-i-hertsegovina-prerazgledayte-deytanskoto-sporazumenie.html", "text": "Държавният глава на Турция Реджеп Тайип Ердоган призова за преразглеждане на Дейтънското мирно споразумение от 1995 г., с което се слага край на войната в Босна и Херцеговина, предава гръцката телевизия  Skai . \r\nВ рамките на реч, турският президент заяви, че Дейтънското споразумение трябва да бъде преразгледано, тъй като то „не решава бъдещето на Босна и Херцеговина\". Според телевизията коментарът на Ердоган повдига въпрос за стремежите на Анкара на Балканите и e знак за намерението на Турция да засили влиянието си в региона. Аргументи в подкрепа на това твърдение обаче не са приведени.  Агенция „Фокус“ припомня:  \r\nДейтънския мирен договор (Общо рамково споразумение за мир в Босна и Херцеговина (БиХ)) е договор за примирие, разделяне на враждуващите страни и обособяване на територия, с който се слага край на гражданската война в БиХ (1992 – 1995). Съгласуван е на 21 ноември 1995 година във военната база на САЩ в Дейтън (щата Охайо) и е подписан на 14 декември 1995 година в Париж от лидера на бошняците Алия Изетбегович, президента на Сърбия Слободан Милошевич и президента на Хърватия Франьо Туджман. Той има 11 приложения. Най-важните от тях се отнасят до държавното устройство на БиХ, прилагането на мирното споразумение, както и военни аспекти за разрешаване на етническия конфликт. Тереза Герова", "date": "2019.01.16", "title": "Ердоган за Босна и Херцеговина: Преразгледайте Дейтънското споразумение"}
{"url": "http://www.focus-news.net/news/2019/01/16/2612940/ministar-rosen-zhelyazkov-imame-investitsionno-predlozhenie-za-letishte-sofiya-zapad.html", "text": "Следваме последователна и ясна политика по отношение на Летище София. Това каза в предаването „Лице в лице” по  bTV  министърът на транспорта Росен Желязков.  \r\n„БСП винаги са се обявявали против концесиите, едновременно с това те са правили едни от най-големите и смислени концесии в България. Вземете концесията на Летище Бургас и концесията на Летище Варна”, посочи Желязков. По думите му няма лошо от БСП да сезират ЕК, но само когато имат конкретни предложения. \r\nБългарското правителство ще се обърне задължително към ЕК, когато бъде избран концесионер, за да може Комисията да провери участника и да провери дали има държавна помощ, както твърди БСП, подчерта Желязков. \r\nМинистърът допълни, че държавата съвсем нормално поема ангажимент да не строи друго летище в радиус от 100 м., но това не спира частни инвеститори да строят. \r\n„В момента имаме инвестиционно предложение за летище „София-запад”, посочи той. \r\nОтносно казуса със задържания либийски кораб в български води Желязков увери, че Гранична полиция и Морската администрация са изпълнили ангажиментите си. Корабът беше върнат на пристанище в Бургас, с което българската държава показва, че съдейства случаят да бъде разрешен. \r\nБългария полага дипломатически усилия пакетът „Мобилност 1” да бъде разгледан в рамките на следващия Европейски парламент, каза още Желязков. Приемането на пакета в рамките на настоящия ЕП би означавало насилствено прилагане на така разписания регламент.", "date": "2019.01.16", "title": "Министър Росен Желязков: Имаме инвестиционно предложение за летище „София-запад”"}
{"url": "http://www.focus-news.net/news/2019/01/16/2612953/the-new-york-times-donald-tramp-mnogokratno-e-izrazyaval-zhelanieto-si-sasht-da-napusnat-nato.html", "text": "Миналата година държавният глава на САЩ Доналд Тръмп предложи ход, равносилен на унищожаването на НАТО: излизането на страната от него, коментират в редакцията на популярния американски вестник  The New York Times , като същевременно допълват, че лидерът на Белия дом многократно е изразявал това си желание в лични разговори. \r\nВисши служители на администрацията разкриват пред изданието, че на няколко пъти през 2018 г. Тръмп е заявил, че иска да оттегли САЩ от Организацията на Северноатлантическия договор. Настоящите и бивши служители, подкрепящи Алианса, се опасяват, че американският президент може да реалзиира заплахата си, тъй като военните разходи на съюзниците продължават да изостават от поставените от него цели. \r\nВ дните около бурната среща на върха на НАТО миналото лято, Тръмп е признал пред своите висши служители по националната сигурност, че не вижда смисъл от военния съюз на Запада, финансиран основно от САЩ.  \r\nВпоследствие екипът  на Тръмп по националната сигурност, включително Джеймс Матис, по-рано министър на отбраната, и Джон Болтън, съветник по националната сигурност, се опитваха да запазят американската стратегия без да споменат за излизане на страната от НАТО, което драстично ще намали влиянието на Вашингтон в Европа и би могло да окуражи излишно Русия. \r\nСега многократно заявеното желание на Тръмп да оттегли страната си от НАТО предизвиква нови притеснения в кръговете по националната сигурност на фона на нарастващата загриженост за усилията му да поддържа срещите си с руския президент Владимир Путин в тайна дори от собствените си помощници и от разследването на връзките на администрацията му с Москва.  Тереза Герова", "date": "2019.01.16", "title": "The New York Times: Доналд Тръмп многократно е изразявал желанието си САЩ да напуснат НАТО"}
{"url": "http://www.focus-news.net/news/2019/01/16/2612954/varna-gorskite-strazhari-razkriha-nezakonna-sech-na-teritoriyata-na-dls-sherba.html", "text": "Горските стражари разкриха незаконна сеч на територията на ДЛС „Шерба”. Това съобщиха от пресцентъра на  Североизточно държавно предприятие . При рутинния обход на горите служителите на стопанството се натъкнали на автомобил и каруца, натоварени с общо 2,2 куб. м нерегламентирано добити дърва за огрев. Превозните средства и транспортираната с тях дървесина са задържани. На нарушителите са съставени четири акта. Още 32 акта и 6 констативни протокола са съставени през изминалата седмица при проверки в обхвата на всички 13 горски и 5 ловни стопанства към Североизточно държавно предприятие. Извършени са общо 574 проверки, от които 60 са на обекти за добив на дървесина, а 50 – на превозни средства. Във връзка с активния ловен сезон системно се извършват проверки и по Закона за лова и опазване на дивеча. От проверените 466 физически лица 374 са любители на лова. Не е констатирано нарушение на законовите изисквания, които ловците са длъжни да спазват.", "date": "2019.01.16", "title": "Варна: Горските стражари разкриха незаконна сеч на територията на ДЛС „Шерба”"}
{"url": "http://www.focus-news.net/news/2019/01/16/2612928/tsvetan-tsvetanov-gerb-dneshnoto-reshenie-na-parlamenta-za-f-16-e-lobizam-za-natsionalnata-sigurnost-na-stranata.html", "text": "Днешното решение на парламента е „лобизъм“ за националната сигурност на страната и да имаме оперативната съвместимост с държавите членки на НАТО. Това каза председателят на ПГ на ГЕРБ Цветан Цветанов в „Още от деня“ по  БНТ.   „Днес ние взимаме като решение информиран избор от всичките народни представители. Точно за това ние настоявахме в днешното заседание не да бъде закрито, а открито, за да може всеки, който проявява интерес, да чуе целия дебат“, каза Цветанов. Той посочи, че страната ни е поела ангажимента до 2024 г. да изпълни 2% от БВП за армията. По думите му е спекулация да съпоставяме социалната система на модернизацията на Българската армия. „В момента една цена, която в разговорите е уточнена, от тези преговори, които ще се водят между САЩ и България, ще може да се намали и това вече е заявено“, посочи Цветанов. Той коментира и позицията на президента Радев. „Ако беше летецът Радев, аз съм убеден, че той щеше да дойде и ако беше летецът Радев щеше да защити F- 16. Когато е политикът Радев и когато е представен от БСП, вече има политически зависимости. За да има такава промяна в поведението на летеца Радев и политика Радев има две възможности – или политическа или някаква друга“, каза още Цветанов. Според председателя на ПГ на ГЕРБ държавният глава е създал объркване дори в БСП. „Мога да кажа, че БСП, когато гласувахме инвестиционния разход през юли 2018 г., те го подкрепиха. На КСНС една година преди това, май месец те също подкрепиха“, обърна внимание Цветанов.", "date": "2019.01.16", "title": "Цветан Цветанов, ГЕРБ: Днешното решение на парламента за F-16 e „лобизъм“ за националната сигурност на страната"}
{"url": "http://www.focus-news.net/news/2019/01/16/2612952/avtobusnite-prevozvachi-izlizat-na-protest-ako-problemite-v-bransha-ne-badat-resheni-obzor.html", "text": "Автобусните превозвачи обявиха, че на 18 февруари ще излязат на протест, ако проблемите в бранша не бъдат решени. Те настояват работна група да изготви законодателни промени. Срокът, който й дават, е месец. Ако до тогава превозвачите не постигнат консенсус с управляващите, на 18 февруари автобусният превоз в цялата страна ще бъде преустановен. Премиерът Бойко Борисов е уведомен за протеста на превозвачите, които са поискали и среща с него. Председателят на Браншовия съюз за стопанска инициатива в транспорта (БССИТ) Магдалена Милтенова посочи, че протестът не е антиправителствен, а цели да постави проблемите на бранша на дневен ред. На 18 февруари в протеста ще се включат превозвачи от всички фирми в страната. Превозвачите ще протестират със спирането на превози, няма да има струпвания на автобуси в столицата, както при други протести. „Около 15 хил. са автобусите, които работят в страната и са лицензирани. Не е необходимо да доказваме, че имаме превозни средства, а че имаме сериозен проблем, от който страдат и пътуващите и трябва да бъде решен“, коментира Милтенова. Тя обърна внимание, че превозвачите вече не могат да се издържат и да отговорят на изискванията на пътниците. От автобусния бранш обявиха, че ако държавата не реагира на исканията им, протестът на 18 февруари ще бъде по-мащабен от този на колегите им в Брюксел.  \r\nПревозвачите настояват  държавата да се бори с нерегламентирания превоз в страната . По техни данни 70% от обществените превози са обхванати от нерегламентирани такива.  Те апелираха, че в България се движат над 3000 МПС, които извършват нерегламентиран превоз. Превозвачите изразяват съмнения, че част от тези МПС са скрита собственост на служители на администрацията. Според тях щетата от нерегламентираните превози е над 300 млн. лева. Решението, което превозвачите предлагат, е криминализиране на нерегламентирания превоз. Браншът не е съгласен с начина, по който кметовете възлагат обществените поръчки за превозите в общините. Превозвачите настояват  обществените поръчки за превози в общините да се контролират . Те заявяват, че неефективните транспортни схеми ощетяват, както тях, така и пътниците заради завишения брой курсове, при реална липса на пътникопоток и финансиране. Превозвачите ще сезират главния прокурор Сотир Цацаров за възлагането на обществен превоз в Търговище на цена 0,01 лв. От бранша съобщиха, че в 140 малки населени места в страната няма автобусни превози. Превозвачите предлагат  тол системата за автобусите да отпадне и да останат винетките . Те изтъкнаха, че 4 месеца преди стартирането на системата, все още не е ясно колко ще им струва, и как сумата ще се отрази на цената на билетите. Браншът не изключват варианта, ако исканията им не бъдат чути, да се стигне до увеличение на цените на билетите. По-късно от МРРБ заявиха, че екип на Световната банка разработва варианти за тарифиране, които предстои да бъдат предложени за публично обсъждане. Министерството заяви готовността си да обсъди предложенията на превозвачите и да се срещне с тях.  \r\nБиляна ИВАНОВА", "date": "2019.01.16", "title": "Автобусните превозвачи излизат на протест, ако проблемите в бранша не бъдат решени (ОБЗОР)"}
{"url": "http://www.focus-news.net/news/2019/01/16/2612960/dha-golyam-pozhar-v-mebelna-fabrika-v-ankara-zaginali-sa-petima-siriyski-rabotnitsi.html", "text": "Голям пожар избухна тази вечер към 18.00 часа в четириетажна мебелна фабрика в турската столица Анкара, предаде информационната агенция  ДХА . На мястото на пожара, който вече е под контрол, пристигна заместник-министърът на вътрешните работи Мехмет Ерсой. По негови думи при пожара са се задушили и загинали петима сирийски работници. Установена е самоличността на трима от тях, идентификацията на останалите двама продължава. Сирийските работници са изработвали мека мебел, посочва още ДХА.  Георги Димов", "date": "2019.01.16", "title": "ДХА: Голям пожар в мебелна фабрика в Анкара – загинали са петима сирийски работници"}
{"url": "http://www.focus-news.net/news/2019/01/16/2612961/plovdiv-mazh-e-postradal-pri-katastrofa-na-patya-plovdiv-karlovo-dvizhenieto-e-zatrudneno.html", "text": "Мъж е пострадал при катастрофа на пътя Пловдив-Карлово, преди град Баня. Това съобщи за  Радио „Фокус“ – Пловдив  говорителят на Областната дирекция на МВР. Сигналът за инцидента е подаден около 19.30 часа. Пикап „Опел“ се е блъснал в мантинела, пострадал е водачът, който е пътувал сам в колата. Движението се отклонява през селата Войнягово и Марино поле.  \r\nТони МИХАЙЛОВ", "date": "2019.01.16", "title": "Пловдив: Мъж е пострадал при катастрофа на пътя Пловдив-Карлово, движението е затруднено"}
{"url": "http://www.focus-news.net/news/2019/01/16/2612959/banka-dck-ofitsialno-e-sobstvenik-na-ecppecban-obzor.html", "text": "Банка ОПТ, coбcтвeниĸ нa бaнĸa ДCK в Бългapия, oĸoнчaтeлнo пpиĸлючи финaнcoвaтa cдeлĸa пo пpидoбивaнeтo нa бългapcĸитe aĸтиви нa Ѕосіеtе Gеnеrаlе в Бългapия. Дoгoвopът зa пpидoбивaнeтo бe пoдпиcaн нa 1 aвгycт 2018 г., a в cpeдaтa нa нoeмвpи и дeĸeмвpи минaлaтa гoдинa БHБ и KЗK дaдoxa cвoeтo paзpeшeниe зa cдeлĸaтa. По този начин ДCK вeчe пpитeжaвa 99,74% oт \"Cocиeтe Жeнepaл Eĸcпpecбaнĸ\" и дpyгитe мecтни дpyжecтвa. С пазарен дял от приблизително 6.4% „Сосиете Женерал Експресбанк“ е 7-ата по големина банка на българския банков пазар и като универсална банка е активна както в сегмента банкиране на дребно, така и в бизнес сегмента. В резултат на придобиването ѝ Група ОТП ще засили още повече пазарната си позиция в България.  \r\nНа пресконференция председателят на УС и главен изпълнителен директор на Банка ОТП Шандор Чани обясни, че банка ДСК ще продължи да осигурява качествено всички услуги и след обединението ѝ с Експресбанк и че всички клиенти ще бъдат доволни. „Горди сме, че през 2008 г. в цяла Европа имаше финансова криза, но ОТП работеше така, че не ни беше необходим никакъв допълнителен капитал. ОТП е една консервативна банка, която няма скелети в гардероба. Понастоящем Банка ОТП е в 9 страни и е сигурно, че ще влезем и в още 3. И мога да кажа, че навсякъде нашите банки работят както трябва. Капиталът ни е 50 млрд. евро и на базата на отчетите печалбата ни надвишава 1 млрд. евро. Ние сме единствената банка, чийто курс в борсата надхвърля курса преди 2008 г., и ако гледаме балансовата стойност към борсовата стойност – много европейски банки работят с много по-слаби резултати. Имаме над 18 млн. клиенти в региона с 4 хиляди банкомата и 36 хиляди служители“, каза още Чани. Според него банковите услуги в България са на западноевропейско ниво. \r\nПредседателят на УС и главен изпълнителен директор на Банка ДСК Виолина Маринова коментира, че сливането на ДСК и Експресбанк ще има голям положителен ефект за банковия сектор в България. „От 2003 г. ДСК е в семейството на Банка ОТП, а днес и Експресбанк се присъединява. Това са две банки, които са стабилни и ще допринесат за банковия сектор в България чрез подобряване на услугите. Ние като ръководство на банката поемаме ангажимент да осигурим плавен процес на интеграция и да уведомяваме нашите клиенти за ключовите промени при сливането. На този етап за клиентите няма да има промяна – двете банки ще функционират като самостоятелни юридически субекти“, каза още Маринова и обясни, че новото име на Експресбанк ще бъде Експресбанк ОТП Груп. \r\nПредседателят на Надзорния съвет на Банка ДСК и главен стратегически и финансов директор на Банка ОТП Ласло Бенчик обясни, че унгарската ОТП е увеличила капитала на ДСК във връзка със закупуването на Експресбанк, но по думите му това не засяга дивидентите и разпределението на печалбата. “ОТП не живее само с дивидентите от дъщерните банки и има капитала, който ѝ е необходим за здравословна дейност. ОТП е много силна от гледна точка на капитал – имаме резерв от над 8 млрд. евро, така че той може да се използва както за ликвидност, така и за капитал“, заяви Бенчик и обясни, че в момента не се планира купуване на други банки в България. Той посочи още, че основната цел на ОТП сега е плавното приключване на интеграционния процес по придобиването на Експресбанк от ДСК, който ще приключи през 2020 г. \r\nЦветилена СИМЕОНОВА", "date": "2019.01.16", "title": "Банка ДCK официално е собственик на Eĸcпpecбaнĸ (ОБЗОР)"}
{"url": "http://www.focus-news.net/news/2019/01/16/2612957/magdalena-miltenova-bssit-osnovniyat-problem-na-transportniya-bransh-sa-nereglamentiranite-prevozi.html", "text": "Основните проблеми на транспортния бранш, които преляха чашата, са нерегламентираните превози и масовото неспазване от общините на Закона за автомобилните превози , Закона за обществените поръчки и Закона за концесиите. Това каза в обзорното предаване на  Радио „Фокус\"  „Това е България“ председателят на Конфедерацията на автобусните превозвачи Магдалена Милтенова по повод причините автобусните превозвачи да излязат на протест. Тя уточни, че нерегламентираните превози не внасят в хазната и 1 лев, но от там изтичат милиони годишно. Милтенова даде като пример за липса на диалог с общините и нарушение на Закона за обществените поръчки община Търговище, където цената за билет за една от автобусните линии е една стотинка: „Чашата преля заради нерегламентирания превоз на пътници и това, което се случи в Търговище. Защото не може цената на билета да е една стотинка. Дори в комунистическо време цената на билета беше 6 стотинки. Това, което се случва в момента, е абсурдно, ние сме в пазарна икономика и не може една община да източва държавния бюджет. Къде са отговорните за това институции? Това, което се случва, е подигравка с нашия труд. Хиляди хора остават на улицата без работа, защото цена от 1 ст. за билет няма кой да даде. Компенсацията, която ни се предоставя, трябва да покрие нашите загуби, но при пазарни условия. Това е източване на държавен бюджет, за което ние ще уведомим Главната прокуратурата и съответните институции.“ Магдалена Милтенова каза още, че при приемането на пакета „Мобилност 2“ на ЕС секторът окончателно се обрича на фалит, защото когато българските превозвачи участват в дадена обществена поръчка, те трябва да спазват хиляди изисквания по българското законодателство и не са конкурентно способни на европейските фирми от гледна точка на финансовия пазар в България и от гледна точка на техниката, с която разполагат българските превозвачи. \r\nЦоня СЪБЧЕВА", "date": "2019.01.16", "title": "Магдалена Милтенова, БССИТ: Основният проблем на транспортния бранш са нерегламентираните превози"}
{"url": "http://www.focus-news.net/news/2019/01/16/2612962/gen-kircho-kirov-makedoniya-shte-bade-prieta-v-nato-no-chlenstvoto-na-kosovo-v-aliansa-shte-pochaka.html", "text": "Македония ще бъде приета в НАТО, но членството на Косово в Алианса ще почака. Това прогнозира за обзорното предаване „Това е България“ на  Радио „Фокус“  ген. Кирчо Киров, началник на разузнавателната служба в периода 2002-2012 г. По думите му промяната на името на Македония бе едно от условията за разчистването на пътя й към Северноатлантическия договор. Що се отнася до Косово, ген. Киров обясни, че партньорите от САЩ, ЕС и НАТО ще задържат на изчакване членството на младата балканска държава в Алианса. \r\n„Прибързаното приемане на Косово в НАТО би могло да създаде нови елементи на напрежение, особено със Сърбия. Тези елементи биха рефлектирали като скачени съдове и в Република Сръбска. Русия болезнено приема подобни ходове. РФ ще се стреми да запази Република Сръбска като един от лостовете и факторите за влияние в региона, в частност в Босна и Херцеговина, за да подържа среда, в която Република Сръбска ще се явява една от причините БиХ като цяло, като недобре структурирано държавно образувание, да поеме по пътя към НАТО“, обясни още генералът. \r\nПо думите на ген. Киров Косово ще изчака за членство в Алианса, за да се види каква ще е реакцията на Русия след приемането на Македония в НАТО. Така или иначе Прищина върви по този път и в бъдеще тя ще стане член на Северноатлантическия договор, обобщи ген. Кирчо Киров.  \r\nЦоня Събчева", "date": "2019.01.16", "title": "Ген. Кирчо Киров: Македония ще бъде приета в НАТО, но членството на Косово в Алианса ще почака"}
{"url": "http://www.focus-news.net/news/2019/01/16/2612963/sofiya-mlada-zhena-e-bila-ubita-v-stolichniya-kvartal-banishora.html", "text": "Млада жена е била убита в столичния квартал \"Банишора\" тази вечер, предава  БНР . Жертвата е на 23 години. Извършителят, на 26, е направил опит да се самоубие. Мотивите за престъплението са неизяснени до момента.", "date": "2019.01.16", "title": "София: Млада жена е била убита в столичния квартал \"Банишора\""}
{"url": "http://www.focus-news.net/news/2019/01/16/2612955/vasilis-leventis-sayuz-na-tsentristite-prespanskoto-sporazumenie-i-ratifikatsiyata-mu-shte-badat-otmeneni.html", "text": "В навечерието на вота на доверие към правителството на премиера Алексис Ципрас, председартелят на партията „Съюз на центристите“ Василис Левентис увери, че Преспанското споразумение и ратификацията му ще бъдат отменени, съобщава електронното издание на атинския вестник  To Vima .  \r\n„Какво може да направи мнозинството, какво може да направи един гражданин, когато види, че парламентът се опитва да ратифицира споразумение, срещу което са  70% от хората? Мислите, че ще бъдете победители, ако утвърдите сделката? Щяхте да бъдете такива, ако бяхте отишли при хората и ги бяхте опознали. Налагането на мнението ви на хората не е демокрация\", заяви Левентис в рамките на дебата в парламента преди гласуването на вота на доверие.  Тереза Герова", "date": "2019.01.16", "title": "Василис Левентис, „Съюз на центристите“: Преспанското споразумение и ратификацията му ще бъдат отменени"}
{"url": "http://www.focus-news.net/news/2019/01/16/2612964/veliko-tarnovo-kampaniya-v-podkrepa-na-siratsite-v-balgariya-realiziraha-uchenitsi-ot-svishtov.html", "text": "Кампания в подкрепа на сираците в България реализираха ученици от Свищов. Инициативата е на Ученическия съвет при СУ „Димитър Благоев“, като в рамките й младежите са набирали дрехи и обувки за децата в общежитието към Обединено училище „Христо Ботев“ – село Мечка, община Плевен. Това поясниха за  Радио „Фокус“ – Велико Търново  от учебното заведение. Преди броени дни те са занесли всичко дарено, а сред предметите е имало и играчки, книжки и раници. Изборът на социална институция е станал, след като председателят на Сдружението на сираците у нас Слави Михайлов  е заявил нуждата на децата. В общежитието към ОУ „Христо Ботев“ има настанени 20 деца от социално слаби семейства, а общият брой на всички деца от социално слаби семейства, сираци и полусираци в училището е 140. \r\nЛуиза ТРАНЧЕВА", "date": "2019.01.16", "title": "Велико Търново: Кампания в подкрепа на сираците в България реализираха ученици от Свищов"}
{"url": "http://www.focus-news.net/news/2019/01/16/2612980/novi-list-harvatiya-prihodite-ot-turizam-nadvishavat-10-miliarda-evro-turisticheskiyat-oborot-generira-169-ot-bvp-na-harvatiya.html", "text": "Хърватия не само е регистрирала най-голям принос на туризма към БВП на страната, сред 17 сравнявани страни, но е и единствената с над 10%.  \r\nРазходите, напраени от туристи в Хърватия, са надхвърлили 10 милиарда евро, което е 10,4 милиарда евро, и успоредно с това се е увеличил делът на туризма в БВП на Хърватия. \r\nДанните са публикувани от Сателитните сметки за туризъм на Хърватия за 2016 г. Те бяха представени от министъра на туризма Гари Капели, директора на Държавната статистическа служба Марко Кристоф, директора на Института по туризъм Дамир Крешич и от ръководителя на проекта по проучване на сателитния туристически туризъм в Института по туризъм Невен Ивадич.  \r\nСпоред тази методология най-печелившите са доходите от туризъм, както и връзката между туризма и други отрасли на икономиката.  \r\nПрез 2014 г. за последен път е правен анализ по този начин, когато са направени сателитни сметки за хърватския туризъм, разходите за него възлизат на 8,58 милиарда евро, а според Стратегията за развитие на туризма през следващата година, която е ключова, трябва да стигнат до 14 милиарда евро.  \r\nСпоред представения анализ вътрешното потребление на туризма (чуждестранен и местен) достигна 10.4 млрд. евро през 2016 г., а установеното ниво на потребление води до създаване на вътрешна допълнителна стойност, която прави 10.9% от брутната добавена стойност на туризма и 11.4% от БВП на туризма от  общия БВП на хърватската икономика. На базата на модела „вход - изход“ беше установено, че туризмът директно и индиректно генерира тези 16.9% от брутната добавена стойност на Хърватия.  \r\nВ хърватската общественост често се съобщава факта, че хърватският туризъм генерира над 20% от брутния вътрешен продукт, но това е показател, който всъщност говори за съотношението на туристическите разходи и БВП, а не доколко директно се насърчава създаването на добавена стойност, предава Радио „Фокус“ в рубриката „Балкански туристически часовник“.   \r\n„В този смисъл е съвсем ясно, че докато туризмът е един от основните двигатели на икономическата активност в Хърватия като отражение на специфичната зависимост на Хърватия от туризма, такова силно въздействие върху икономиката все още не предизвиква „тревога“, коментира министърът, като посочи, че туризмът е двигателят на икономиката в Хърватия, но също така и в много страни в Европа и света, което най-добре се вижда от факта, че секторът представлява 10% от световния БВП.  \r\n„С този проект искахме да получим по-широка картина на въздействието и значението на туризма за цялата хърватска икономика и всички сектори, с които е свързан той. През 2016 г. външният и вътрешният туризъм достигнаха 10,4 млрд. евро, т.е. туризмът възлиза на 11,4% от БВП в общия БВП на хърватската икономика, което ясно показва значението му. Тези резултати са в съответствие с предишните ни оценки и ние ще насочим всички наши настоящи и бъдещи дейности, за да постигнем поставената ни цел, или да постигнем над 14 милиарда евро приходи от туризъм до 2020 г.“, добави Капели.   \r\nСпоред предположенията Хърватия има най-голям принос на туризма към БВП от 17 страни, с които се прави сравнението, и единствената, надвишаващ 10%. Приносът на туризма към италианския БВП например е 6%, испанския – 6,6%, австрийския - около 3%, и португалския възлиза на по-малко от 7%.", "date": "2019.01.16", "title": "„Нови лист“ (Хърватия): Приходите от туризъм надвишават 10 милиарда евро: туристическият оборот генерира 16,9% от БВП на Хърватия"}
{"url": "http://www.focus-news.net/news/2019/01/16/2612958/dzhumhuriet-erdogan-za-napadenieto-v-manbidzh-mozhe-da-ima-vrazka-s-izteglyaneto-na-sasht-ot-siriya.html", "text": "Президентът на Турция Реджеп Тайип Ердоган заяви, че днешното нападение на ДАЕШ  срещу военни от САЩ в град Манбидж, може да преследва целта да окаже влияние върху решението на Вашингтон да се изтегли от Сирия, информира електронното издание на вестник  „Джумхуриет” . При атаката загинаха 20 души, сред които и петима американски военни. „Достигналите до нас сведения сочат, че има 20 загинали, петима от тях са американски военни. ДАЕШ е поел отговорност за нападението. Като отчитам решителността на г-н Доналд Тръмп, аз не очаквам той да направи обратен завой поради подобни терористични действия. Защото отстъплението ще означава този път победа за ДАЕШ. Ние ще направим точно обратното – ще продължим борбата си с ДАЕШ, включително и нашата страна. Защото ние ще приключим с ДАЕШ на тази територия. По същия начин ще се справим и с останалите терористични организации.”, посочва още Ердоган, цитиран от „Джумхуриет”.  Георги Димов", "date": "2019.01.16", "title": "„Джумхуриет”: Ердоган за нападението в Манбидж: Може да има връзка с изтеглянето на САЩ от Сирия"}
{"url": "http://www.focus-news.net/news/2019/01/16/2612981/mlada-zhena-e-namerena-martva-v-stolichniya-kvartal-banishora-obzor.html", "text": "Млада жена е намерена мъртва в столичния квартал „Банишора“. От пресцентъра на МВР информираха, че се изясняват обстоятелствата около смъртта й. Сигнал за инцидента е получен на 16 януари около 18.00 часа. Екипи на СДВР, пожарната служба и Бърза помощ незабавно са се насочили към адреса. По първоначални данни е възникнал скандал между 25-годишна жена и 23-годишен мъж в жилището им.  \r\nГоворителят на Центъра за спешна медицинска помощ (ЦСМП) – София Катя Сунгарска обясни, че екипът им заварва 25-годишната жена мъртва от няколко часа, а младият мъж до нея не си е спомнял нищо. Тя уточни, че линейката е успяла да стигне на 6-ата минута до мястото на инцидента. „Оказва се, че вратата е много тежка, масивна-метална, не са успели да я разбият, наложило се е да се извика пожарна, която доста дълго време е рязала вратата“, обясни тя, като изтъкна, че по тялото на младата жена е имало синини и видими наранявания. 23-годишният мъж, който е бил е помещението, е заявил, че не си спомня нищо от случилото се. Предната вечер консумирал уиски, а в деня на инцидента пил хапчета. От Спешната помощ са го закарали в токсикологията в „Пирогов“.  \r\nНа мястото на инцидента се извършва оглед. По случая е образувано досъдебно производство.  \r\nДаяна ДЮЛГЕРОВА", "date": "2019.01.16", "title": "Млада жена е намерена мъртва в столичния квартал „Банишора“ (ОБЗОР)"}
{"url": "http://www.focus-news.net/news/2019/01/16/2612987/eadaily-rusiya-spored-voennoto-razuznavane-na-sasht-kitayskata-armiya-ukrepva-raste-samouverenostta-y.html", "text": "Въоръжените сили на Китайската народна република (КНР) в близко бъдеще ще притежават най-съвременните нападателни и отбранителни системи, съобщава руското англоезично издание  EADaily . Втората икономика в света стигна до това ниво благодарение на „бурната си модернизация в последните години“. Стратегическа цел на този възход е качественото подобряване на боеспособността на китайската армия и обединяването на Тайван с КНР. За това пише докладът на Разузнавателното управление на Министерството на отбраната (РУМО)на САЩ. Той беше публикуван на 15 януари.   \r\nПо данни на американското разузнаване, плановете на континентален Китай за обединяване с Тайван, както и продължаващото напрежение в в Южно-Китайско море, са принудили Пекин да разработи нападателни и отбранителни системи, които ще позволят да се неутрализират действията на „външните сили“ в района.   \r\nРазходите за отбрана на КНР в 2018 година надхвърлят 200 милиарда щатски долара, което е три пъти повече в сравнение с 2002 година.  \r\nОтбранителния бюджет на САЩ надвишава 700 млрд щатски долара, но значителна част от него се насочва към научни изследвания. В същото време КНР спестява от военни разработки, като копира чужди технологии, които закупува, но получава и по незаконни пътища, отбелязват аналитиците на РУМО. \r\nКакто отбелязва генерал лейтенант Робърт Ашли, ръководител на РУМО, «Китай пренасочва финансиране и усилия към това на всяка цена да получи (военните) технологии. Вътрешните закони принуждават чуждестранните партньори в съвместните с китайците предприятия да споделят своите технологии, за да получат достъп до китайския пазар“. \r\nПо данни на военното разузнаване на САЩ, Народната освободителна армия на Китай (НОАК) сега има на разположение крилати ракети, които могат да се изстрелват от въздушни и морски платформи. Те са способни да поразяват цели на разстояния от хиляди километри от базата си.  Пекин създаде антикорабни ракети, които са предназначени да нанасят удари по самолетоносачи.    Ивелина Ватова", "date": "2019.01.16", "title": "EADaily (Русия): Според военното разузнаване на САЩ китайската армия укрепва, расте „самоувереността“ й"}
{"url": "http://www.focus-news.net/news/2019/01/16/2612982/pazardzhik-v-sila-e-noviyat-vid-mesechna-finansova-podkrepa-za-horata-s-trayni-uvrezhdaniya.html", "text": "Новият вид месечна финансова подкрепа за хората с трайни увреждания е в сила от началото на 2019 година, съобщиха от  Регионална дирекция „Социално подпомагане“ – Пазарджик . За хората със степен на увреждане от 50 до 70,99% месечната финансова подкрепа ще е 7% от линията на бедност или 24,36 лв. за 2019 г. За хората със степен на увреждане от 71 до 90% нейният размер ще е 15% от линията на бедност или 52,20 лв. За хората със степен на увреждане над 90% финансовата подкрепа ще е 25% от линията на бедност или 87 лв. За хората с над 90% степен на увреждане с определена чужда помощ, които получават пенсия за инвалидност поради общо заболяване или поради трудова злополука или професионална болест новата помощ ще е равна на 30% от линията на бедност или 104,40 лв. Най-висок размер на финансова подкрепа ще получават хората с над 90% степен на увреждане с определена чужда помощ, които получават социална пенсия за инвалидност. За тази група новият вид месечна помощ през 2019 г. ще е 57% от линията на бедност, което прави 198,36 лв. Предвидената в Закона за хората с увреждания трансформация на социалните пенсии за инвалидност, изплащани към друг вид пенсия от Националния осигурителен институт (НОИ) в размер на 25 на сто, в месечна финансова подкрепа. Прекратените по този ред пенсии стават част от новата месечна финансова подкрепа, която от 2019 г. ще се плаща от АСП, като размерът ѝ не може да бъде по-нисък от размера на прекратената социална пенсия. Прекратяването не засяга социалните пенсии за инвалидност, които се изплащат като самостоятелна пенсия на лицата. Хората, които към момента получават месечна добавка за социална интеграция, ще получават новата финансова подкрепа, без да е необходимо да подават нови заявления в дирекция „Социално подпомагане“ (ДСП). Лицата, които са получавали прекратената от 01.01.2019 г. социална пенсия за инвалидност, изплащана към друг вид пенсия, но не получават месечна добавка за социална интеграция, ще трябва да подадат заявление в ДСП по настоящия си адрес не по-късно от 31 март 2019 г., за да им бъде отпусната новата месечна финансова подкрепа, считано от 1 януари 2019 г.", "date": "2019.01.16", "title": "Пазарджик: В сила е новият вид месечна финансова подкрепа за хората с трайни увреждания"}
{"url": "http://www.focus-news.net/news/2019/01/16/2612956/parlamentat-dade-zelena-svetlina-za-pregovori-za-f-16-obzor.html", "text": "Парламентът възложи на правителството да преговаря със САЩ за закупуване на F-16. „За“ проекта за решение гласуваха 131 народни представители, „против“ – 84 и „въздържали се“ - 0, с което предложението бе прието. По предложение на БСП бе прегласувано, като при повторното гласуване „за“ проекта за решение гласуваха 130 депутати, „въздържали се“ – 0 и „против“ - 84. Освен преговори, парламентът възложи на Министерския съвет да подготви проект на международен договор с правителството на САЩ. Проекторешението предвижда министър-председателят да създаде организация за преговорен екип за подготовка на проекта за международен договор. В предложението изрично е посочено, че при изготвянето на проекта за договор от българска страна задължително в преговорния екип трябва да участват министрите на отбраната, на икономиката, на външните работи и на финансите. Като точка от предложението е и проектът за международен договор да може да се отклонява от задължителните изисквания, посочени в Актуализирания проект за инвестиционен разход за придобиване на нов тип боен самолет, приет с предходно решение на Народното събрание.  \r\nДокладът за избор на нов многоцелеви изтребител за Военновъздушните сили бе внесен в края на миналата година в Министерския съвет от министъра на отбраната Красимир Каракачанов и от министъра на икономиката Емил Караниколов. Документът е изработен от междуведомствената експертна комисия и политико-военната група за избор на нов изтребител. Парламентът отхвърли и предложението на лидера на \"Атака\" Волен Сидеров страната ни да преговаря с всички държави, които имат интерес и с Руската федерация, както и ако се стигне до сделка между САЩ и България за F-16, самолетът да бъде предоставен безвъзмездно. \r\nПреди да бъде взето това решение в парламента се проведе близо 4-часов дебат по темата.  \r\nПървоначално от БСП поискаха премиерът Бойко Борисов да присъства в зала, а ГЕРБ отговориха на това като настояха и президентът Румен Радев като върховен главнокомандващ също да дойде за разискванията. Дори се стигна до 30-минутна почивка, но до пристигането на премиер и президент не се стигна.  \r\nВ рамките на дебата  председателят на ПГ на ГЕРБ Цветан Цветанов  заяви, че цени качествата на летеца Румен Радев, който дава експертиза, че най-доброто е F-16. Цветанов обясни, че има промяна, когато Румен Радев е политик и е номиниран от една политическа сила и има обвързаности с нея. „Днес българският парламент трябва да вземе важно стратегическо и политическо решение“, каза Цветанов. Председателят на ПГ на ГЕРБ посочи, че 10 са държавите-членки на НАТО в ЕС, закупили F-16, а само 2 „Грипен“. Цветанов обърна внимание, че няма никакъв скрит разход от страна на САЩ, а при друго решение за сделка ще трябва да гадаем за допълнителния разход. Цветанов припомни, че когато през юни 2018 г. българският парламент гласува инвестиционния разход за закупуване на нов тип боен самолет и даването на мандат на правителството за преговори, това е било подкрепено от всички парламентарни групи без „Воля“. „Никой не знаеше кой ще е изборът, който ще предложи работната група“, посочи Цветанов и добави, че тук вече остават въпросителните за това дали някой не е защитавал други интереси. „Президентът Радев проявяваше голям интерес за всички процедури, които течаха последните няколко седмици, когато той направи призив за радиомълчание, но той искаше да има цялата информация за работната група“, поясни Цветанов. Председателят на Комисията по отбрана и депутат от ГЕРБ ген. Константин Попов  поясни, че ако се говори национално отговорно и се поемат обещания към армията и ВВС, ще трябва да се подкрепи предложението за преговори за F-16. „Пакетът, който ни се предлага от САЩ, превръща самолета във високотехнологична бойна система с възможности за сериозна защита“, поясни ген. Константин Попов. По думите му преимуществото на това предложение, което трябва да се гласува, е че ще продължи модернизацията на ВВС. \r\nСред партиите от коалицията „Обединени патриоти“ мненията за новия самолет бяха разнопосочни.   Председателят на ПГ на „Обединени патриоти“ и лидер на Атака Волен Сидеров  предложи страната ни да преговаря с всички държави, които имат интерес и с Руската федерация, както и ако се стигне до сделка между САЩ и България за F 16, самолетът да бъде предоставен безвъзмездно, което бе отхвърлено от пленарна зала. По думите на Сидеров, ако се приеме решението, както сега е представено, политиците се фиксират, ограничават и предрешават вече една сделка, която не се знае дали е добра. „Има един фолклорен израз, че в България всички разбират от политика и от футбол“, коментира той и уточни, че всички разбират и от самолети.  Лидерът на НФСБ Валери Симеонов  заяви, че депутатите му категорично ще гласуват против решението, тъй като то по никакъв начин няма да обезпечи суверенитета на българското въздушно пространство. По думите му единственият начин за защита на нашето въздушно пространство е чрез ракетни бази. Симеонов коментира, че другата причина да не подкрепят предложението е, че се нарушава парламентаризмът на страната и тя вече се превръща в нещо доста по-различно от парламентарна република. Според него е явно желанието е да се извърши политически пирует и да се прехвърли отговорността към Народното събрание. „Когато се изопачават първоначалните условия в полза на един от участниците, това е позорно, унизително“, допълни той. Симеонов заяви, че не трябва да се нарушават цената, техническите параметри на инвестиционното предложение. \r\nОт своя страна  заместник-председателят на ВМРО Милен Михов  коментира, че ако се обяви нова процедура за избор на боен самолет, след година и половина пак ще обсъжда същото и ще се изхарчат много народни пари за поддръжка на старата авиация. „Със сигурност това ще доведе до две неща. След година и половина ще бъдем пак тук и ще обсъждаме същото и второто ще изхарчим много народни пари за поддръжка на старата авиация“, заяви още Михов. Той обясни, че страната ни е добър партньор на НАТО. Лидерът на БСП Корнелия Нинова  обърна внимание, че стратегическото за България решение за F- 16 ще се вземе от ГЕРБ, ДПС и ВМРО. Тя зададе дали това прилича на нова управленска коалиция. „Уважаеми български граждани, днес наистина е важен ден за България. Рядко в парламента се взимат такива стратегически решения с дългосрочен резултат. Гласуването изглежда е вече предрешено. Вероятно това решение ще мине. По начина, по който българското правителство проведе тази процедура, убедена съм, злепостави американските ни партньори от САЩ. Второ, злепостави България пред европейските ни партньори, като отказа разговори с държави-членки на ЕС, европейски фирми за продължаване на тази процедура. Трето, може би най-важното – без да знаем с колко надхвърля решението на НС“, допълни Нинова. По думите ѝ това взема неопределено количество пари от всички български данъкоплатци в разрез с решението на парламента. „Тази процедура и това решение добави допълнително вода в мелницата на междуинституционалната война \"управляващи – президентска институция\". Четвърто за държавността – тежък удар, след като изпълнителната власт кара законодателната да ѝ даде правомощия да не изпълнява законите на България“, каза Нинова.  Председателят на ДПС Мустафа Карадайъ  заяви, че категорично подкрепя  решението и групата му ще гласува „за“. По думите му, когато става въпрос за национална сигурност, няма място за популизъм. „Когато се говори по темата, не трябва да има популизъм. Говорим за купуване на сигурност, не за купуване на техника“, посочи Карадайъ.  \r\nОт  „Воля“  упрекнаха политиците, че  „никой не го е еня за интересите на българските граждани“. От партията обявиха, че ще инициират референдум за F-16. \r\nОт  висшето военно ръководство  потвърдиха необходимостта от придобиване на нов боен самолет за българските ВВС. Вицепремиерът и министър на отбраната Красимир Каракачанов  посочи, че ако закупим F-16, ще имаме най-модерния самолет от всички балкански държави. По думите му разходите по проекта за инвестиционен разход за изтребители са в рамките на плана за 2% от БВП, те не са допълнително от бюджета за пенсии, образование, здравеопазване. Каракачанов подчерта, че това е лъжа, и трябва да бъде чуто ясно.  „Категорично съм против нов конкурс, защото ще обречем ВВС на никакво решение“, подчерта военният министър. „Ние предложихме избиране на един от партньорите и започване на преговори“, каза той. „Решението за F-16 е с изтребители и оборудване, един договор с една страна, така не си зависим от трета страна“, посочи Красимир Каракачанов. \r\nПред журналисти той допълни, че първата среща за F-16 със САЩ ще бъде на 14 февруари в Брюксел. \r\nМеждувременно и  председателят на АБВ Румен Петков  излезе с позиция в деня на гласуването на проекторешението. Той се обърна към народнитепредставители и заяви, че това е денят, в който всеки от тях ще се постави или в услуга на чужди интереси, или в защита на българската държава и парламент, който има плачевно доверие сред нашите сънародници. „Заявявам, че АБВ държи веднага след гласуването, ако то бъде утвърдително, да бъдат извадени поименно тези, които го подкрепят, за да са ясни имената на предателите, на тези, които загробват военновъздушните ни сили и на тези, които са готови да слугуват временно на всички“, заявява още Румен Петков.  \r\nРешението на българския парламент беше приветствано от  посолството на САЩ в България и от фирмата-производител Lockheed Martin.  \"Очакваме да продължим да укрепваме стратегическото си партньорство с България, нашият съюзник в НАТО\", посочват от американското посолство. От Lockheed Martin отчетоха, че изтребителите F-16 отговарят напълно на отбранителните нужди на България и НАТО. \r\nДеница КИТАНОВА", "date": "2019.01.16", "title": "Парламентът даде зелена светлина за преговори за F-16 (ОБЗОР)"}
{"url": "http://www.focus-news.net/news/2019/01/16/2612983/kathimerini-liderat-na-anel-obvini-bivshi-deputati-za-sdelka-za-da-zapazyat-ministerskite-si-postove.html", "text": "Панос Каменос, лидер на АНЕЛ (партия „Независими гърци“) обвини бивши партийни депутати за сделка, която са постигнали, да осигурят подкрепа за правителството във вота на недоверие, като им се гарантират позиции в кабинета. Това е направил в реч пред парламента по време на дебатите в сряда, съобщава електронното издание на гръцкия всекидневник  Kathimerini .  \r\n“Те избраха министерски кресла срещу вот на доверие“, е заявил той пред законодателите и е добавил, че той ще гласува срещу правителството.   \r\nКаменос напусна миналата седмица управляващата коалиция. Той каза, че премиерът Алексис Ципрас му е съобщил, че Договорът от Преспа, който бе подписан между Атина и Скопие, ще бъде внесен в гръцкия парламент след изборите.   \r\n“От споразумението, което постигнахме с министър председателя, е ясно, че не сме се договорили за решение, което би могло да включва и понятието Македония“, заяви Каменос.  Ивелина Ватова", "date": "2019.01.16", "title": "Kathimerini: Лидерът на АНЕЛ обвини бивши депутати за сделка, за да запазят министерските си постове"}
{"url": "http://www.focus-news.net/news/2019/01/16/2612988/kathimerini-tsipras-specheli-vota-na-doverie-ot-parlamenta.html", "text": "Министър-председателят на Гърция Алексис Ципрас спечели вота на доверие, което ще проправи пътя за ратифициране на Преспанското споразумение за новото име на Македония, съобщава електронното издание на водещия атински ежедневник  Kathimerini . \r\nЦипрас спечели подкрепата на 151 депутати в 300-местния парламент в Атина, оправдавайки прогнозите на анализаторите.  \r\nГръцкият премиер инициира вота на доверие в неделя, след като неговият коалиционен партньор Панос Каменос от \"Независими гърци\" подаде оставка в знак на протест срещу споразумението за новото име на Македония.", "date": "2019.01.16", "title": "Kathimerini: Ципрас спечели вота на доверие от парламента"}
{"url": "http://www.focus-news.net/news/2019/01/16/2612985/kathimerini-aleksis-tsipras-planira-poseshtenie-v-turtsiya-v-nachaloto-na-fevruari.html", "text": "Министър-председателят на Гърция Алексис Ципрас планира да посети Турция в началото на следващия месец, съобщава електронното издание на водещия атински ежедневник  Kathimerini . \r\nИнформацията е разпространена от телевизия  Skai . която се позовава на представител на турския президент Реджеп Тайип Ердоган. \r\nСпоред доклада точната дата на пътуването не е определена. Източниците разкриват, че гръцкият премиер ще посети Истанбул и вероятно още един град в Турция. Визитата на Ципрас ще се проведе на фона на напрегнатите отношения между Атина и Анкара, подчертават от редакцията. \r\nДруги подробности не се съобщават към момента.", "date": "2019.01.16", "title": "Kathimerini: Алексис Ципрас планира посещение в Турция в началото на февруари"}
{"url": "http://www.focus-news.net/news/2019/01/16/2612990/greek-reporter-gartsiya-tsipras-otselya-sled-vota-na-doverie.html", "text": "Гръцките депутати дадоха гласа си в подкрепа на Алексис Ципрас и неговото правителство в сряда вечерта, съобщава гръцката англоезична медия  Greek Reporter .   \r\nПремиерът оцеля след вота на доверие, гласуван късно вечерта. 151 депутати са казали „ДА“ срещу 148 гласували с „НЕ“.  \r\nВ неделя Ципрас се обърна към парламентаристите за вот на доверие, след като неговият младши партньор, партията АНЕЛ, напусна коалицията и изправи страната пред нов хаос и разпространи спекулации за вероятни предсрочни избори.  \r\nВ пламенна реч пред Парламента във вторник премиерът Ципрас призова за възстановяване на доверието, като припомни, че неговата администрация е извадила страната от международните задължения и продължава да работи в тази насока.   \r\nКирякос Мицотакис, лидерът на консерваторите от партия „Нова демокрация“, която има голяма преднина пред СИРИЗА в проучванията на общественото мнение, заяви, че разпадът на управляващата коалиция е „инсцениран развод“, чрез който се опитват да задържат това правителство във властта. Той заяви, че вотът на доверие трябва да даде гръцкият народ  при избори „тук и сега“. \r\nЦипрас настоява правителството му, което е в малцинство, да остане на власт до октомври, когато приключва четиригодишния му мандат.   \r\nАнализаторите вярват, обаче, че той ще обяви по-рано общи избори. Те подчертават трудностите, пред които се изправя едно правителство на малцинството и евентуално негативно влияние, което подобно управление може да окаже върху финансовите пазари.      Ивелина Ватова", "date": "2019.01.16", "title": "Greek Reporter (Гърция): Ципрас оцеля след вота на доверие"}
{"url": "http://www.focus-news.net/news/2019/01/16/2612989/ana-mpa-gartsiya-pravitelstvoto-na-tsipras-specheli-vota-na-doverie-s-podkrepata-na-151-deputati.html", "text": "Правителството на министър-председателя Алексис Ципрас спечели вота на доверие в парламента с подкрепата на 151 депутати в 300-местния законодателен орган, предава гръцката държавна агенция  ANA-MPA .  \r\nПремиерът инициира предложението след оставката на Панос Каменос, лидер на \"Независими гърци\" (АНЕЛ), по-малкия член на управляващата коалиция. Каменос, заемаше поста на министър на националната отбрана, подаде оставка заради Преспанското споразумение за новото име на Македония. \r\nОбщо 148 депутати отхвърлиха предложението, а един депутат на основната опозиционна партия \"Нова демокрация\" Йоргос Касапидис отсъстваше от заседанието поради  здравословни причини.", "date": "2019.01.16", "title": "ANA-MPA (Гърция): Правителството на Ципрас спечели вота на доверие с подкрепата на 151 депутати"}
{"url": "http://www.focus-news.net/news/2019/01/16/2612991/kanal-5-makedoniya-tsipras-sabra-neobhodimoto-mnozinstvo-pri-vota-na-doverie-v-parlamenta.html", "text": "Министър-председателят на Гърция Алексис Ципрас събра необходимата подкрепа в парламента и спечели вота на доверие с гласовете на 151 от 300 депутати, предава македонската телевизия  \"Канал 5\" .   \r\nЦипрас спечели вота с подкрепата на шестима депутати извън СИРИЗА - Спирос Данелис от \"То Потами\" (\"Реката\") и четирима народни представители на \"Независими гърци\" -   \r\nВасилис Кокалис, Елена Кундура, Танасис Папахристопулос и Костас Зурарис, както и независимата депутатка Катерина Папакоста.  \r\nОбщо 148 депутати от опозиционните партии \"Нова демокрация\", \"Движение на промяна\", \"Златна зора\", \"То Потами\", Съюза на центристите и Комунистическа партия на Гърция, гласуваха против кабинета на Ципрас.   \r\nГласуването започна в 10,30 часа местно време (съвпада с българското време), веднага след обръщението на премиера към депутатите. Във връзка с Преспанския договор, Ципрас подчерта, че неговата съвест и патриотичен дълг го задължават да използва историческата възможност да разреши десетилетния спор за името на Македония. Той увери, че е наясно с политическата цена на Преспанското споразумение.   \r\nГръцкият премиер бе категоричен -  2019 г. ще бъде различна за страната, която ще се стреми да се справи със социалните проблеми, предизвикани от \"Нова демокрация\" и ПАСОК в годините на управлението им (2010-2015 г.). Първите стъпки в тази насока вече са предприети, заяви Ципрас в обръщението си към парламента.", "date": "2019.01.16", "title": "\"Канал 5\" (Македония): Ципрас събра необходимото мнозинство при вота на доверие в парламента"}
{"url": "http://www.focus-news.net/news/2019/01/16/2612986/skynews-pravitelstvoto-na-mey-otselya-sled-sadbonosniya-vot-na-nedoverie.html", "text": "Кабинетът на консерваторите и министър-председателят Тереза Мей оцеляха след съдбоносния вот на недоверие в Британския парламент,  съобщи  SKYNEWS . \r\nОт участвалите във вота 325 депутати 306 са гласували с „ДА“ за правителството на Мей.  \r\nПремиерът е поканил лидерите на опозицията за разговори по Брекзит. \r\nДжеръми Корбин е призовал министър-председателя за „развод без сделка“. Пред репортерите веднага след вота той е заявил: „Не може да има смислени разговори за сделка, която да е отражение на мнението на мнозинството в Парламента, които да му повлияе, докато заплахата от „без сделка“, което ще е разрушително за страната, е все още на масата на преговорите. Първо трябва да решим този проблем.“ \r\nПо данни от проучване на общественото мнение повечето британци вярват, че Обединеното кралство ще се справи с кризата.     Ивелина Ватова", "date": "2019.01.16", "title": "SKYNEWS: Правителството на Мей оцеля след съдбоносния вот на недоверие"}
{"url": "http://www.focus-news.net/news/2019/01/16/2612984/skynewspravitelstvoto-na-tereza-mey-otselya-sled-vota-na-nedoverie.html", "text": "Тереза Мей и правителството на консерваторите оцеляха след вота на недоверие, който се провежда в Камарата на общините в Британския парламент, информира преди минути (22.17 ч. бълг. време – бел. ред.) SKYNEWS .   Ивелина Ватова", "date": "2019.01.16", "title": "SKYNEWS:Правителството на Тереза Мей оцеля след вота на недоверие"}
