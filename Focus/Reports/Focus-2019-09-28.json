{"url": "http://www.focus-news.net/news/2019/09/28/2703309/autoblog-mertsedes-investira-v-razrabotvaneto-na-elektricheski-trotinetki.html", "text": "Само защото Мерцедес е лидер в стилните и луксозни автомобили не означава, че е остава глух за навлизането на пазара за най-малко бляскавия метод на личен транспорт. На автомобилното изложение във Франкфурт през 2019 г. „Мерцедес“  обяви партньорство с компанията „Майкро“ и те представиха електрическа тротинетка, пише специализираното издание  Autoblog \r\nСлед съобщенията, че „Фолксваген“, „Хюндай“, „БМВ“ и други компании са излезли на пазара на електрическите скутери, „Мерцедес“ е следващият автомобилен производител, който е на ред.  \r\nЕлектрическата тротинетка тежи около 24 килограма, може да развие до 25 км/ч и има пробег до около 25 километра. \r\nКомпанията очаква тротинетката да излезе на пазара в началото на 2020 г. \r\n \r\n  Юлиян Марков", "date": "2019.09.28", "title": "Autoblog: „Мерцедес“ инвестира в разработването на електрически тротинетки"}
{"url": "http://www.focus-news.net/news/2019/09/28/2703322/tass-v-slovakiya-se-e-razbil-iztrebitel-mig-29.html", "text": "Словашкият изтребител ВВС МиГ-29 е катастрофирал в събота близо до град Злате-Моравце  в западната част на страната, а пилотът е катапултирал. Това съобщи представителят на Министерството на отбраната на републиката Данка Цапакова, цитирана от  TACC . \r\nСамолетът се е разбил в събота вечерта по време на тренировъчен полет съвместно с друг МиГ-29. Вторият изтребител е кацнал без проблеми. Министърът на отбраната на Словакия Петер Гайдош е заминал за мястото на инцидента. Все още не е известна съдбата на катапултирания пилот.  \r\n \r\n \r\n   \r\n \r\n  Юлиян Марков", "date": "2019.09.28", "title": "ТАСС: В Словакия се е разбил изтребител МиГ-29"}
{"url": "http://www.focus-news.net/news/2019/09/28/2703304/ivaylo-gotsev-sotsialno-zveno-simitli-obshtinata-uspyava-da-otklikne-na-potrebnostite-na-horata-i-da-gi-postavim-v-sreda-v-koyato-da-se-chuvstvat-prieti.html", "text": "Търсенето на социалните услуги продължава да е по-голямо от това, което може да предложим от различните общини. Това каза за  Радио „Фокус“ – Пирин  Ивайло Гоцев, ръководител на Социалното звено към Община Симитли. „Това е така, защото в региона, а и извън него, има много малко създадени центрове за най-рисковите групи, в които попадат лица с деменция и лица с психични разстройства. Получава се така, че потребността е по-голяма от това, което може да предложим. Поради тази причина в Община Симитли ще разкрием още един център, който да обхване точно тези целеви групи. Факт е, че броят на тези хора не намалява, а се увеличава. Хубавото е, че ние, като Община Симитли, все пак успяваме да откликнем на потребностите на тези хора и да ги поставим в една среда, в която да се чувстват приети, добре и адекватно да могат да се полагат грижи за тях“, заяви Гоцев.  \r\nТой обясни, че в повечето случаи такива хора идват от семейства, в които има работещи. „Същите трябва да оставят работата си, за да могат да се погрижат за своите роднини. Чрез услугите, които имаме и които разкриваме, успяваме да направим така, че да има къде тези хора да бъдат приети, но и да имат нужните им специални и здравни услуги“, уточни Гоцев. \r\nЛивия НИНОВА", "date": "2019.09.28", "title": "Ивайло Гоцев, Социално звено – Симитли: Общината успява да откликне на потребностите на хората и да ги поставим в среда, в която да се чувстват приети"}
{"url": "http://www.focus-news.net/news/2019/09/28/2703310/osvobodeni-ot-pirogov-sa-dve-ot-detsata-postradali-pri-katastrofata-pri-selo-litakovo.html", "text": "Освободени от „Пирогов“ са две от децата, пострадали при катастрофата при село Литаково. Това съобщи за  Агенция „Фокус“  говорителят на  УМБАЛСМ „Н. И. Пирогов“  Мария Пойразова. Децата са преминали през прегледи и изследвания. Две се налага да останат в болницата. Едно в освободено, а още едно остава, но не защото е наложително. Причината е, че майката ще престои в болницата заради другите две деца и то остава с нея, за да може да го гледа. \r\n \r\nТеодора ПАВЛОВА", "date": "2019.09.28", "title": "Освободени от „Пирогов“ са две от децата, пострадали при катастрофата при село Литаково"}
{"url": "http://www.focus-news.net/news/2019/09/28/2703306/zapochvat-deynosti-po-oblagorodyavaneto-na-lechebnite-gyolcheta-vav-velingrad.html", "text": "Започват дейности по облагородяването на лечебните „гьолчета” във Велинград, съобщиха от  Общината . Кметът на Велинград д-р Костадин Коев оповести новината, че след дълга кореспонденция с държавата, Община Велинград започва дейностите по облагородяването на зоната на така наречените „лечебни гьолчета”. Знаковото за Велинград място, ще бъде преобразено, за да могат граждани и гости на града да се възползват от лечебните свойства на минералната вода.", "date": "2019.09.28", "title": "Започват дейности по облагородяването на лечебните „гьолчета” във Велинград"}
{"url": "http://www.focus-news.net/news/2019/09/28/2703307/st-komisar-nikolay-dimov-odmvr-smolyan-tormozat-nad-detsa-v-internet-ne-e-harakteren-za-oblast-smolyan.html", "text": "Тормозът над деца в интернет не е характерен за област Смолян, каза за  Радио „Фокус“ – Смолян  старши комисар Николай Димов – директор на ОДМВР – Смолян, по повод отчетения ръст на този вид престъпления от страна на ГДБОП. „Този вид деяния не се характерни за региона. Има изолирани случаи, но тази година няма такива, а миналата може би е само един. Този вид престъпления не са така ярко изразени в област Смолян, както са на места в страната. Нямаме данни за такива, тъй като при нас няма подадени сигнали за тормоз по интернет над деца“, поясни ст. комисар Николай Димов. Той отбеляза, че профилът на този вид престъпления е най-често от деца към деца и по-рядко на възрастен към дете. \r\nПо думите на ст. комисар Димов, известна заслуга за това, че в област Смолян да няма такива дейния се дължи на системната, целенасочена и превантивна дейност, която се провежда от ОДМВР от години. „Всяка година в началото на учебната година провеждаме във всички учебни заведения такива лекции и една от тях е за безопасно ползване на интернет. Колеги от ГДБОП също се включват в тези лекции в областта. Колегите от детска педагогическа стая, териториална полиция посещават учебните заведения и това е една от задължителните теми, както и други теми за безопасно поведение на децата на улицата, в дома и в училище. Там се разяснява предвидената наказателна отговорност за такива деяния, формите за предпазване от зловредно ползване на интернет и други“, посочи ст. комисар Димов.  \r\nТой уточни, че ако едно явление е по-масово, се стига до подаване на сигнали в полицията и прокуратурата, а фактът, че няма такива, показва, че този вид престъпления не са характерни в област Смолян. \r\nНели ГЕРГЬОВСКА", "date": "2019.09.28", "title": "Ст. комисар Николай Димов, ОДМВР – Смолян: Тормозът над деца в интернет не е характерен за област Смолян"}
{"url": "http://www.focus-news.net/news/2019/09/28/2703308/43-narusheniya-v-otrasal-rastenievadstvo-sa-konstatirani-pri-16-proverki-ot-direktsiya-inspektsiya-po-truda-blagoevgrad-prez-avgust.html", "text": "43 нарушения в отрасъл „Растениевъдство“ са констатирани при 16 проверки от Дирекция „Инспекция по труда“ – Благоевград през месец август. Това каза пред  Радио „Фокус“ – Пирин  директорът на Дирекция „Инспекция по труда“ – Благоевград Славянка Симитчийска. Тя уточни, че от началото на годината са предоставени 2 728 образци на еднодневни трудови договори, което е с 850 броя повече за същия период на миналата година.  \r\n„През месец август 2019 г. Дирекция „Инспекция по труда“ – Благоевград е извършила 154 броя проверки по спазване разпоредбите на трудовото законодателство. Във връзка с постъпили сигнали, са извършени 18 броя проверки. Сигналите са свързани с неизплатени трудови възнаграждения и обезщетения  за неизползван платен годишен отпуск, неоформена трудова книжка при прекратяване на трудовото правоотношение, работа без трудов договор, неизплатени командировачни на шофьори в отрасъл „Транспорт“, отбеляза Симитчийска.  \r\nТя добави, че по време на проверките са констатирани 699 броя нарушения, от които 357 са свързани с нарушаване на здравословните и безопасни условия на труд, а именно: неосигуряване защита от директен и индиректен допир до ел. ток, нарушения, свързани с организацията и обученията и инструктажите, с оценката на риска, липса на актуални измерения на факторите на работната среда, липса на осигурени лични предпазни средства и други. \r\nЛивия НИНОВА", "date": "2019.09.28", "title": "43 нарушения в отрасъл „Растениевъдство“ са констатирани при 16 проверки от Дирекция „Инспекция по труда“ – Благоевград през август"}
{"url": "http://www.focus-news.net/news/2019/09/28/2703311/sport-manchestar-siti-pobedi-evartan-kato-gost-s-31.html", "text": "Футбол: Отборът на Манчестър Сити победи Евъртън като гост с 3:1 в мач от седмия кръг на английската Премиър лига. Головете за гостите вкараха Габриел Жезуш, Риад Марез и Рахим Стърлинг, а за домакините точен беше Калвърт-Люин. След победата Манчестър Сити остава на второ място с 16 точки – с пет по-малко от лидера Ливърпул, който има пълен актив от 21 точки. Евъртън са 15-ти със седем точки. \r\nИзиграха се още седем мача от Премиър лигата: \r\nШефилд Юнайтед – Ливърпул  0:1 \r\nАстън Вила – Бърнли  2:2 \r\nБорнемут – Уест Хем  2:2 \r\nКристъл палас – Норич  2:0 \r\nТотнъм – Саутхемптън  2:1 \r\nУулвърхемптън – Уотфорд  2:0 \r\nЧелси – Барйтън  2:0", "date": "2019.09.28", "title": "Спорт: Манчестър Сити победи Евъртън като гост с 3:1"}
{"url": "http://www.focus-news.net/news/2019/09/28/2703314/marina-perseng-izkustvoved-episkopskata-bazilika-v-odesos-e-v-izklyuchitelno-neugleden-vid.html", "text": "Епископската базилика в Одесос е в изключително неугледен вид и за мое огромно съжаление в момента тя представлява едно затревено място. Това каза за  Радио „Фокус“ – Варна , Марина Персенг, изкуствовед. Тя посочи, че когато човек минава в района на базиликата, не може да си даде реално сметка, колко важно и свещено е това място, не само за Варна, но и за ранното християнство. Специалистът допълни, че базиликата е изградена в началото на IV век, като е преминала през няколко строителни периода. Най-важен според Персенг е вторият период – в края на IV и началото на V век, когато базиликата се превръща в епископски храм и е изключително богато украсена с мозайки, фрески – някои от които са запазени и до днес, но друга голяма част са унищожени при набези и нахлуванията на аварите. „Най-лошото е, че мозайките са разпилени в различни музеи и не могат да бъдат видени на едно място, най-малко в домът им – Епископската базилика“, добави Марина Персенг. \r\nПървият период на строителство е бил в началото на IV век, когато се приема християнството. След това тя е разрушена, а на нейно място се прави новата базилика в началото на V век, след това е третият период на строеж, а четвъртият период реално е реконструкция на базиликата. „Последната базилика е правена от квадрите от крепостната стена на Одесос, като по този начин е достроявана. Има вероятност да има и баптистерий, който се вижда като прилежаща странична площ. Имало е и атрий (външен двор) към базиликата и най-вероятно е била украсена“, каза още изкуствоведът. Тя посочи, че имайки предвид богатството на мозайките, които са били вътре в храма, вероятно същата е била и отвън. По думите на специалиста, тази украса, никак не е случайна, това не е само декорация, а има символизъм. \r\nМарина Персенг посочи, че за възстановяването на базиликата са нужни много средства, но въпреки това е важно хората да знаят, какво богатство имат в града. „Би трябвало да бъде поне указана с нужните табели и поддържана. Това е нашата памет – не само на варненци, но на всички българи и християни“, каза в заключение специалистът. \r\nДесислава ВАСИЛЕВА", "date": "2019.09.28", "title": "Марина Персенг, изкуствовед: Епископската базилика в Одесос е в изключително неугледен вид"}
{"url": "http://www.focus-news.net/news/2019/09/28/2703313/d-r-stefan-todorov-mbal-smolyang-okolo-60-70-ot-zhenite-razhdat-s-tsezarovo-sechenie.html", "text": "Все повече жени раждат с цезарово сечение, като това са около 60-70 % от родилките. Това каза за  Радио „Фокус“ – Смолян  д-р Стефан Тодоров – началник на Родилното отделение в МБАЛ – Смолян. „Това са предпочитанията на родилките, но и се прави по медицински индикации. По-добре е, тъй като е щадящото раждане за жената, спрямо нормалното. Секциото се предприема при влошени тонове на плода, проблеми с родилката, възрастна първескиня, силно желание за жив плод. То е по-щадящо и по-сигурно за жените, а иначе няма по-добро от нормалното раждане. Тази тенденция е налице не само в Смолян, но и в страната, а на места в частните клиники, 100 % от жените раждат с цезарово сечение“, обясни д-р Тодоров. \r\nТой допълни, че около 7-8 % от бебетата, родени в Смолянската болницаq са недоносени и са под 2,500 кг. Част от тези бременности се изпращат в големите болници в Пловдив, тъй като в Смолян има голям недостиг на неонатолози. „В момента има двама специалисти, които са в пенсионна възраст, но идват да работят и остават по 1-2 седмици в отделението, за да гледат бебетата. Няма желаещи за специалността. От 35 години не е дошъл нито един неонатолог в Смолян“, каза още д-р Тодоров. \r\nНели ГЕРГЬОВСКА", "date": "2019.09.28", "title": "Д-р Стефан Тодоров, МБАЛ – Смолянг: Около 60-70 % от жените раждат с цезарово сечение"}
{"url": "http://www.focus-news.net/news/2019/09/28/2703312/prof-violeta-yotova-umbal-sv-marina-situatsiyata-sas-zatlastyavaneto-sred-podrastvashtite-vav-varna-stava-vse-po-trevozhna.html", "text": "Ситуацията със затлъстяването сред подрастващите във Варна става все по-тревожна. Това за  Радио „Фокус“ – Варна  проф. д-р Валентина Йотова, началник на Първа детска клиника в УМБАЛ „Св. Марина“ във Варна. По думите й, причините за това са обездвижването на децата и свръхзадоволяване на всички капризи. На превантивния фронт специалистите нямат големи успехи, защото това зависи изключително много от семейството и културата на хранене.  \r\n„Очакваме в най-скоро време да имаме актуални данни за скоростта на затлъстяване в началните училища. Наскоро приключихме проект за превенция на втори тип диабет, който включваше семейни тройки – от децата, до бабите и дядовците“, добави ендокринологът. В рамките на този проект е бил проследен ръстът и теглото на варненски ученици от първи до четвърти клас, в рамките на три години. До няколко месеца се очакват първите обобщени резултати със сравнимост на европейска база. Въпреки това от клиничната практика се вижда, че проблемът се задълбочава. Все още Гърция и Испания, изпреварват България по ниво на затлъстяване сред децата, но е факт, че южните страни преобладават като темп на развитие на този проблем. Това изглежда странно, но според проф. Валентина Йотова, не е толкова изненадващо за медиците. Тя обясни, че допреди 5 години голяма част от децата с проблемно тегло са отслабвали през летните месеци, но в последните години се забелязва тенденция, те не само да не отслабват, но дори напълняват още повече. Причината е обездвижването на малчуганите и това, че консумират пълни със захар храни.  \r\nДруг проблем е, че родителите дават пари на децата си в училище, въпреки че са се нахранили. Така с парите най-често се закупуват храни, които са вредни и силно калорични. „За 2 лева могат да се купят 1000 kcal, което пък е повече от половината дневен прием“, категорична бе проф. Йотова. В различните възрастови групи наднорменото тегло стига до 40-45%, като тревожен си остава факта, че юношите също не отслабват. В предишни години 14-15-годишни деца, които са били заоблени сами са се взимали в ръце и са сваляли килограми, докато сега са все по-затлъстели, защото средата става благоприятна. \r\nДесислава ВАСИЛЕВА", "date": "2019.09.28", "title": "Проф. Виолета Йотова, УМБАЛ „Св. Марина“: Ситуацията със затлъстяването сред подрастващите във Варна става все по-тревожна"}
{"url": "http://www.focus-news.net/news/2019/09/28/2703316/afp-okolo-100-hilyadi-izlyazoha-v-podkrepa-na-borbata-s-klimatichnite-promeni-v-shveytsariya.html", "text": "Десетки хиляди хора - около 100 000 според организаторите - преминаха през швейцарската столица Берн в събота, призовавайки за действия за спиране на климатичните промени, три седмици преди парламентарните избори, предава  AFP \r\nПротестът се проведе един ден след по-малки демонстрации в швейцарски градове паралелно с петъчните \"климатични стачки\", които бяха проведени и в други градове в Европа. \r\nСъботният поход бе организиран от 80 групи, които наричат себе си „Климатичният алианс“. \r\nБернската полиция не коментира броя на участниците, обявен от организаторите на похода, но говорителят на полицията Доминик Жаги каза пред AFP: \"Това беше една от най-големите демонстрации, организирани през последните години\" в Берн. \r\n \r\n  Юлиян Марков", "date": "2019.09.28", "title": "AFP: Около 100 хиляди излязоха в подкрепа на борбата с климатичните промени в Швейцария"}
{"url": "http://www.focus-news.net/news/2019/09/28/2703315/komentari-v-makedonskite-medii-za-izkazvaniyata-na-balgarski-polititsi-obzor.html", "text": "Евродепутатът от българската управляваща партия ГЕРБ Андрей Ковачев коментира  „грубо македонския президент Стево Пендаровски по повод изявлението му в по-ранно интервю, че „вземането на български паспорти от македонци от личен интерес е в същия исторически контекст, в който Гоце Делчев през 1900 г. не можеше да се напише като нищо друго освен българин “. Ковачев заяви, че изявлението на македонския президент е обидно както за македонските българи, така и за техните предци, които са живели \"в тези земи\", както са настоящите македонски българи, пише  “Слободен печат“ . \r\n\"Некомпетентността на президента Пендаровски е ужасна - или някой го е подвел, или е неграмотен. Наясно съм с политическите цели, които следват. Те не искат да признаят историческата академична истина. Те са в тежка политическа криза - правителството е под силен натиск от опозицията за предсрочни парламентарни избори за това какво ще се случи в Брюксел през октомври - дали Македония и Албания ще получат дата за преговори за членство в ЕС и се опитват да получат подкрепата на македонското общество за тях,\" каза българският депутат в предаването „Това е България“ по радио „Фокус“. \r\nДействията на македонския президент противоречат на духа на добросъседство, както и на категоричната позиция от наша страна, че напредъкът в разговорите относно общата история и нейното представяне в образователната система на съседна Македония трябва да бъде ускорен. \r\nНа 17 октомври предстои Европейски съвет, на който се очаква лидерите на страните от ЕС да вземат решение за начало на преговори за членство на Македония и Албания в ЕС. България трябва да реши дали да подкрепи Македония, за да бъде дадена дата за начало на преговори за членство в Съюза. Това решение зависи както от всички държави членки, така и от всяка от тях поотделно. Решението ще се вземе само с абсолютно мнозинство. Дори и само една държава да бъде против, решение не може да бъде взето. Дни преди това - на 14 и 15 октомври, предстои и поредното заседание на съвместната Комисия между България и Македония по историческите въпроси, която бе създадена съгласно подписания Договор за добросъседство между двете държави, заяви българският вицепремиер Красимир Каракачанов, цитиран от Агенция „Фокус“ \r\nАко комисията по исторически и образователни въпроси няма срок, тогава няма да има срок за пътя на Северна Македония към Европейския съюз, казва българският вицепремиер и лидер на ВМРО-БНД Красимир Каракачанов. Коментирайки неотдавнашно интервю на президента Стево Пендаровски, Каракачанов заяви, че е недопустимо да се използва България само за присъединяване към Европейския съюз. \r\nНаскоро Пендаровски заяви, че комисия от историци не е постигнала напредък в работата си през последните месеци, тъй като българската страна настоява за политически, а не исторически подходи, коментира  македонският „Фокус“ . \r\nСпоред него изявлението на Пендаровски противоречи на духа на добросъседството и, както той казва в „твърдата позиция на България“, че напредъкът в разговорите за обща история и прилагането им в образователната система на съседната държава трябва да се ускори, коментира македонската редакция на  радио „Свободна Европа“. \r\nНаскоро президентът Пендаровски заяви в интервю пред предаването \"360 градуса\":  \r\n„При последната ми среща с българския премиер Борисов тук, в Скопие, където изненадващо присъстваше и председателят на българската страна на комисията, дадох ясно да се разбере, че комисията не може да има краен срок. И най-добрите историци в света да вземете , не можете да решите два века за две седмици или два месеца. Надявам се, че разумът ще надделее и няма да има политически натиск, идващ от София върху работата на тази комисия, \"каза тогава Пендаровски.", "date": "2019.09.28", "title": "Коментари в македонските медии за изказванията на български политици (ОБЗОР)"}
{"url": "http://www.focus-news.net/news/2019/09/28/2703317/sport-levski-pobedi-botev-vratsa-s-31.html", "text": "Футбол: Отборът на Левски победи Ботев Враца с 3:1 в мач от 11-ия кръг на  efbet Лигата  с голове на Ейолфсон, Найджъл Робърта и Паулиньо., а за домакините точен бе Даниел Генов. За състава на Ботев Враца игра Валери Божинов, който влезе в 78-ата минута. След победата Левски оглави временното класиране с 26 точки, но вторият Лудогорец е с 24 точки и мач по-малко. Ботев Враца са 13-ти с девет точки. \r\nВ неделя играят:  \r\nБотев Пловдив – Славия \r\nДунав Русе – Лудогорец \r\nБерое - ЦСКА", "date": "2019.09.28", "title": "Спорт: Левски победи Ботев Враца с 3:1"}
{"url": "http://www.focus-news.net/news/2019/09/28/2703135/pregled-na-osnovnite-temi-v-svetovniya-pechat-agentsiya-fokus.html", "text": "Първата официална среща между опониращите си партии на действащият премиер на Израел Бенямин Нетаняху и Бени Ганц, „Ликуд“ и „Синьо и Бяло“ завърши с провал, след като париите се обвиниха взаимно, че отказват да говорят по важните теми, пише израелският вестник  The Jerusalem Post . \r\nСрещата завърши с изявления и от двете партии, в които те описват разговорите като се оплакват, че другата партия не е искала да говори по наистина важните теми и се е концентрирала в маловажни детайли. \r\n„Ликуд“ заяви, че опозицията не е искала да отговори на искането й за това базата на разговорите да е компремисен вариант на идеята на президента Реувен Ривлин. Неговата идея беше да бъде приет закон, който да даде право на премиера да прекрати временно функциите си и да ги предостави на вицепремиера, като през това време той да се занимава със съдебните дела, заведени срещу него. Контекстът на това е свързан с заведените дела за корупция срещу действащият премиер Нетаняху. \r\nОт своя страна „Синьо и бяло“ заявиха, че „Ликуд“ са одобрили плана на Ривлин, защото според него Нетаняху ще оглави правителството. \r\n*** \r\n \r\n  Турският президент Реджеп Тайип Ердоган се зарече, че Анкара ще продължи да купува петрол и природен газ от Иран, въпреки санкциите на САЩ, пише израелското издание  The Times of Israel . \r\nСАЩ подновиха санкциите си срещу Иран след като се оттеглиха от ядреното споразумение с Техеран от 2015 г. и се стремят да намалят продажбите на Иран на петрол и други енергийни ресурси до нула. \r\n„Невъзможно е за нас да прекратим взаимоотношенията си с Иран във връзка с петрола и природния газ. Ще продължим да купуваме газ оттам“, заяви Ердоган пред турски репортери малко преди да замине за Ню Йорк, където ще присъства на заседанието на Общото събрание на ООН.  \r\nВъпреки обещанието си, президентът призна, че Турция среща трудности в закупуването на петрол от Техеран, заради факта, че частният сектор „се е отдръпнал, заради заплахите на САЩ“. \r\n„Но по този въпрос специално и много други, ние ще продължим нашите взаимоотношения с Иран“, обеща още президента, като добави, че Анкара все още желае да увеличи обема на търговията между двете страни. \r\nПо-рано Ердоган разкритикува санкциите срещу Техеран, като настоя, че те не постигат нищо. \r\nВ кулоарите на Общото събрание на ООН по-рано, той отрече обвиненията, че Турция е спомогнала на Иран да заобикаля наложените санкции в миналото, като добави, че това са обвинения, отправени от опозиционни лидери. \r\n„Това са обвинения, отправени от терористичната организация на Фетхула Гюлен, които стоят и зад проваления опит за преврат от 2016 г. в Турция“, заяви Ердоган пред американски медии. \r\n„Тези обвинения са повече от грешни, те са продукт на пропагандата на терористите на Гюлен“, добави той. \r\nЕрдоган има предвид Движението на проповедника Фетхула Гюлен, макар организацията му да отрича да е замесена в опита за преврат и продължава да твърди, че е мирна група, която промотира образованието и исляма. \r\nПрезидента също така призова държавите да са внимателни в обвиненията си срещу Техеран за атаките срещу петролните рафинерии на Саудитска Арабия. За тях отговорност поеха йеменските хути, шиитски бунтовници, които се ползват с подкрепата на Иран, но Рияд, Вашингтон и няколко европейски страни обвиняват Техеран за нападенията. Иран продължава да отрича да е замесен в атаката.  \r\n„Не смятам, че е правилното нещо да слагаме вината на Техеран.“, каза по темата Ердоган. \r\n*** \r\n \r\n  Лидерите на Южна Корея и България, президента Мун Дже-Ин и премиера Бойко Борисов се споразумяха да подсилят стратегическото партньорство между двете държави в различни сфери, включително в ядрената енергия и отбранителната промишленост, пише вестник  The Korea Times , като се позовава на информация на корейското президентство. \r\nИнформацията дойде след разговорите в Сеул, където Борисов беше на посещение.  \r\nТой пристигна по-рано за тридневна визита, която беше и първата такава за министър-председателя в азиатската страна.  \r\nДвете страни се съгласиха да „разширят взаимноизгодното и перспективно сътрудничество в областта на търговията, инвестициите, енергетиката, инфраструктурата, отбраната, културата и образованието“. \r\nМун отбеляза, че България се стреми към прогрес в областта на енергетиката и отбраната и Южна Корея може да бъде „оптимален“ партньор в подобни проекти. \r\nТой пожела сътрудничеството на София, така че южнокорейските компании да могат да вземат участие в подобни програми. \r\nМун и Борисов също така се споразумяха да подсилят партньорството между двете нации в областта на възобновяемите източници на енергия. \r\nПремиерът също така потвърди становището на страната си по отношение на подкрепата за мирния процес в Корея. \r\n*** \r\n \r\n  Тъй като не съм експерт, ще ми обяснете ми – защо куршумът, с който е убит Василий Слипак – „Мефистофел“ (неговата позивна) и който бе показан от Зеленски на Общото събрание на ООН, не е сплескан, си задават въпроса от украинското издание  „Страна“ . \r\nКато цяло, той излъга за всичко около куршума, защото показа патрон с калибър 12,7 мм, а снайперът, от чийто куршум загина „Мефистофел“, когато е стрелял, за да спаси от огъня своите другари, по картечно гнездо на Въоръжените сили на Украйна (ВСУ), където е служил оперният певец, е използвал пушка Драгунов с куршуми калибър 7,62 мм. \r\n„Ще ви разкажа една история. История за човек, за когото „да бъде чут“ е смисълът на живота му. Защото този човек е имал божествен глас. За него казваха, че е един от най-добрите баритони и контратенори в света. Неговият глас е звучал в Карнеги хол в Ню Йорк, катедралата Нотр Дам, лондонския Ковънт гардън и Гранд Операта в Париж. Всеки от вас лично можеше да чуе невероятното му пеене. Но, за съжаление, има нещо, което няма да ви позволи да направите това. То изглежда - сега ще ви покажа - така“, заяви Зеленски, по време на изказването си в Общото събрание на ООН. - 12,7 мм, което не просто спря кариерата му. Спря живота му. Това струва 10 долара. И, за съжаление, днес на нашата планета това е цената на човешкия живот. Има хиляди такива истории. Има милиони такива куршуми. Добре дошли в 21 век. Век на възможности. Където вместо да бъдете чути, имате възможност да бъдете убити. Лицето, за което току-що ви разказах, се казваше Василий Слипак. Това е украинец, солист на Парижката национална опера, който загина в Донбас, защитавайки Украйна от руската агресия“.", "date": "2019.09.28", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/28/2703136/pozhar-gorya-vav-voenniya-zavod-dunarit-v-ruse-obzor.html", "text": "София. Пожар горя във военния завод „Дунарит“ в Русе. Директорът на Главна дирекция „Пожарна и аварийна безопасност“ комисар Николай Николов заяви, че пожарът е станал в цех, в който се съхраняват силно запалими вещества. По думите му всички работещи са евакуирани от обекта, включително и тези, които се намират на 500 метра разстояние от горящия цех. Комисар Николов уточни, че няма пострадали и загинали хора при пожара. По данни на МВР сигнал за инцидента е получен 10.56 часа. \r\nКметът на Русе Пламен Стоилов заяви, че няма данни за взрив при пожара във военния завод. По негова информация малко след 11.00 часа е подаден сигнал за пожар в един от производствените участъци на един от цеховете. Незабавно е задействан протоколът за действие в подобни случаи. Стоилов допълни, че принципът в подобни ситуации е да се изчака пожарът сам да затихне, след което се пристъпва към отстраняване на щетите и изясняване на причините за инцидента. Кметът на Русе коментира, че обстановката се следи непрекъснато, като са осигурени и три дрона, за да се следи от въздуха дали пожарът няма да тръгне от производствения участък към горската територия, в която се намира заводът. Той допълни още, че кметовете на близките населени места, които са застрашени при евентуален взрив – село Николово и град Мартин, са предприели необходимите действия. Децата са изведени от детските градини и училищата на безопасно място. Населението е информирано за ситуацията, за да се предприемат необходимите действия. \r\nОбластният управител на област Русе Галин Григоров каза, че ситуацията с пожара в \"Дунарит\" е овладяна, в момента има тлеене. Той добави, че щабът е на линия, всичко е овладяно. Всички работници на \"Дунарит\" са евакуирани. Предупредени са околните населени места. Децата в училището в Николово също са евакуирани. По думите му е ограничен достъпът на всякакви превозни средства и лица, които нямат пряка връзка с пожарообезопасяването като достъп до района. Според Григоров към момента нещата са спокойни, ако не се случи нещо допълнително и се разгърне или утежни обстановката, смятам, че нещата ще бъдат наред. Областният управител обясни, че когато се запалят взривни вещества няма възможност да бъде гасено с нормалните средства като пяна и вода. В момента държим под контрол както с наблюдение, така и с дронове и термокамери. Галин Григоров увери, че кризисният щаб е на място. Там са всички институции, които са ангажирани с дейността, както и пожарната безопасност, така и община, полиция, РИОСВ са на линия. Той изтъкна, че в Николово е поставена мобилна станция за всеки случай. \r\nКметът Пламен Стоилов обясни в ранния следобед, че пожарът в завода е затихнал. \"Обстановката е спокойна и няма да има усложняване. Снета е повишената готовност в близките населени места. Прекратена е евакуацията на жители на Николово и Мартен. Личен оглед беше извършен от директора на ПБЗН гл. комисар Николай Николов. В момента на място има екипи на пожарната, които извършват съответните действия по неутрализирането на евентуални нови огнища. Няма опасност от нов пожар“, увери той, като информира, че е горял тротил. По думите му опасност от обгазяване също няма. Кметът уточни, че предстои специалистите да търсят причините за възникването на пожара и да бъдат предприети съответни мерки. Той отчете добрата работа на гражданите, които се отзоваха в акцията по потушаването му. „Още около 3 дни ще се наблюдава мястото. Щетите също няма да са толкова големи, колкото можеха да бъдат“, добави Пламен Стоилов. Ръководството на завода навреме предприе необходимите и адекватни мерки за овладяване на ситуацията, увери кметът на Русе. \r\nОбластният управител на област Русе Галин Григоров каза, че ситуацията с пожара в \"Дунарит\" е спокойна, пожарът е овладян. \"Под 24-часово наблюдение е участъка, в който беше възникнал пожара. Екипи на службите за пожарна безопасност и полицията са там. Районът е отцепен и достъпът е ограничен освен за лицата, които имат пряко отношение. До понеделник няма да бъдат допускани хора\", каза той. Григоров допълни, че довечера ще има екипи, които ще дежурят от пожарната и от полиция. \"Ще има 24-часово непрекъснато наблюдение с термокамери и дронове, за да се следи изцяло района\", допълни той.", "date": "2019.09.28", "title": "Пожар горя във военния завод „Дунарит“ в Русе (ОБЗОР)"}
{"url": "http://www.focus-news.net/news/2019/09/28/2703138/reuters-turtsiya-ne-e-dovolna-ot-progresa-za-siriyskata-zona-za-sigurnost-postignat-sas-sasht.html", "text": "Турция не е доволна със сегашното развитие на преговорите със САЩ за установяването на планираната зона за сигурност в Северна Сирия, заяви външният министър в Анкара Мевлют Чавушоглу в изявление. \r\nАнкара настоява нейният съюзник в НАТО Вашингтон да разчисти 480 км. дълга зона по границата си от бойци членове на кюрдските „Отряди за народна самоотбрана“ (ОНС), като заплаши с едностранни действия в противен случай. \r\nПрезидентът на Турция Реджеп Тайип Ердоган заяви по-рано, че има планирани преговори, но заплаши, че страната му е завършила военните приготовления по границата си. \r\nВ изявление пред репортери след срещата на Общото събрание на ООН в Ню Йорк, Чавушоглу повтори заплахите, че Турция ще започне военна операция ако преговорите не доведат до резултати. Той добави, че Вашингтон обмисля да приеме обратно страната в програмата за изтребителите Ф-35, от която те бяха изключени заради покупката на руски системи за противовъздушна отбрана.", "date": "2019.09.28", "title": "Reuters: Турция не е доволна от прогреса за сирийската зона за сигурност, постигнат със САЩ"}
{"url": "http://www.focus-news.net/news/2019/09/28/2703139/pompeorusiya-i-sasht-sa-v-sastoyanie-da-se-varnat-kam-konstruktivno-vzaimodeystvie.html", "text": "Русия и САЩ са в състояние да се върнат към конструктивни ангажименти, въпреки различията между Москва и Вашингтон, заяви държавният секретар на САЩ Майкъл Помпео след среща с руския външен министър Сергей Лавров в кулоарите на 74-ата сесия на Общото събрание на ООН в Ню Йорк, предава  TACC . \r\n„Срещнах се с външният министър Сергей Лавров днес, за да обсъдим двустранните проблеми и други глобални въпроси, включително контролът над оръжията. Въпреки, че има зони, в които има напрежение с Русия, трябва да намерим път напред. Работили сме заедно преди, можем да го направим отново\", написа държавният секретар в „Туитър“.", "date": "2019.09.28", "title": "Помпео:Русия и САЩ са в състояние да се върнат към конструктивно взаимодействие"}
{"url": "http://www.focus-news.net/news/2019/09/28/2703140/mark-espar-zabavenata-voenna-pomosht-za-ukrayna-nyama-da-okazhe-vliyanie-na-natsionalnata-sigurnost-na-sasht.html", "text": "Министъра на отбраната на САЩ Марк Еспър заяви, че временното забавяне на изпращането на военна помощ за Украйна не е оказало влияние на националната сигурност на САЩ, предава  Reuters . \r\n„В този момент повечеto от парите са изпратени. И по никое време това забавяне не е оказало влияние на националната сигурност на САЩ“, заяви Еспър преди началото на срещата си със своя Норвежки колега в Пентагона. \r\nДемократите в Камарата на представителите започнаха формалната процедура по импийчмънт на президента на САЩ Доналд Тръмп, като го обвиниха в това, че е търсил помощта на украинския си колега Владимир Зеленски, за да дискредитира политическият си опонент Джо Байдън преди президентските избори през 2020 г. \r\nПентагонът ще продължи да изпраща военна помощ за Киев, след като Тръмп замрази процедурата за кратко.  \r\nЕспър добави, че САЩ ще изпратят каквато е необходимо информация за инцидента на членовете на Конгреса. \r\nРИА Новости: Премиера на Албания призова Сърбия и ООН да признаят независимостта на Косово \r\nМинистър-председателят на Албания Еди Рама заяви по време на заседанието на Общото събрание на ООН, че Сърбия и другите страни членки на организацията са длъжни да признаят независимостта на Косово и да й позволят да се включи в международните структури, предава  РИА Новости . \r\nПо неговите думи, откритият спор между частично признатата Република Косово и Сърбия все още пречи на реализирането на потенциалното развитие на целия Балкански регион. \r\n\"Независимо с какви проблеми се сблъсква младата демокрация на Косово, повече от ясно е, че са минали повече от 10 години от нейната независимост и Република Косово е успяла да изгради активна демокрация\", каза Рама. \r\nСпоред него Косово е \"надежден партньор в региона\", който никога не е отстъпил \"от своите европейски и евроатлантически задължения\". \r\n\"Време е всички страни в това събрание, особено нашите приятели в Сърбия, да признаят независимостта на Косово и да признаят реалността. Това е единствената надеждна основа за изграждане на общо по-добро бъдеще\", каза още Рама. \r\nРъководителят на албанското правителство предложи също така да се даде възможност на Косово да се присъедини към \"всички международни организации\" и помоли ЕС да предостави на жителите на Косово правото на безвизов достъп.", "date": "2019.09.28", "title": "Марк Еспър: Забавената военна помощ за Украйна няма да окаже влияние на националната сигурност на САЩ"}
{"url": "http://www.focus-news.net/news/2019/09/28/2703305/the-new-york-times-kart-volkar-emisaryat-na-tramp-za-ukrayna-podade-ostavka.html", "text": "Кърт Волкър, специалният пратеник на Държавния департамент за Украйна, попаднал в скандал, свързан с натиск от президента Тръмп и неговия адвокат Рудолф Джулиани неочаквано подаде оставката си в петък, пише американският вестник  The New York Times . \r\nУкраинците са загрижени за ефекта върху отношенията им със САЩ, най-важния им покровител срещу Русия. Андрий Ермак, близък помощник на президента Владимир Зеленски, е помолил  Волкър през юли да го свърже с Джулиани, бивш кмет на Ню Йорк, за да може украинското правителство да чуе въпросите му. Волкер се е съгласил да се свърже с бившия кмет, за да види дали ще разговаря с украинския чиновник. \r\nТогава Волкър се е свързал с Джулиани, за да го попита дали би искал да говори с Ермак, и бившият кмет се е съгласил. Волкър и Джулиани  са обсъдили Украйна на закуска. \r\n\"Господин кмет, наистина харесах закуската тази сутрин ”, пише Волкер в текст по-късно същия ден, който Джулиани публикува тази седмица в социалната мрежа „Туитър“.  Волкер е организирал конферентен разговор между  Джулиани и Ермак, които по-късно лично са се срещнали в Мадрид на 2 август. \r\nВ отговор на оставката на Волкер в петък вечерта, Джулиани заяви, че публикуването на текстовете не е целяло да му създаде проблем и той защити ролята на специалния пратеник за улесняване на разговорите с Ермак. \r\n„Бях в уникалната позиция да им помогна“, заяви Джулиани, имайки предвид Държавния департамент и добави, че е държал както Волкер, така и Гордън Сондланд, посланика на САЩ в ЕС, в течение на разговорите. \r\nДържавният департамент не отговори на искане за коментар по повод оставката на Волкер в петък, нито застана в негова защита, след като The New York Times за първи път съобщи за ролята му за улесняване на разговорите на Джулиани с новото украинско правителство. \r\nВ отговор на тази статия департаментът заяви в изявление миналия месец, че Волкер „е потвърдил, че по искане на съветника на президента Андрий Ермак Волкер  го е свързал с Джулиани.“ В изявлението се подчертава, че Джулиани „е частен гражданин и действа в лично качество като адвокат на президента Тръмп, той не говори от името на правителството на САЩ“. \r\nКърт Волкър е дипломат от кариерата, който представляваше президента Джордж У. Буш в НАТО, а сега изпълнява функциите на изпълнителен директор на Института за международно лидерство \"Маккейн\" в Аризонския държавен университет със седалище във Вашингтон, прекарва голяма част от годината в опити да убеди Доналд Тръмп да  подкрепи новата власт в Украйна, избрана през април. \r\nТой е заявил пред служителите на администрацията на Тръмп, че Зеленски е надежден реформатор и сериозна фигура, която може да бъде последният шанс на страната му да консолидира действията си в лицето на руската агресия. Това беше трудна задача, предвид откровеното презрение на  Тръмп към украинците; \"Всички са корумпирани и се опитаха да ме свалят\", е казал той на частна среща миналата пролет. \r\nСлед победата на изборите  в Украйна Тръмп се е съгласил да се срещне със Зеленски, но служителите му продължиха да отлагат въпросната среща. Подобно на други длъжностни лица, Волкер с изненада е научил, че Тръмп е разпоредил 391 милиона долара военна помощ за Украйна да бъде замразена. \r\nТой обаче е продължил да работи, за да събере двамата президенти. И накрая, Белият дом се е съгласил да насрочи среща между Тръмп и Зеленски по време на посещението на американския президент във Варшава, но тя се провали, когато Тръмп реши да остане у дома, за да наблюдава ситуацията с урагана. \r\nВместо това вицепрезидентът Майк Пенс, чието пътуване за встъпването в длъжност на  Зеленски беше отменено, за да увеличи натиска върху  украинското правителство, според информатора подал сигнала, е бил изпратен да се срещне със Зеленски във Варшава на негово място. \r\nНапускането на Волкър, за което за първи път беше съобщено от The State Press, студентския вестник в Аризонския държавен университет, оставя администрацията на Тръмп с малко висши служители, заставащи на страната на Украйна в борбата й с Русия. \r\nПрез последните месеци администрацията загуби Джон Болтън, съветник по националната сигурност; Фиона Хил, висш европейски служител в състава на Съвета за национална сигурност; и Дан Коутс, директор на националното разузнаване, всички те съчувстваха на Украйна в нейния конфликт с Русия. \r\nОсвен това посолството на Съединените щати в Киев все още е без посланик, след като администрацията прибра Мари Йованович, кариерен дипломат, която беше обвинена от президента и Джулиани за това, че уж е недостатъчно лоялна, обвинение, което остро се оспорва от нейните колеги. \r\n \r\n  Юлиян Марков", "date": "2019.09.28", "title": "The New York Times: Кърт Волкър – емисарят на Тръмп за Украйна подаде оставка"}
{"url": "http://www.focus-news.net/news/2019/09/28/2703142/tass-na-sreshtata-si-pompeo-lavrov-podcherta-bezsmislenostta-na-sanktsiite-sreshtu-rusiya.html", "text": "Външният министър Сергей Лавров се срещна с държавния секретар на САЩ Майкъл Помпео и подчерта безполезността на санкционния натиск върху Москва, предава  ТАСС , като се позовава на информация от руската дипломатическа служба. \r\n„Обсъден беше широк спектър от въпроси в съвместния дневен ред. Лавров подчерта, че Русия е отворена за диалог със САЩ в различни области, но конструктивното сътрудничество е възможно само въз основа на зачитането на взаимните интереси на двете страни“, заявиха от службата. \r\n„В тази връзка бе отбелязана безполезността на опитите за санкции и всякакъв друг натиск върху страната ни, който само подкопава перспективите за двустранно сътрудничество в интерес на решаването на ключови глобални проблеми и подкопава глобалната сигурност“, информираха още външното министерство. \r\nСрещата между двата продължи по-малко от един час.", "date": "2019.09.28", "title": "ТАСС: На срещата си Помпео, Лавров подчерта безсмислеността на санкциите срещу Русия"}
{"url": "http://www.focus-news.net/news/2019/09/28/2703141/afp-vanshniyat-ministar-na-kitay-zayavi-che-s-protektsionizma-si-oon-riskuva-globalna-retsesiya.html", "text": "Китайският външен министър Уанг Йи предупреди на заседанието на Общото събрание на ООН, че протекционизма на организацията може да доведе до световна рецесия, докато се зарече, че ще стои здраво в търговския конфликт на Пекин с Вашингтон, предава  AFP . \r\n“Митата и провокациите в търговските конфликти, които нарушиха глобалните индустриални и снабдителни връзки, служат за да подкопават многостранния търговски режим и глобалния икономически и търговски ред“, заяви Йи в реч пред Общото събрание на ООН. \r\n„Това може дори да изпрати света в рецесия“, заяви външният министър.", "date": "2019.09.28", "title": "AFP: Външният министър на Китай заяви, че с протекционизма си ООН рискува глобална рецесия"}
{"url": "http://www.focus-news.net/news/2019/09/28/2703144/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Ръкoводителят на Шотландската национална партия Никола Стърджън подкрепи идеята за това лидерът на Лейбъристката партия Джереми Корбин да оглави временно правителство в името на предотвратяване на Брекзит без сделка, макар да не разполага с подкрепата на всички опозиционни партии. Тя призова за издигането на лидер, който да замести Борис Джонсън и да предотврати Брекзит без сделка, след което да бъдат проведени общи избори. Министър-председателят на Великобритания Борис Джонсън ще се изправи пред легални процедури и вероятно съдебно дело, ако се опита да заобиколи закона, който го заставя да забави процеса по Брекзит, за да бъде постигната сделка с Брюксел, заяви бившият министър на правосъдието Дейвид Гоук. Плаващият под британски флаг танкер „Стена Имперо“ е бил освободен и плава към Дубай, сочат сателитни снимки. Шведската компани[, собственик на кораба заяви, че там моряците ще получат информация и ще бъдат прегледани от медицински лица. Това са основните теми в британския печат на 27 септември. \r\n \r\n \r\n  Ръководителят на Шотландската национална партия Никола Стърджън подкрепи идеята за това лидерът на лейбъристите Джереми Корбин да стане временен министър-председател, в опит да бъде удължен срока за Брекзит, пише британското издание  London Evening Standard . \r\nПървият министър на Шотландия съобщи в „Туитър“, че одобрява идеята за издигането на лейбъристкия лидер за временен премиер чрез вот на недоверие в администрацията на консерваторите на действащият министър-председател Борис Джонсън. По този начин тя вярва, че може да бъде удължен срокът за постигане на сделка с Брюксел, след което да се проведат общи избори. \r\nВъпреки подкрепата от Шотландската национална партия, вот на недоверие в парламента ще трябва все пак да бъде подкрепен и от останалите опозиционни партии, а изгонените от консервативната партия заради гласуването срещу Брекзит без сделка, заедно с либерал-демократите обявиха, че не са съгласни с това Корбин да стане премиер. \r\nВ отговор на съобщение, което предлага лидера на лейбъристите за ръководител на правителството, Стърджън написа в „Туитър“, че е съгласна с предложението. \r\n„Съгласна съм. Вот на недоверие, след което опозицията се обединява около някого с единствената цел да бъде подсигурена отсрочка, и след това да има общи избори“, написа тя.  \r\n„Нищо не е без риск, но оставянето на Джонсън да поста му за да ни изведе без сделка, дори без лоша сделка, изглежда като ужасна идея за мен“, добави тя. \r\nДжонсън все още смята, че Великобритания ще напусне ЕС на 31 октомври със или без сделка. \r\nУказът на парламента, който беше приет по-рано задължава премиера да иска отсрочка от Брюксел в случай, че не бъде постигната сделка до 19 октомври, но това е нещо, което той няколко пъти заяви, че няма да направи. \r\nГоворител на шотландските националисти заяви, че те ще продължат да работят с опозицията за да подсигурят сделка с Брюксел. \r\n„Шотландската национална партия поведе пътя към осуетяването на Брекзит (без сделка) и връщането на парламента обратно в пленарната зала, след като торите се опитаха да затворят британската демокрация, и ще продължи да работи с всички опозиционни депутати за да спрем Брекзит без сделка и да проведем общи избори, за да премахнем този опасен и недемократичен министър-председател колкото се може по-скоро“, заявиха от партията. \r\n„Сега е възможно, ако има политическа воля за това, партиите да се обединят и да подсигурят, че писмото, което трябва да осигури отсрочка не е в ръцете на Джонсън и неговата свита, които са решени да намерят начин да заобиколят указа на парламента. Вместо това то трябва да е във временен премиер, който ще остане в офиса си само доколкото е нужно за да се изпрати писмото, като веднага след това ще бъдат проведени избори.“, се казва още в изявлението. \r\nГоворителят на либерал-демократите по конституционните въпроси Уенди Чембърлейн заяви, че страната има нужда от план, който да работи.  \r\n„Либерал-демократите ще подкрепят временно правителство за да бъде спрян Брекзит без сделка, но то не може да бъде поверено на Джереми Корбин“, заяви тя. \r\n„Дори Никола Стърджън заяви, че не му вярва (на Корбин).“, каза още Чембърлейн. \r\n„Джо Суинсън работи здраво за това да намери мнозинство сред партиите в парламента за да спрем щетите от Брекзит. Всеки който иска да задържи Шотландия във Великобритания, а Великобритания в ЕС трябва да гласува за либерал-демократите“, каза още тя. \r\nКонсервативният депутат Кристин Хеър обаче заяви, че това само доказва, че шотландските националисти стоят зад Корбин. \r\n„Това само потвърждава отдавнашните твърдения – Шотландската национална партия с радост ще подкрепи Корбин за премиер“, заяви тя. \r\n*** \r\n \r\n  Министър-председателят на Великобритания Борис Джонсън ще се изправи пред легални процедури и вероятно съдебно дело, ако се опита да заобиколи закона, който го заставя да забави процеса по Брекзит, за да бъде постигната сделка с Брюксел, заяви бившият министър на правосъдието на страната Дейвид Гоук, пише вестник  The Independent . \r\nГоук предупреди, че всеки опит да бъде заобиколен закона, който го заставя да отложи Брекзит ако не успее да постигне сделка до 19 октомври, е обречен на неуспех и ще доведе до съдебен спор. \r\nНеговите коментари идват след като бившият премиер Джон Мейджър заяви, че Джонсън има възможност да прегледа закона и да използва привилегиите си, за да заобиколи указа, който го заставя да забави Брекзит.  \r\nГоук нарече подобен ход „политическо извъртане, което никой няма да прости или забрави“. \r\nДжонсън остава твърдоглав по отношение на своето обещание да изведе Великобритания от Европейския съюз до 31 октомври със или без сделка, като предизвика недоволство в парламента, като нарече закона, който го заставя да забави Брекзит указ за „капитулация“. \r\nМейджър, който е бивш консервативен министър-председател, повдигна страховете, че Джонсън може да издаде заповед за суспендиране на парламентарното решение, което ще прекъсне валидността му, докато не бъде осъществен Брекзит. \r\nГоук, който беше изгонен от Консервативната партия за това, че гласува против Брекзит без сделка заяви, че ако това се случи, опитът на премиера ще се провали и той ще бъде поставен пред съда. \r\n„Смятам, че според общия съдебен консенсус съдилищата ще обявят акта на парламента за действащ и правителството ще бъде принудено да се съобрази с това“, заяви Гоук. \r\n„Надявам се, че правителството няма да се опита да търси неоснователни съдебни искове, за да се оттърве от легалните си задължения“, добави той. \r\n„Смятам, че основното виждане на юристите е, че указът на парламента е действащ и дори ако не бъде постигната сделка, или ако парламента не подкрепи сделка до 19 октомври, тогава правителството ще търси отрочка“, каза още Гоук.   \r\nПопитан дали би ръководил случая лично, Гоук заяви, че не знае дали това може да се случи, но ако е нужно, то Джонсън ще се окаже в съда. \r\nТой добави, че смята, че указът е здрав и не може да бъде лесно заобиколен, но депутатите трябва да са готови да действат ако правителството намери начин да се справи с него. \r\nМинистърът по международното развитие Алок Шарма отказа да отговори на въпросите за това как правителството ще се съобрази със закона и все пак ще напусне ЕС на 31 октомври. \r\nТой заяви, че не желае да започва дискусии, които са водени в кабинета при закрити врати. \r\n„Абсолютно ще се придържаме към закона, работим много здраво да постигнем сделка и ще напуснем на 31 октомври“, добави той. \r\nГоворителят на премиера по-късно дистанцира Джонсън от възможността той да заобиколи закона, като заяви, че не знае за подобни намерения на министър-председателя. \r\nПравителствените служители също се дистанцираха от тази идея и нарекоха коментарите на Мейджър „тотални глупости“. \r\n*** \r\n \r\n  Плаващият под британски флаг петролен танкер „Стена Имперо“, който беше задържан от властите в Иран през юли беше освободен от пристанището в Бандар Абас и се е отправил към Дубай след повече от два месеца в плен, пише великобританският вестник  The Guardian . \r\n“Корабът е напуснал пристанището в Бандар Абас и се придвижва до Дубай за да може екипажът му да акостира и да получи медицинска проверка и информация“, заяви шведската компания „Стена Бълк“, която е собственик на плаватления съд. При нормална скорост той трябва да стигне до Дубай за по-малко от ден. \r\nКорабът беше задържан от Иранската революционна гвардия в Ормузкия проток по обвинения в нарушаване на правилата за плаване, след като Великобритания от своя страна задържа ирански петролен танкер в Гибралтар. Иранският кораб беше освободен през август. \r\nСпоред уебсайта „MarineTrafic”, който се позовава на сателитни снимки, „Стена Имперо“ точно е напускал пристанището Бандар Абас в ранното утро на 27 септември, където беше държан от 19 юли. Иранските власти не коментираха темата. \r\nИмаше сериозно объркване за това дали на кораба ще му бъде позволено да напусне пристанището, след като иранските власти заявиха по-рано, че са прекратили легалните процедури срещу него. Той остана закотвен в пристанището за два дни без да бъде предоставена повече информация по случая. \r\nГоворител на шведската компания собствени заяви по-рано, че те не знаят какви са причините за забавянето на отплаването на кораба и, че не са успели да се свържат с капитана на плавателният съд за повече от седмица.  \r\nВъншното министерство на Иран заяви в същия ден, че процедурите по освобождаването на „Стена Имперо“ са били завършени, но продължава разследването срещу танкера. \r\n„Стена Бълк“ по-късно излезе със съобщение, че не преговаря с Иран и не е информирана за каквито и да е повдигнати обвинения срещу себе си или срещу членовете на екипажа. \r\nЗадържането на британския танкер повиши напрежението в региона, след атаките през май и юни над други търговски кораби във водите на Персийския залив, отговорността за които Вашингтон хвърли на Техеран. Иран отрече да има роля в тях. \r\nВзаимоотношенията между САЩ и Иран продължават да се влошават, откакто Вашингтон се оттегли от ядреното споразумение за ограничаването на ядрената програма на Техеран от 2015 г. Непосредствено след това Белият дом наложи нови санкции над Иран, които целят да намалят петролния износ на близкоизточната страна.", "date": "2019.09.28", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/09/28/2703137/s-investitsionni-namereniya-na-yuzhna-koreya-kam-balgariya-zavarshi-vizitata-na-premiera-boyko-borisov-v-stranata-obzor.html", "text": "b> Сеул.  С инвестиционни намерения в на Южна Корея към България завърши визитата на премиера Бойко Борисов в страната. Програмата на министър-председателя бе изпълнена с посещения и срещи, но най-важните сред тях бяха с южнокорейския му колега Ли Нак-йон и с президента на републиката Мун Дже-ин. Премиерът Борисов успя да обсъди с тях въпроси, свързани с разширяване на сътрудничеството между България и Република Корея в политическия, икономическия и културния диалог между двете страни. Резултатите от премиерската среща: подписан Меморандум за разбирателство и сътрудничество в областта на енергетиката, който по думите на южнокорейския премиер ще подсили сътрудничеството ни в областта на плана по обновяемата енергия. Стана ясно и, че Ли Нак-йон е помолил Борисов корейски фирми да участват в изграждането на инсталация за RDF отпадъци, която се планира да е в близост до София. Важно е да се припомни, че през 2017 година Столичният общински съвет даде съгласието си на Столична община и „Топлофикация София“ ЕАД да кандидатстват по процедура „Проектиране и изграждане на инсталация за комбинирано производство на енергия в София с оползотворяване на RDF“. През 2018 година СОС гласува „Топлофикация“ да изтегли 67 милиона евро от Европейската централна банка за изграждането на такава. Общата стойност на завода ще бъде в размер на 157 милиона евро и се очаква да заработи в следващите 30 години. RDF представлява отпадъчният материал от софийските твърдите битови отпадъци. При изгарянето му се отделят много вредни вещества, което е довело до екологични проблеми на различни места по света. Точно заради този негативен аспект на такъв тип инсталация част от софийските общински съветници преди се противопоставиха на реализацията на идеята.  \r\nДруги сфери, които попаднаха във фокуса на разговорите между българския и южнокорейския премиер: туризъм, култура, образование, батериите за електрически автомобили, както и автомобилостроенето. Борисов отбеляза, че общи приоритети и за двете държави са именно образованието и културата и именно заради това би извел на преден план взаимоотношенията между университетите и академиите в двете страни, както и да се засили обменът на студенти и преподавател. Във връзка с обсъжданата през първия ден от посещението на Борисов тема за южнокорейски инвестиции в батерии за електромобили и акумулатори, Борисов заяви, че позициите на Южна Корея и България са се сближили. Друго, което се разбра от провелата се визита, е, че България и Южна Корея водят преговори относно военно-промишлените комплекси, но реализацията им все още е далеч във времето. В областта на сътрудничеството в направление туризъм премиерът Борисов посочи, че България си е поставила за цел туристическият поток между страната и Южна Корея да се засили, като отново подчерта, че трябва да следваме примера на Хърватия и да създадем директна самолетна линия между двете държави, която да създава удобство на потенциалните южнокорейски туристи в България. Бойко Борисов коментира и, че желанията на държавата ни е най-вече частният бизнес в Корея да се толерира и да инвестира в България. Позициите на България бяха препотвърдени и на срещата на Бойко Борисов с южнокорейския президент Мун Дже-ин. А именно: развитието на туризма и засилване на туристическия поток между двете държави, тясно сътрудничество в енергетиката и IT сектора. Южнокорейският президент заяви, че е запознат с професионализма и качествата на българските програмисти и държавата му би искала да се възползва от техните умения. Министър-председателят отбеляза като приоритет за страната ни освен привличането на корейски инвестиции в България, също и разширяване на българския износ към Република Корея. Той заяви, че се разчита на съдействието от президента Мун и корейското правителство да насърчи корейски бизнес и да се обърне поглед към България. На срещата българският премиер изтъкна и някои от предимствата в икономическия климат на България: ниско данъчно облагане, добри специалисти и достъп до пазара на Европейския съюз. След срещата между двамата стана ясно и, че корейска фирма е заявила желание да участва в строежа на АЕЦ „Белене“.Програмата на премиерската визита в Република Корея не се изчерпа със срещи на високо политическо ниво. Важно за българската държава беше и какви ще са резултатите от посещението на премиера и българската делегация в Центъра за научно-изследователска и развойна дейност на компанията „Hyundai Motor Group“. След края на посещението си премиерът коментира, че очакванията  са отношенията ни с Южна Корея да се развиват на все по-високо ниво, като заяви, че интересът от корейска страна към инвестиции в България е голям. Той посочи преговорите за реализиране на завод на „Фолксваген“ на българска територия като добра реклама за страната ни в световен мащаб и отбеляза, че крайният избор на компанията се наблюдава с интерес, включително и в Република Корея. Борисов посочи, че към България интерес имат и други южнокорейски компании, като обаче отказа да цитира точни имена, за да не навреди това на процеса на практическо реализиране на инвестициите. Министърът на икономиката Емил Караниколов, който също беше част от българската делегация, също разясни темата. От неговите думи стана ясно, че това е първата официална среща очи в очи с представители на „Хюндай“, като преди това между българска и южнокорейска страна се е водела само писмена комуникация. На срещата са били представени идеите на България за стратегическо партньорство между двете страни, както и възможностите за инвестиции, които страната ни предлага. В случая не става въпрос за автомобили с бензинов или дизелов двигател, а разговорът тече в посока привличане на инвестиции за електрически, автономни автомобили и възможност за създаване на Център за изкупуване на автономни автомобили в България, части за електрическите автомобили и батерии. В случая с „Хюндай“ все още не може да се говори за инвестиции, но ситуацията ще се промени, ако от фирмата преценят да инвестират в конкретен сегмент в България. За момента важното е България да се покаже като страна с добър икономически климат и възможности. В момента държавата ни се проверява и от друга голяма южнокорейска фирма, чието име Караниколов отказа да конкретизира. Инвестицията, която се очаква, е в размер на 1,5 милиарда евро и е свързана с батерии за електрически автомобили. На компанията са предложени четири локации за реализация на територията на България, като от ръководството й са се спрели на две от тях.  \r\nСред икономическите теми, в програмата на премиера се промъкнаха и още две събития. Първото официално посещение на Борисов за деня беше на Националното гробище в Сеул, където премиерът положи венец на главната мемориална кула в чест корейските граждани, дали живота си в движението за национална независимост в Корейската и Виетнамската война. По-късно през деня министър-председателят беше удостоен и с почетния девети дан по таекуондо. Това се случи по време на посещението му в Световното седалище на бойното изкуство таекуондо „Кукиоан“. За целта премиерът трябваше да счупи дъска, с което той се справи успешно.Той облече и традиционната дреха за таекуондо догок. Борисов благодари за високата чест и изтъкна принципите на бойното изкуство като особено важни, най-вече за младите хора. А именно: когато си по-силен, да бъдеш по-снизходителен към слабите. Да използваш силата за мир, винаги да даваш още един шанс на противника, дисциплината, йерархията, да бъдеш критичен към себе си и снизходителен към другите, но най-вече да не се страхуваш от нищо.По време на визитата си в Южна Корея премиерът Бойко Борисов посети и Университета за чужди езици „Ханкук“. Там той коментира провелата се между него и южнокорейския премиер среща с думите, че вследствие на нея  отношенията между двете страни ще се развият много бързо –  в сферата на енергетиката, туризма, машиностроенето и автомобилостроенето. Той допълни, че за да се развива, която и да е от тези сфери, са необходими добре обучени кадри, които да се справят добре с работата и поради тази причина трябва да се подходи подобаващо в посока обмена на студенти и преподаватели между СУ „Свети Климент Охридски“ и Университета за чужди езици „Ханкук“. Българският министър-председател заяви, че студентите са бъдещето на българо-корейските отношения. Той отново промъкна темата за южнокорейски инвестиции в България, като сподели, че с южнокорейския си колега Ли Нак-йон са обсъждали какви тържества ще има догодина по повод 30-ата годишнина от установяване на дипломатическите отношения между двете държави. Премиерът е казал на своя колега, че няма по—красиво и хубаво събитие, което след това да бъде съпътствано от много други с един голям залог на Корея в България. \r\nПо време на посещението си Борисов припомни, че новият ресор на България в Европейската комисия е именно свързан с това, с което е и посещението му в Корея: университети, иновации, академии, образование, култура и младеж. \r\nПремиерът се похвали със събития, засягащи България: избора на Кристалина Георгиева за управляващ директор на МВФ, за което получи поздравления от премиера и президента на Южна Корея, а  също и бъдещето председателство на страната ни на Берлинския процес догодина. Той касае целите Западни Балкани. Премиерът припомни, че само преди 1 година по време на Българското председателство на Съвета на Европейския съюз в София се състоя среща между лидерите на ЕС и Западните Балкани. Той коментира, че така се е дал тласък за мира и за по-нататъшните стъпки по приемането им в ЕС. \r\nПо време на посещението на Борисов в Университета за чужди езици „Ханук“ поздравителен адрес към него отправи вицепрезидентът на учебното заведение Чу Ки-сонг. От него стана ясно, че перспективите на студентите от специалността „Българистика“ в  университета са пряко свързани с разширяването на икономическия, образователния и културния обмен между България и Република Корея.  \r\nВ края на посещението българският премиер Бойко Борисов беше удостоен с почетен знак за принос към българистиката и развитието на двустранните отношения между България и Южна Корея, а студентите бяха подготвили художествена програма с изпълнения на български танци и песни. \r\n “Фокус“ припомня:  За първи път български премиер беше на посещение в Република Корея. Визитата се проведе в навечерието на 30-тата годишнина от установяването на дипломатически отношения между двете страни през 2020 г. Целта на посещението на министър-председателя Бойко Борисов беше разширяване на сътрудничеството между България и Република Корея в политическия, икономическия и културния диалог между двете страни. В официалната делегация, водена от Бойко Борисов, бяха още министърът на отбраната Красимир Каракачанов, министърът на финансите Владислав Горанов, министърът на транспорта Росен Желязков, министърът на икономиката Емил Караниколов, посланикът  а Република България в Република Корея Петко Драганов, както и началникът на политическия кабинет на премиера Деница Желева. \r\nТеодора ПАВЛОВА", "date": "2019.09.28", "title": "С инвестиционни намерения на Южна Корея към България завърши визитата на премиера Бойко Борисов в страната (ОБЗОР)"}
{"url": "http://www.focus-news.net/news/2019/09/28/2703143/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Терористите непрекъснато усъвършенстват безпилотните си летателни апарати, с които бунтовниците редовно се опитват да атакуват руската въздушна база Хмеймим в Сирия, съобщи в пред журналисти официален представител на руското министерство на отбраната, пише вестник  ”Российская газета” . \r\nСпоред генерал-майор Игор Конашенков бунтовниците се опитват да увеличат обхвата и поразителната способност на своите дронове. \r\nГенералът заяви, че руските експерти внимателно изучават микросхемите и флаш картите от неутрализираните от руски системи за противовъздушна отбрана дронове, използвани от бунтовниците. \r\n„Има абсолютно точни данни откъде са били пуснати, как са минавали и къде е трябвало да отидат.“, заяви той във връзка с дроновете. \r\n\"От време на време терористите се опитват да подобрят своите безпилотни летателни апарати. Това, на първо място, се отнася до системите за навигация и управление\", каза генералът. \r\nСпоред него дори на пръв поглед дроновете да изглеждат зле направени, всички са сглобени по едни и същи модели и са абсолютно идентични. \r\n\"Няма съмнение, че терористите са получили технологии, свързани със сглобяването на системата за управление, навигационната система и системата за стрелба. Прави впечатление, че терористите имат схема за сглобяване.“, каза Конашенков. \r\nГенералът обясни, че преди терористите са използвали дронове, които се контролират директно от операторите, а сега те използват главно самолети, в които е внедрена определена мисия, и те летят по определен маршрут. \r\nВърху някои дронове вече е монтирано устройство, което показва налягането във въздуха и по този начин те обменят информация помежду си за височината и координатите, на които се намират. Някои от тях също така, казва генерала, носят със себе си видеокамери. \r\n„Те не летят по права линия, постоянно маневрират и постоянно променят курса си. Освен това обхватът им вече е до 250 километра, а  височината на която летят достига до 4,5 км “, каза Конашенков. \r\nСпоред него, ако дроновете по-рано са имали един резервоар с гориво, който е позволявал на самолета да лети до 120 километра, сега бунтовниците монтират два, а вторият е много по-голям, съответно и обхватът е поне двоен. Също така терористите имат и електрически дронове, обхватът на които е до 50 км. \r\n„Такива безпилотни самолети са много сериозно и опасно оръжие, което се характеризира с непредсказуемост на полета, а главното , че са изработени основно от пластмаса и дърво. Така те трудно се засичат от радарите. Но нашите системи за противовъздушна отбрана все още ефективно ги откриват и унищожават“, добави още генерала. \r\n„Един комплекс „Панцир С-1“ както и „Тор-М2“ може ефективно да стреля по четири цели едновременно. Системата за противовъздушна отбрана на летището в Хмеймим и в Тартус е сложна, многопластова и ни позволява надеждно да защитаваме всички руски обекти.“, заяви Конашенков. \r\n*** \r\n \r\n  Перспективният безпилотен летателен апарат (БПЛА) „Охотник“ направи първия си полет с най-новия руски изтребител Су-57, съобщиха от Министерството на отбраната на страната. Вестник  „Взгляд“  проучи възможностите на най-новите руски дронове и през август прогнозира, че „Охотник“ ще стане партньор на Су-57. \r\nПо време на полета е отработено взаимодействието между дрона и изтребителя Су-57 „за разширяване на радиолокационното поле на изтребителя и прицелването за използване на авиационни средства за поразяване“, се казва в съобщението на военното ведомство във „Фейсбук“. \r\nОт там отбелязват още, че полетът е преминал в автоматизиран режим и е продължил повече от 30 минути. \r\nИзпитанията на новата бойна система, създадена от „Сухой“, се провеждат на едно от изпитателните летища на руското военно министерство, се казва в съобщението. \r\nОт ведомството отбелязват, че дронът „Охотник“ е създаден по схемата „летящо крило“ с използване на специални материали и покрития, които го правят практически невидим за радарите на противника. БПЛА е снабден с целево оборудване за оптико-електронно, радиотехническо  и други видове разузнаване. \r\nЗа първия полет на „Охотник“ стана известно в началото на август. В средата на този месец бе съобщено, че той за първи път е летял в двойка с изтребител. \r\nКакто отбелязват западните медии, макар че Русия заявява, че основната задача на БПЛА С-70 „Охотник“ ще бъде разузнаването и радиоелектронната борба, размерът на летателния апарат позволява на него да се окачат ударни средства. \r\n*** \r\n \r\n  В Украйна продължават да анализират съдържанието на публикуваната в САЩ пълна стенограма на телефонния разговор между Доналд Тръмп и Владимир Зеленски. Наблюдателните опоненти на последния бързо намериха редица несъответствия в официалния в официалния документ. Един от най-активните депутати във Върховната рада от редиците на привържениците на бившия президент Порошенко официално се обърна към Офиса на президента Зеленски за точен превод на украински език на същата стенограма. Противниците на настоящия държавен глава явно предвкусват възможността за импийчмънт... не, не на президента Тръмп, а на своя земляк, криворожеца КВНщик, пише руското издание  „Московский комсомолец“  в материал, представен без редакторска намеса. \r\n„MK“ беше една от първите световни медии, които анализираха подробно предложената от САЩ разшифровка на скандалния телефонен разговор от 24 юли. Вербалните пасажи на главите на Белия дом и комплекса по ул. „Банкова“  бяха успешно подредени в цитати в течение на един ден. \r\nДемократите, които мразят люто Тръмп още от ноември 2016-та година, когато милиардерът сензационно победи тяхната избраница Хилъри Клинтън, са убедени: „квази-президентът“ на САЩ е наговорил предостатъчно за своя импийчмънт. Публикуването от Белия Дом на стенограма от разговора според председателя на Камарата на представителите Нанси Пелоси потвърждава, че Тръмп „подкопава целостта на нашите избори, престижа на неговата позиция и националната ни сигурност“. Г-жа Пелоси повтори Хилъри Клинтън: „Той (Тръмп) представлява очевидна и спешна опасност за всичко, което ни прави силни и свободни“. Клинтън заяви чрез Twitter: най-добрият начин за разрешаване на ситуацията е импийчмънт на американския държавен глава. \r\nСъщо за импийчмънт, но вече за постоянно лазещия пред Тръмп президент Зеленски, започнаха да говорят украинските политици и политолози от другата страна на океана. \r\nПавел Нус, който традиционно подкрепя Петро Порошенко, нападна Зеленски за острата му критика срещу Ангела Меркел и Еманюел Макрон, „които не помагат достатъчно на Киев по отношение на руската агресия. Такава „черна неблагодарност“, по думите на Нус, със сигурност ще усложни отношенията на Украйна с Франция и Германия – ключови членове на ЕС. \r\nГоворителят на върховния представител на ЕС по външните работи Федерика Могерини – Мая Кочиянчич, вече реагира на нападките на Зеленски: „Подкрепата на Европейския съюз за Украйна е безпрецедентна! За тези 5 години ние събрахме за Украйна най-големия пакет в историята на ЕС“. \r\nСлед като се запозна с реакцията на германските медии на публикуването на преписа на разговора на Тръмп със Зеленски, директорът на Киевския институт за световна политика Виктор Шлинчак направи разочароваща прогноза: „Ако утре европейската коалиция за санкциите срещу Русия се разпадне, не забравяйте да благодарите на най-добрия лидер в света“. Г-н Шлинчак, разбира се, визира неговия сънародник Зеленски. \r\nНадявайки се да намери в необмислените фрази на Зеленски още по-уличаващи доказателства срещу него, Алексей Гончаренко, член на фракцията „Европейска солидарност“, изпрати искане до Службата на президента на Украйна да предостави пълен препис от разговора между Тръмп и Зеленски на украински. Алексей Алексеевич, както и много други в Украйна, се съмнява в „пълнотата“ на английския препис, публикуван от Белия дом. \r\nИма няколко причини за това. Например „американският препис“ не показва, че Вадим Пристайко (настоящият министър на външните работи на Украйна; Вадим Владимирович е посочен като заместник-ръководител на президентската администрация) присъства до Зеленски. Въпреки факта, че преди това г-н Пристайко заяви, че лично е присъствал в кабинета на Зеленски, когато „на пряка линия“ два пъти е разговарял с Тръмп. \r\nДруг очевиден „недостатък“: скандалният разговор (по време на който Тръмп уж е дал да разбере на млади си събеседник, че ще прекъсне финансова помощ за Украйна, ако Зеленски не „донесе на сребърен поднос“ плодотворно разследване на Хънтър Байдън, син на бившия вицепрезидент на САЩ, който заемаше висока длъжност в борда на директорите на украинската газова компания Burisma) продължи поне 20 минути. Поне така каза по-рано  украинската страна. \r\nНо в бланката на Белия Дом може да се прочете: телефонният разговор е започнал в 9.03 на 24 юли и е завършил в 09.33 по вашингтногско време. Т.е. е продължил не 20, а 30 минути. \r\nРазсекретената стенограма, дори ако се приеме, че Тръмп и Зеленски периодично правят пауза  и официалните „преводачи” на двамата президенти са изучавали английски в Кривой Рог във вечерния отдел на някой „ляв” университет, оставя за обмена на мнения/комплименти само 5 минути, ако не и по-малко. \r\nПаралелно с това в САЩ набира сила още един скандал, в който също фигурира Украйна. \r\nАНС – Агенцията за национална сигурност (разговорно – „електронното разузнаване“) предаде в Комисията по разузнаване на Камарата на представителите на Конгреса отчет за използването на социалните мрежи през 2019 година в рамките на вече започналата американска предизборна кампания. Докладът показва: огромен брой англоезични бот акаунти с нетърпение провеждат кампания за най-вероятния кандидат за президент на САЩ от Републиканската партия Доналд Тръмп, модерирани ... от Украйна. \r\nАмериканските служби отиват още по-далеч. Те откриха доста „неслучайни съвпадения“ в работата на украинската мрежа от ботове, която наскоро много успешно агитира за Зеленски на предсрочните избори за президент на Украйна през 2019 година. \r\nАко въздесъщата АНС продължи да „разплита тези конци“ и в един момент стигне директно до вицепремиера и министър на цифровата трансформация на Украйна Михаил Фьодоров , ба „компютърния гений“ от Запорожието като за начало ще му бъде забранено да влиза в САЩ. \r\nСамо Бог знае какво ще се случи с Фьодоров в бъдеще...", "date": "2019.09.28", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2019/09/28/2703145/pregled-na-mezhdunarodnite-novini-do-6-chasa-agentsiya-fokus.html", "text": "Китайският външен министър Уанг Йи предупреди на заседанието на Общото събрание на ООН, че протекционизма на организацията може да доведе до световна рецесия, като се зарече и, че ще стои здраво в търговския конфликт на Пекин с Вашингтон, предава  AFP . \r\n“Митата и провокациите в търговските конфликти, които нарушиха глобалните индустриални и снабдителни връзки, служат за да подкопават многостранния търговски режим и глобалния икономически и търговски ред“, заяви Йи в реч пред Общото събрание на ООН. \r\n„Това може дори да изпрати света в рецесия“, заяви външният министър. \r\n*** \r\n \r\n  Министър-председателят на Албания Еди Рама заяви по време на заседанието на Общото събрание на ООН, че Сърбия и другите страни членки на организацията са длъжни да признаят независимостта на Косово и да й позволят да се включи в международните структури, предава  РИА Новости . \r\nПо неговите думи, откритият спор между частично признатата Република Косово и Сърбия все още пречи на реализирането на потенциалното развитие на целия Балкански регион. \r\n\"Независимо с какви проблеми се сблъсква младата демокрация на Косово, повече от ясно е, че са минали повече от 10 години от нейната независимост и Република Косово е успяла да изгради активна демокрация\", каза Рама. \r\nСпоред него Косово е \"надежден партньор в региона\", който никога не е отстъпил \"от своите европейски и евроатлантически задължения\". \r\n\"Време е всички страни в това събрание, особено нашите приятели в Сърбия, да признаят независимостта на Косово и да признаят реалността. Това е единствената надеждна основа за изграждане на общо по-добро бъдеще\", каза още Рама. \r\nРъководителят на албанското правителство предложи също така да се даде възможност на Косово да се присъедини към \"всички международни организации\" и помоли ЕС да предостави на жителите на Косово правото на безвизов достъп. \r\n*** \r\n \r\n  Русия и САЩ са в състояние да се върнат към конструктивни ангажименти, въпреки различията между Москва и Вашингтон, заяви държавният секретар на САЩ Майкъл Помпео след среща с руския външен министър Сергей Лавров в кулоарите на 74-ата сесия на Общото събрание на ООН в Ню Йорк, предава  TACC . \r\n„Срещнах се с външният министър Сергей Лавров днес за да обсъдим двустранните проблеми и други глобални въпроси, включително контролът над оръжията. Въпреки, че има зони, в които има напрежение с Русия, трябва да намерим конструктивен път напред. Работили сме заедно преди, можем да го направим отново\", написа държавният секретар в „Туитър“. \r\n*** \r\n \r\n  Външният министър Сергей Лавров се срещна с държавния секретар на САЩ Майк Помпео и подчерта безполезността на санкционния натиск върху Москва, предава  ТАСС , като се позовава на информация от руската дипломатическа служба. \r\n„Обсъден беше широк спектър от въпроси от дневния ред. Лавров подчерта, че Русия е отворена за диалог със САЩ в различни области, но конструктивното сътрудничество е възможно само въз основа на зачитането на взаимните интереси на двете страни“, заявиха от службата. \r\n„В тази връзка бе отбелязана безполезността на опитите за санкции и всякакъв друг натиск върху страната ни, който само подкопава перспективите за двустранно сътрудничество в интерес на решаването на ключови глобални проблеми и подкопава глобалната сигурност“, информираха още от външното министерство. \r\nСрещата между двамата продължи по-малко от един час и се проведе като част от поредицата от срещи между световните лидери в кулоарите на заседанията на Общото събрание на ООН. \r\n*** \r\n \r\n  Белият дом потвърди, че администрацията на президента на САЩ Доналд Тръмп е опитала да премести преписа на телефонният разговор до украинският президент Владимир Зеленски в секретна система, което потвърди част от обвиненията, че бяха отправени срещу кабинета на американския президент, съобщава  CNN . \r\nАмериканската медия е получила информация от служител в Белият дом, който е заявил, че адвокатите на Националният съвет по сигурността на САЩ са се опитали да класифицират документа. \r\n„Адвокатите на Съвета за сигурност поискаха класифицираният документ да бъде обработен по подходящ начин“, заяви държавният служител. \r\nСпоред Белия дом преписът вече е бил класифициран, така че не е имало нищо нередно да бъде преместен в системата.  \r\nТова признание допълнително потвърждава обвиненията, че преписът от разговора с украинския президент е бил засекретен.  \r\nПредположението, че администрацията на Тръмп е искала да скрие съдържанието на разговора, по време на който президента е искал от украинския си колега да разследва сина на своя бъдещ политически противник Джо Байдън, доведе до обвинения за това, че Тръмп е злоупотребил с позицията си. Няма доказателства за извършени престъпления от страна на Байдън или сина му на този етап. \r\nСтенограмата на телефонния разговор беше разсекретена по-рано, но в нея не са се съдържали сведения, като разузнавателна информация или военни тайни, които са обичайните причини да бъде един документ засекретен.  \r\nИзявлението на Белия дом по-рано показва опит да бъде окачествено засекретяването като ход на администрацията, който е бил под наблюдението на Съвета за национална сигурност, вместо политически мотивиран опит да бъдат запазени в тайна разговорите на Тръмп. \r\nТръмп от своя страна беше силно разгневен от изтеклата информация и дори нарече сътрудника на разузнавателните служби, който я е разкрил „шпионин“. \r\n„Искам да знам кой е човекът, който е представил тази информация? Защото това е близко до шпиониране“, заяви той.  \r\n„Знаете какво правихме в старите дни, когато бяхме умни. Шпионите и предателството, справяхме се с това малко по-различно от сега“, добави още Тръмп. \r\n*** \r\n \r\n  Северна Корея заяви, че иска президентът на САЩ Доналд Тръмп да вземе „мъдро и смело решение“ и да осъществи пробив в преговорите в застой между Пхенян и Вашингтон свъразни с ядрените оръжия на КНДР, съобщава американската медия  Voice of America . \r\nИзявлението дойде от съветникът по външните работи Ким Кай Гуан, дни след като Тръмп заяви, че друга среща с Ким Чен Ун „може и да се осъществи скоро“, без да дава подробности. \r\nГуан заяви обаче, че се съмнява, че друга среща ще доведе до очакваните резултати заради това, което той описа като преобладаващото мнение на Вашингтон, че Северна Корея първо трябва да се обезоръжи, преди да получи някакви гаранции и, че санкциите на Вашингтон са нещото, което е накарало Пхенян да преговаря. \r\nТой обвини САЩ в това, че не са работили за изказването на общо изявление между двете страни след срещата между Ким и Тръмп в Сингапур минлата година. Той добави, че Северна Корея от своя страна е направила „искрени опити“ за изграждането на взаимно доверие, като е освободила американски граждани, задържани в страната. \r\n*** \r\n \r\n  Индия планира „кървава баня“ в Кашмир, заяви пакистанският министър-председател Имран Хан пред Общото събрание на ООН, което заседава в Ню Йорк, предава  AFP . \r\nИндийската част от региона е отцепена откакто Ню Делхи отмени специалният статут на щата Джаму и Кашмир през август, а Хан заяви, че въоръжените сили, разположени там ще се обърнат срещу населението след като наложеният полицейски час бъде отменен. \r\n„Там има 900 хил. разположени войски, които не са дошли там, както казва Нарендра Моди (индийският премиер) заради просперитета на Кашмир. Тези 900 хил. войници, какво ще правят? Ще има кървава баня“, заяви той. \r\n*** \r\n \r\n  Саудитска Арабия се съгласи да обяви ограничено примирие в някои региони на Йемен, включително в столицата Сана, която е под контрола на подкрепяните от Иран Хути, съобщава американската медия  Bloomberg , като се позовава на йеменски източници.  \r\nПравителството на Рияд все още не е коментирало темата. Йеменски държавен служител потвърди информацията, но отказа да я коментира по задълбочено. По-рано хутски източници обявиха, че ще бъде обявено примирие и прекратяване на нападенията с безпилотни самолети и ракети над Саудитска Арабия от страна на бунтовниците.  \r\nЙеменски дипломат, който има връзки с различни страни в конфликта заяви, че има сериозни дискусии за продължителността и обхвата на примирието и за това дали то ще обхваща само столицата или цялата страна. Дискусиите са под надзора на западните страни, добави той, и заяви, че това може да е първата стъпка към пълно примирие или поне спиране на въздушните нападения от страна на коалицията, водена от Рияд. \r\n*** \r\n \r\n  Словения подкрепя присъединяването на Западните Балкани към Европейския съюз, за да се поддържа стабилността и сигурността в региона, заяви премиерът нас траната Марян Шарец, изказвайки се по време на заседание на Общото събрание на ООН, предава  РИА Новости . \r\nСпоред словенския премиер страната му се ангажира с предотвратяването на конфликтите, посредничеството при преговорите и настоява за спазването на международното право. \r\n\"Словения ще продължи да се застъпва за стабилността и европейската интеграция на страните от Западните Балкани. Подкрепяйки техните перспективи за присъединяване към ЕС, ние активно стимулираме регионалното сътрудничество, мира в региона и насърчаването на сътрудничеството\", заяви Шарец. \r\nЕС е предоставил засега статут на кандидати на Албания, Македония, Сърбия и Черна гора. Черна гора подаде молба за членство в ЕС през 2008 г., а преговорите за присъединяването на страната към съюза започнаха в края на юни 2012 г. Преговорите за присъединяването на Сърбия към ЕС започнаха през януари 2014 г. \r\n*** \r\n \r\n  Ръководителят на Шотландската национална партия Никола Стърджън подкрепи идеята за това лидерът на лейбъристите Джереми Корбин да стане временен министър-председател, в опит да бъде удължен срока за Брекзит, пише британското издание  London Evening Standard . \r\nПървият министър на Шотландия съобщи в „Туитър“, че одобрява идеята за издигането на лейбъристкия лидер за временен премиер чрез вот на недоверие в администрацията на консерваторите на действащият министър-председател Борис Джонсън. По този начин тя вярва, че може да бъде удължен срокът за постигане на сделка с Брюксел, след което да се проведат общи избори. \r\nВъпреки подкрепата от Шотландската национална партия, вот на недоверие в парламента ще трябва все пак да бъде подкрепен и от останалите опозиционни партии, а изгонените от консервативната партия заради гласуването срещу Брекзит без сделка, заедно с либерал-демократите обявиха, че не са съгласни с това Корбин да стане премиер. \r\nВ отговор на съобщение, което предлага лидера на лейбъристите за ръководител на правителството, Стърджън написа в „Туитър“, че е съгласна с предложението. \r\n„Съгласна съм. Вот на недоверие, след което опозицията се обединява около някого с единствената цел да бъде подсигурена отсрочка, и след това да има общи избори“, написа тя.  \r\n„Нищо не е без риск, но оставянето на Джонсън да поста му за да ни изведе без сделка, дори без лоша сделка, изглежда като ужасна идея за мен“, добави тя. \r\nДжонсън все още смята, че Великобритания ще напусне ЕС на 31 октомври със или без сделка. \r\nУказът на парламента, който беше приет по-рано задължава премиера да иска отсрочка от Брюксел в случай, че не бъде постигната сделка до 19 октомври, но това е нещо, което той няколко пъти заяви, че няма да направи. \r\nГоворител на шотландските националисти заяви, че те ще продължат да работят с опозицията за да подсигурят сделка с Брюксел. \r\n„Шотландската национална партия поведе пътя към осуетяването на Брекзит (без сделка) и връщането на парламента обратно в пленарната зала, след като торите се опитаха да затворят британската демокрация, и ще продължи да работи с всички опозиционни депутати за да спрем Брекзит без сделка и да проведем общи избори, за да премахнем този опасен и недемократичен министър-председател колкото се може по-скоро“, заявиха от партията. \r\n„Сега е възможно, ако има политическа воля за това, партиите да се обединят и да подсигурят, че писмото, което трябва да осигури отсрочка не е в ръцете на Джонсън и неговата свита, които са решени да намерят начин да заобиколят указа на парламента. Вместо това то трябва да е във временен премиер, който ще остане в офиса си само доколкото е нужно за да се изпрати писмото, като веднага след това ще бъдат проведени избори.“, се казва още в изявлението. \r\nГоворителят на либерал-демократите по конституционните въпроси Уенди Чембърлейн заяви, че страната има нужда от план, който да работи.  \r\n„Либерал-демократите ще подкрепят временно правителство за да бъде спрян Брекзит без сделка, но то не може да бъде поверено на Джереми Корбин“, заяви тя. \r\n„Дори Никола Стърджън заяви, че не му вярва (на Корбин).“, каза още Чембърлейн. \r\n„Джо Суинсън работи здраво за това да намери мнозинство сред партиите в парламента за да спрем щетите от Брекзит. Всеки който иска да задържи Шотландия във Великобритания, а Великобритания в ЕС трябва да гласува за либерал-демократите“, каза още тя. \r\nКонсервативният депутат Кристин Хеър обаче заяви, че това само доказва, че шотландските националисти стоят зад Корбин. \r\n„Това само потвърждава отдавнашните твърдения – Шотландската национална партия с радост ще подкрепи Корбин за премиер“, заяви тя.", "date": "2019.09.28", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/28/2703147/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно-строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.28", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/28/2703318/tass-nay-malko-32-dushi-zaginaha-v-denya-na-izborite-v-afganistan.html", "text": "Най-малко 32 души загинаха, други 123 бяха ранени при 113 нападения в деня на президентските избори в Афганистан, съобщи в събота афганистанската агенция Pajhwok, цитирана от  TACC . \r\nСпоред агенцията движението на талибаните е поело отговорност за 64 нападения, организаторите на 59 атаки все още не са известни. \r\nВ Афганистан се проведоха четвъртите президентски избори в събота след падането на режима на талибаните. Основните съперници в надпреварата са настоящият президент на Афганистан Ашраф Гани и премиерът Абдула Абдула. Потенциалните съперници включват Рахматула Набил, бивш началник на дирекция \"Национална сигурност\", Гулбадин Хекматияр, бивш лидер на афганистанските моджахидини и Ахмад Вали Масуд, бившият посланик на Афганистан в Лондон. \r\nПроцесът на изборите протече в условията на постоянни заплахи за сигурността, отправяни от различни радикални групировки. Представители на движението на талибаните, които не признават легитимността на афганистанското правителство, в навечерието на изборите обявиха намерението си да осуетят вота и призоваха гражданите да не отиват до урните. \r\nПредварителните резултати от гласуването се очакват на 19 октомври, а окончателните - на 7 ноември. При необходимост вторият тур трябва да се проведе на 23 ноември 2019 година. \r\n \r\n  Юлиян Марков", "date": "2019.09.28", "title": "ТАСС: Най-малко 32 души загинаха в деня на изборите в Афганистан"}
{"url": "http://www.focus-news.net/news/2019/09/28/2703148/71-godishen-peshehodets-e-zaginal-sled-kato-e-bil-blasnat-ot-lek-avtomobil-v-kableshkovo.html", "text": "71-годишен пешеходец e загинал след като е бил блъснат от лек автомобил на около 20 м. от централното кръстовище в град Каблешково. Това съобщи за  Радио „Фокус“ – Бургас  Цветелина Рандева от ОДМВР-Бургас. В 19.53 часа лек автомобил, движещ се от Бургас към Каблешково, управляван от 62- годишен бургазлия, преминава правомерно на зелен сигнал на светофара, като блъска неправилно пресичащия пътното платно 71-годишен пешеходец от град Чирпан. Същият получава тежки травми и в кома е настанен за лечение в отделението по реанимация на УМБАЛ-Бургас, където по-късно почива. \r\nМария КУРТЕВА", "date": "2019.09.28", "title": "71-годишен пешеходец e загинал след като е бил блъснат от лек автомобил в Каблешково"}
{"url": "http://www.focus-news.net/news/2019/09/28/2703146/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . \r\n \r\n Метеорологична обстановка: \r\nПрез нощта ще бъде ясно и почти тихо. Минималните температури ще са предимно между 6° и 11°. В София – около 9°.  \r\nНа 28.09.2019 г. над страната ще е предимно слънчево. Преди обяд ще е почти тихо. След пладне ще духа слаб до умерен южен вятър, с него температурите ще са повишат и дневните ще са между 22° и 27°. В София – около 23° \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\n \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\n \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 21:00 часа. Срок 30.09.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе:, \r\nДвижението по „Дунав мост“ Русе – Гюргево от км 0+000 до км 1+057 от 11:00 до 12:00 се ограничава поради Международно състезание „Пробег на свободния дух Русе – Гюргево“. Срок до 28.09.2019 г. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Стара Загора: \r\nДвижението по път I-5 Казанлък – Стара Загора – Димитровград от км 228+600 до км 234+300 се ограничава поради провеждането на автомобилно състезание, кръг от републиканския шампионат на АФБ „Писта Стара Загора“ на надлез „Зора“ /път II-66/ на 28.09.2019 г. от 12:30 до 18:00ч. и на 29.09.2019 г. от 09:00 до 14:30 ч. \r\nОбходен маршрут: Движещите се коли от път I-5 за Стара Загора – Бургас се отбиват от околовръстен път на гр. Стара Загора на надлез: път I-5 и II-57 при км 234+300, през Стара Загора и с. Хрищени. Движението на товарните МПС от пр. „Република“ от Русе и Бургас за Свиленград се отбива през Нова Загора на пътен възел път I-6 Казанлък – Бургас с път II-55 за Нова Загора. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 02.10.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 43+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът III-843: Движението по път III-843 Велинград – Каратепе от км 27+000 до км 30+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 04.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 15.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 07.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 07.10.2019 г.; \r\nПът III-501: Движението по път III-501 Басарбово – Две могили от км 7+000 до км 32+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 50 км/ч. Срок до 07.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът III-867: Движението по път III-867 Мадан – Златоград се осъществява в една лента на определени отсечки от РПМ от км 26+620 до км 26+770, при км 13+830 /проход Печинско/, от км 30+163 до км 32+448 /в чертите на гр. Златоград/ поради провеждането на спортно мероприятие, любителско събитие – свободно бягане по горски и полски пътища. Срок до 28.09.2019 г. \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-66 Движението по път II-66 Нова Загора – Стара Загора от км 55+000 до км 58+700 се ограничава поради провеждането на автомобилно състезание, кръг от републиканския шампионат на АФБ „Писта Стара Загора“ на надлез „Зора“ /път II-66/ на 28.09.2019 г. от 12:30 до 18:00ч. и на 29.09.2019 г. от 09:00 до 14:30 ч. \r\nОбходен маршрут: \r\nПосока Нова Загора – Стара Загора: от кръстовището за с. Хрищени при км 55+000 се отбива движението за София, Казанлък и Хасково. Автомобилният поток преминава през с. Хрищени – път I-5 околовръстен път Стара Загора при км 228+600 – през гр. Стара Загора, надлез „Наталия“ – бул. „Славянски“ – бул. „Патриарх Евтимий“. \r\nПосока Стара Загора – Нова Загора: гр. Стара Загора – околовръстен път на гр. Стара Загора при км 228+600 – общински път за с. Хрищени – път II-66 при км 55+000 – Нова Загора . \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30.09.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.28", "title": "Актуална пътна обстановка"}
{"url": "http://www.focus-news.net/news/2019/09/28/2703149/predstoyashti-sabitiya-v-stranata-za-28-septemvri-agentsiya-fokus.html", "text": "*** \r\n \r\nОт 10.00 часа на площад „Възраждане“ министър Младен Маринов ще даде старт на 27-ия Национален конкурс „Пътен полицай на годината“. \r\n \r\n*** \r\n \r\nОт 10.00 часа в кв. „Княжево“ в парка при обръщалото на трамвай 5 ще се състои празник на  пътната безопасност „Мисия Нула“. \r\n \r\n*** \r\n \r\nОт 10.30 часа в Княжеската градина (пред Паметника на Съветската армия) ще се състои инициативата „Мисия Здраве 2019“. Ще се проведе кръводарителска акция под ръководството на екипите на Националния център по трансфузионна хематология. \r\n \r\n*** \r\n \r\nОт 10.45 часа в хотел „Метрополитън“ ще се проведе брифинг по повод 11-ата научна среща обучение на Сдружението на обучителите и изследователите в България по Обща медицина (СОИБОМ). \r\n \r\n*** \r\n \r\nОт 11.30 часа в сградата на КНСБ на 11-и етаж ще се проведе пресконференция за национален протест на лекарите и специалистите по здравни грижи. Ще участват президентът на КНСБ Пламен Димитров, ръководствата на Българската асоциация на професионалистите по здравни грижи и на Федерацията на синдикатите в здравеопазването, включително и техните председатели Милка Василева и д-р Иван Кокалов, Тодор Капитанов, национален секретар на КНСБ. \r\n \r\n*** \r\n \r\nОт 12.00 часа в Литературен клуб „Перото“ към Национален дворец на културата ще се състои награждаване на носителите на годишните награди за принос в областта на свободата на информация. \r\n \r\n*** \r\n \r\nОт 13.00 часа във Висшето училище по застраховане и финанси ще се проведе събитие от световноизвестната поредица конференции TEDx - TEDxSerdikaSalon:Education. \r\n \r\n \r\n \r\n \r\n*** \r\n \r\nОт 15.00 часа в сградата на Китайския културен център на бул. „Г.С. Раковски 77“ ще се проведе пресконференция с участниците в концерта на „Забранения градски камерен оркестър”. \r\n \r\n*** \r\n \r\nОт 15.00 часа от Софийския университет ще тръгне марш на Българския вегански съюз в защита на животните. \r\n \r\n*** \r\n \r\nОт 16.00 часа пред НДК ще започне фестивалът „НДК 360“. От 18.00 часа в рамките на събитието ще се състоят бегово изкачване на НДК, фасадно изкачване, спортно ориентиране, издигане на топловъздушен балон, демонстрации, забавни игри и викторини. \r\n \r\n*** \r\n \r\nОт 11.00 часа в Експоцентър „Флора“ ще се проведе състезание по нареждане на пъзели. Официален гост на събитието е световноизвестният математик доктор Вен Хсиен Сун. \r\n \r\n*** \r\n \r\n \r\nОт 18.00 часа в ГХГ “Дечко Стоев” ще бъде представена изложба с рисунки на проф. Анри Кулев и книгата му “Ориент SexPress”. \r\n \r\n \r\n*** \r\n \r\nОт 9.00 часа пред катедрален храм „Св. Успение богородично“ ще започне кампанията за събиране на капачки „Аз вярвам и помагам“. \r\n*** \r\n \r\nОт 11.00 часа в двора на ОДК ще се състои тържественото откриване на новата учебна година в ЦПЛР – Общински детски комплекс. \r\n \r\n*** \r\n \r\nОт 12.00 часа ще започне Лекоатлетическа обиколка в курорта „Св. Св. Константин и Елена“. Събитието се провежда за втора поредна година. \r\n*** \r\n \r\nОт 14.00ч в Националната спортна база „Спорт Палас“ ще бъде даден старт на V Международен и Държавен турнир по художествена гимнастика „Морски звезди“ и Приз Меглена Михайлова. \r\n \r\n \r\n \r\n*** \r\n \r\nОт 18.00 часа във Фестивален и конгресен център ще бъде представен Новият български филм „Писма от Антарктида”. \r\n \r\n*** \r\n \r\nОт 19.00 часа в Двореца на спорта и културата ще се проведе кикбокс събитието „Savages Kickboxing Gala“. \r\n \r\n*** \r\n \r\nОт  8.00 часа от кв. „Асенов“ ще тръгне първия поход от есенния дял на кампанията „Движи се и победи“ 2019. Той ще е до местността Ксилифор, къдетп ще има спортен празник. \r\n \r\n*** \r\n \r\nОт 10.00 часа в парк „Дружба“ ще се състои танцов флашмоб.  \r\n \r\n*** \r\n \r\nОт 11.00 часа в  читалище „Искра” ще бъде представена постановката „Легенда за доброто сърце”. \r\n \r\n*** \r\n \r\nОт 11.00 часа в района на Галерията ще бъде разположен пункт за събиране на капачки в рамките на капанията „Капачки за бъдеще“. \r\n \r\n*** \r\n \r\nОт 11.00 часа в Музея на хумора и сатирата ще се проведе първото творческо и образователно ателие в най-новата изложба в Музея – „Нонумент“.  \r\n \r\n*** \r\n \r\nОт 19.00 часа на бившия Автопазар между Спортна зала „Добротица“ и стадиона ще се състоят прожекции на филмите „Уют“ и „Лошо момиче“. \r\n \r\n*** \r\n \r\nОт 10.00 часа в Висшето училище по мениджмънт (Международен колеж по туризъм) ще се проведе семинар на тема „В търсене на НЛО и загадките около нас“. \r\n \r\n*** \r\n \r\nОт 11.00 часа министърът на младежта и спорта Красен Кралев ще открие ремонтираната лекоатлетическа зала “Добротица”. \r\n \r\n*** \r\n \r\nОт 11.00 часа на площад „Велбъжд” ще се състоят изложение на художествено аранжирани маси, изложение на занаятчии и земеделски производители.  От 12.00 часа ще бъде открит Празникът на плодородието. \r\n \r\n*** \r\n \r\nОт 18.00 часа в Художествена галерия „Владимир Димитров – Майстора” ще се състои връчване на Националната награда за принос в музикалното изкуство „Академик Марин Големинов”. \r\n \r\n*** \r\n \r\nОт 9.00 часа в храм „Св. Троица“ Негово високопреосвещенство Ловчанският митрополит Гаврил ще оглави Архиерейска света Литургия. \r\n \r\n*** \r\n \r\nОт 11.00 часа в село Малиново ще се състои празник на баклавата. \r\n \r\n*** \r\n \r\nОт 13.00 часа в Регионална библиотека „Проф. Беню Цонев“ ще се състои представяне на книгата „Надежда и подкрепа за осиновени и осиновители“. \r\n \r\n*** \r\n \r\nОт 9.30 часа на спортната площадка под ЦПЛР - ОДК („Алея на спорта”) ще стартира Футболен турнир, организиран от Общински младежки съвет – Перник. \r\n \r\n*** \r\n \r\nВ 15.00 часа на ул. „Янко Сакъзов“ ще се състои откриването на нов офис на ПП АБВ.  \r\n \r\n*** \r\n \r\nВ 18.30 часа на Римския стадион ще се състои откриването на новата учебна година на училища \"Европа\" регион Пловдив и регион Стара Загора. \r\n \r\n*** \r\n \r\nОт 19:00 часа в Държавен куклен театър ще се състои представление и лекция на тема „Духът на японската кукла Бунраку“. \r\n \r\n*** \r\n \r\nОт 18.00 часа в Градска художествена галерия „Дечко Стоев” ще бъде открита изложба с рисунки на проф. Анри Кулев. Пе бъде представена и книгата му „Ориент SexPress”. \r\n \r\n*** \r\n \r\nОт 12.00 часа от търговски център „Приморски“ ще тръгне лекоатлетическа обиколка на морския курорт. \r\n \r\n*** \r\n \r\nОт 9.00 часа в парк „Митрополит Методий Кусев“ ще започне общоградски туристически поход. \r\n \r\n*** \r\n \r\nОт 9.30 часа в село Яворово ще се проведе втори национален фестивал „С гозбите на баба“. \r\n \r\n*** \r\n \r\nОт 10.00 часа в зала „П. Р. Славейков“ на Общината ще бъде даден старта на Академията за компютърни и природо-математически науки. \r\n \r\n*** \r\n \r\nОт 10.00 часа на източния пътен възел на града ще започне автомобилното състезание „Писта Стара Загора“. \r\n \r\n*** \r\n \r\nОт 10.00 часа пред магазин „Метро“ ще започне събиране на капачки за кампанията „Капачки за бъдеще“. \r\n \r\n*** \r\n \r\nОт 15.00 часа в село Ракитница ще се проведе фолклорен фестивал „С песните на капитан Петко Войвода“. \r\n \r\n*** \r\n \r\nОт 17.00 часа на централната алея в парк „Пети октомври“ ще се състои събитие от програмата на автошествието „Кола на годината пътува“. \r\n \r\n*** \r\n \r\nОт 16.30 часа на пл. „Възраждане“ пред Общината ще се състои посрещане на Чудотворните икони на Пресвета Богородица „Скоропослушница“ и Пресвета Богородица „Касперовска“ от гр. Ананиев – Украйна. Ще тръгне и литийно шествие до храм „Свети Иван Рилски“. От 17.00 часа ще започне вечерно богослужение в храм „Свети Иван Рилски“. \r\n \r\n \r\n*** \r\n Златоград.  \r\nВ Златоград град ще се проведе ултрамаратон К3Ultra, в който се очаква да премерят сили едни от най-известните бегачи на ултрадълги дистанции. \r\n \r\n*** \r\n \r\nОт 11.00 часа в Градската градина ще бъде открит третият Меден фестивал „Шумен жужи”. \r\n \r\n*** \r\n \r\nОт 13.00 часа в НЧ „Д. Войников“ ще се състои втората конкурсна програма от фестивала „Есенни шуменски вечери“.  \r\n \r\n*** \r\n \r\nОт 9.00 часа в залата на Община Ямбол ще се проведе ХVІІ Регионален преглед на българската песен. \r\n \r\n \r\n \r\n \r\n Местни избори 2019: \r\n*** \r\n \r\nОт 16.00 часа в Катедрален храм „Св. Димитър” с тържествен водосвет за здраве и благоденствие ГЕРБ ще открие предизборната си кампания \r\n \r\n*** \r\n \r\nОт 11.00 часа на ул.“Радомир 1“ в централата на АБВ ще се проведе събитие с представителите в листата и заместник-председателят на АБВ и кандидат за кмет на Пловдив Любомира Ганчева.", "date": "2019.09.28", "title": "Предстоящи събития в страната за 28 септември (Агенция „Фокус“)"}
{"url": "http://www.focus-news.net/news/2019/09/28/2703150/predstoyashti-mezhdunarodni-sabitiya-za-28-septemvri-agentsiya-fokus.html", "text": "Начало на президентските избори в страната. \r\n*** \r\n \r\n Пета годишнина от създаването на продемократичното движение „Чадър“, придружено от масови митинги и протести. \r\n*** \r\n \r\n Годишнина от земетресението, последвано от цунами в Индонезия, което причини смъртта на 4 хил. души. \r\n*** \r\n \r\n Протести в цялата страна в защита на правото на жените на безопасен аборт. \r\n*** \r\n \r\n Навършват се 25 години от потъването на кораба „Естония“ в Балтийско море, което причини смъртта на 852 души. \r\n*** \r\n \r\n Бившият президент на Зимбабве ще бъде погребан в родното си село. \r\n*** \r\n \r\n Президентът Маурисио Макри започва 30-дневна предизборна кампания.", "date": "2019.09.28", "title": "Предстоящи международни събития за 28 септември (Агенция „Фокус“)"}
{"url": "http://www.focus-news.net/news/2019/09/28/2703151/nimh-dnes-shte-bade-predimno-slanchevo-s-maksimalni-temperaturi-mezhdu-22-i-27.html", "text": "Времето днес ще бъде предимно слънчево. След пладне ще духа слаб до умерен южен вятър, с него температурите ще са повишат и дневните ще са между 22° и 27°. Атмосферното налягане е и ще се задържи по-високо от средното за месеца. Това съобщи за  Агенция \"Фокус\"  дежурният синоптиок Красимир Стоев от  Националния институт по метеорология и хидрология (НИМХ) .   \r\nНад Черноморието ще бъде предимно слънчево. Ще духа до умерен южен вятър. Максимални температури на въздуха: 21°-24°. Температурата на морската вода е 21°-23°. Вълнението на морето ще е 1-2 бала. \r\nНад планините ще бъде слънчево с умерен вятър от запад-северозапад. Максималната температура на височина 1200 метра ще е около 17°, на 2000 метра - около 11°.", "date": "2019.09.28", "title": "НИМХ: Днес ще бъде предимно слънчево, с максимални температури между 22° и 27°"}
{"url": "http://www.focus-news.net/news/2019/09/28/2703152/mvr-ministar-mladen-marinov-shte-dade-start-na-27-iya-natsionalen-konkurs-paten-politsay-na-godinata.html", "text": "Министърът на вътрешните работи Младен Маринов ще даде старт на 27-ия Национален конкурс „Пътен полицай на годината“. Това съобщиха от пресцентъра на  МВР . Домакин на проявата е град Плевен. Церемонията по откриването е в 10.00 часа на площад „Възраждане“, след което ще започне и надпреварата в отделните дисциплини.", "date": "2019.09.28", "title": "МВР: Министър Младен Маринов ще даде старт на 27-ия Национален конкурс „Пътен полицай на годината“"}
{"url": "http://www.focus-news.net/news/2019/09/28/2703153/sport-levski-domakinstva-na-botev-vratsa-v-mach-ot-11-i-krag-ot-balgarskata-efbet-liga.html", "text": "Футбол: Левски домакинства на Ботев Враца в мач от 11-и кръг от българската „Ефбет“ лига.  \r\nДомакините са спечелили седем от десетте мача, изиграни досега и се намират на втора позиция в класирането в България, на точка от лидера Лудогорец и при победа ще оглавят временното класиране. Гостите от Враца са 11-ти и при успех в днешният мач могат да се изкачат до осма позиция. Мачът започва днес от 20:00 часа.", "date": "2019.09.28", "title": "Спорт: Левски домакинства на Ботев Враца в мач от 11-и кръг от българската „Ефбет“ лига."}
{"url": "http://www.focus-news.net/news/2019/09/28/2703156/denyat-28-septemvri-v-balgarskata-istoriya.html", "text": "На 28 септември Българската Православната църква отбелязва деня на Преподобни Харитон Изповедник. През 1915 г. българските войски завземат западния бряг на река Марица, съгласно договора от 24 август същата година. Формиран е Одрински окръг със седалище в Караагач.  По време на Първата световна война през 1918 г. българска делегация със съдействието на американската дипломация пристига в Солун и започва преговори за примирие. В периода 28 септември - 1 октомври - 1919 г. се провежда Велик събор на македонските братства. На него се изказва мнение за автономия на Македония под протектората на Обществото на народите. През 1869 г. е основано ''Българско книжовно дружество'' в Браила, което през 1911 г. е преименувано на Българска академия на науките (БАН). На 28 септември е роден Марин Петров Големинов –композитор, академик. На тази дата умират: Константин Павлов - поет и киносценарист; Илко Моис Ескенази –политик; Кимон Георгиев –политик и държавник.  \r\n \r\n \r\n \r\n2007 г. \r\nС указ на Президента на Р България Жозе Мануел Барозу и Кондолиза Райс са удостоени с орден „Стара планина” I-ва степен, а Ангела Меркел и Тони Блеър получават лента за особени заслуги. \r\n \r\n \r\n2005 г. \r\nЗапочва Световният шампионат по шахмат на ФИДЕ, спечелен от Веселин Топалов. \r\n \r\n \r\n2005 г. \r\nСловакия ратифицира договора за присъединяване на България и Румъния в ЕС по времена председателството на италианското правителство \r\n \r\n \r\n2002 г. \r\nВ периода 28 – 29 септември вицепремиерът Николай Василев и финансовият министър Милен Велчев участват на срещата на Международния валутен фонд и Световната банка във Вашингтон, където Велчев представя развитието на българската икономика. Той получава наградата на списание \"Юромъни\" за финансов министър на годината. \r\n \r\n \r\n1998 г. \r\nПрезидентът Стоянов налага своето първо отлагателно вето – върху Закона за радиото и телевизията. Стоянов възразява срещу начина на формиране на НСРТ, ограниченията за предаванията на майчин език, поголовното събиране на таксите за радио и телевизия и забраната за реклама в най-гледаното време по БНТ. \r\n \r\n \r\n1989 г. \r\nВ периода 28 – 30 септември в софийската кинозала \"Сердика\" се събират близо 1000 души от завърналите се след емигрирането в Турция български турци. Мотото на срещата е: \"България – наше Отечество, съдба и бъдеще\". Целта й е да демонстрира привързаността към България и да покаже, че турската пропаганда ги е подвела да се изселят. \r\n \r\n \r\n1983 г. \r\nВзето е решение за отстраняване на Александър Лилов от ръководството на БКП. \r\n \r\n \r\n1982 г. \r\nВ периода 28 септември – 1 октомври се провежда учение на Обединените въоръжени сили на страните от Варшавския договор. Учението - \"Щит-82\", се провежда на българска територия и в акваторията на Черно море. \r\n \r\n \r\n1962 г. \r\nПодписана е търговска спогодба между България и Нигерия. \r\n \r\n \r\n1960 г. \r\nНа 15-та сесия на Общото събрание на ООН в Ню Йорк първият секретар на ЦК на БКП Тодор Живков представя план за укрепване мира и разбирателството на Балканите. \r\n \r\n \r\n1949 г. \r\nПубликуван е Закон за задължителната военна служба. Тя става тригодишна, по съветски образец. \r\n \r\n \r\n1945 г. \r\nПолитбюро на ЦК на БРП (к) обсъжда стопанската политика на партията. В приетата стопанска декларация се определят основните насоки за икономическо развитие и в стопанската политика е допуснато известно либерализиране. Провъзгласено е хармонично развитие на частната, държавната и кооперативната инициатива. \r\n \r\n \r\n1941 г. \r\nВ периода 28 септември – 6 октомври гръцки националисти и комунисти вдигат въоръжен бунт в района на Драма, потушен от българските войски. До края на 1941 г. около 200 000 гърци се изселват от контролираните от България територии. \r\n \r\n \r\n1919 г. \r\nВ периода 28 септември – 1 октомври се провежда Велик събор на македонските братства (56 братства). На него се изказва мнение за автономия на Македония под протектората на Обществото на народите. \r\nМакедонските дружества и братства са организации на бежанци и преселници от Македония в България и други страни, със задача да подпомагат своите сънародници от европейските предели на Османската империя, останали под властта на Високата порта по силата на решенията на Берлинския конгрес (1878 г.). \r\n \r\n \r\n1918 г. \r\nПо време на Първата световна война българска делегация със съдействието на американската дипломация пристига в Солун и започва преговори за примирие. Примирието е сключено на следващия ден, като България се задължава да изтегли, разоръжи и демобилизира войските си, с изключение на 3 дивизии и четири конни полка. Антантата получава правото да задържи в плен 100-хилядна българска армия на запад от Скопския меридиан, да установи контрол върху българските комуникации и частично да окупира страната. \r\n \r\n \r\n1915 г. \r\nБългарските войски завземат западния бряг на река Марица, съгласно българо-германския договор, сключен на 24 август същата година, според който България поема задължението да се намеси в Първата световна война, като в замяна й се предоставят земите, отнети й от съседните балкански държави след поражението й в Междусъюзническата война. Формиран е Одрински окръг със седалище в Караагач. \r\n \r\n \r\n1887 г. \r\nПровеждат се избори за V Обикновено народно сърбание, спечелени от поддръжници на Стефан Стамболов. Гласуват 22% от избирателите. \r\n \r\n \r\n1869 г. \r\nОсновано е ''Българско книжовно дружество'' в Браила, което през 1911 г. е преименувано на Българска академия на науките (БАН). \r\n \r\n \r\n1864 г. \r\nВ Лондон по инициатива на Карл Маркс и Фридрих Енгелс е създаден “Първият Интернационал” (Международно дружество на работниците) – първата международна организация на пролетариата. \r\n \r\n \r\n На тази дата са родени: \r\n \r\n1908 г. \r\nРоден е Марин Петров Големинов – български композитор, академик. \r\nТой е един от най-изтъкнатите български съвременни композитори от т. нар. второ поколение. Автор е на оперите \"Ивайло\", \"Зографът Захарий\", \"Тракийски идоли\"; балетите \"Нестинарка\", \"Дъщерята на Калояна\". Носител е на Хердерова награда. \r\n \r\n \r\n \r\n На тази дата умират: \r\n \r\n \r\n2008 г. \r\nУмира Константин Павлов - български поет и киносценарист. Автор е на пиесите „Табу”, „Птици”, „Персифедрон”. Сред филмите, снимани по негови сценарии, са: „Спомен за близначката”, „Селцето”, „Чуй петела”, „Илюзия”, „Масово чудо”, „Бяла магия”, „Памет”, „Без драскотина”, „Нещо във въздуха”, както и анимационните „Птици”, „Стари басни” и „Внимание, червено”. \r\n \r\n \r\n1994 г. \r\nУмира Илко Моис Ескенази – български политик. Основател и първи президент на Еврейския комитет \"Цион\". Един от учредителите на Обединения демократичен център, преименуван през октомври 1992 г. на \"Обединен християндемократически център\". Вицепремиер по икономическите въпроси през 1992 –1993 г. \r\n \r\n \r\n1969 г. \r\nУмира Кимон Георгиев – български политик и държавник. Един от основателите на Военния съюз, както и един от главните организатори на държавния преврат на 9 юни 1923 г. Налага се като лидер в Политическия кръг \"Звено\". Активно участва в подготовката и провеждането на държавния преврат на 19 май 1934 г. От 19 май 1934 г. до 22 януари 1935 г. заема поста министър-председател. От 9 септември 1944 г. до ноември 1946 г. е министър-председател на първото отечественофронтовско правителство. След това заема редица важни държавни постове: министър на външните работи, министър на електрификацията и мелиорациите, председател на Комитета по строителство и архитектура, заместник председател на МС, заместник-председател на Националния съвет на ОФ. \r\n \r\n \r\n1953 г. \r\nУмира Стефан Николов Аврамов - участник в Илинденско-Преображенското въстание (1903 г.), писател. Автор е на книгата \"Революционните борби в Азот (Велешко) и Поречието\". \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.28", "title": "Денят 28 септември в българската история"}
{"url": "http://www.focus-news.net/news/2019/09/28/2703157/obshtogradski-turisticheski-pohod-shte-se-provede-v-stara-zagora.html", "text": "От 9.00 часа в парк „Митрополит Методий Кусев“, паркинга над болница „Тракия“ отново си дават среща любителите на туристическите пешеходни походи. Инициативата е на Туристическо дружество „Сърнена гора“,  съвместно с Община Стара Загора. Маршрутът включва преход в посока Стара Загора, Аязмото, село Пряпорец, Старозагорски бани. Връщане -  с автобус от с. Пряпорец или Старозагорски бани.Това съобщиха от  Община Стара Загора .Водач на групата ще бъде Дияна Енева. Всички желаещи е необходимо да бъдат подходящо облечени.Организаторите напомнят, че при дъждовно време походът няма да се проведе.", "date": "2019.09.28", "title": "Общоградски туристически поход ще се проведе в Стара Загора"}
{"url": "http://www.focus-news.net/news/2019/09/28/2703154/mestni-izbori-2019-gerb-shte-otkrie-predizbornata-si-kampaniya-v-obshtina-vidin-s-vodosvet-za-zdrave-i-blagodenstvie.html", "text": "По традиция ГЕРБ ще открие предизборната си кампания в oбщина Видин с тържествен водосвет за здраве и благоденствие на 28 септември от 16.00 часа в Катедрален храм „Св. Димитър”. Това съобщиха от пресцентъра на  ПП ГЕРБ . Водосветът ще бъде отслужен от Негово Високопреосвещенство митрополит Даниил. \r\nНа службата ще присъстват кандидатът за кмет на Видин Огнян Ценков, кандидатите за общински съветници и кметовете на кметства от ПП ГЕРБ, членове и симпатизанти на партията.", "date": "2019.09.28", "title": "Местни избори 2019: ГЕРБ ще открие предизборната си кампания в община Видин с водосвет за здраве и благоденствие"}
{"url": "http://www.focus-news.net/news/2019/09/28/2703162/futbolen-turnira-sabira-mladite-hora-v-pernik.html", "text": "От 09.30 часа на спортната площадка под ЦПЛР - ОДК („Алея на спорта”) ще стартира Футболен турнир, организиран от Общински младежки съвет – Перник. Това съобщиха от пресцентъра на  Община Перник . Това е втората подобна инициатива за тази година, която ще събере младите хора запалени по спорта и здравословния начин на живот. През месец май младежите от ОМС успешно реализираха Спортен фестивал с различни активности – турнири по стрийт фитнес, волейбол и футбол, включвайки се в Седмицата на спорта, организирана от Община Перник. Всички желаещи могат да заявят участие на отворената във Фейсбук интернет платформа „Футболен турнир 2019“ или да се регистрират на място в деня на провеждане на събитието. Инициативата е част от Общинския годишен план за младежта 2019 и от Годишния план на Консултативния съвет за младежка политика към Кмета на община Перник.", "date": "2019.09.28", "title": "Футболен турнира събира младите хора в Перник"}
{"url": "http://www.focus-news.net/news/2019/09/28/2703161/mitropolit-gavril-shte-oglavi-arhiereyska-sveta-liturgiya-v-lovech.html", "text": "Негово високопреосвещенство Ловчанският митрополит Гаврил ще оглави Архиерейска света Литургия в Ловеч, предаде репортер на  Агенция „Фокус“ . Богослужението ще бъде в храм „Св. Троица“ в град  Ловеч. Началото ще бъде в 9.00 часа.  \r\nНикола ПЕТКОВ", "date": "2019.09.28", "title": "Митрополит Гаврил ще оглави Архиерейска света Литургия в Ловеч"}
{"url": "http://www.focus-news.net/news/2019/09/28/2703164/denyat-28-septemvri-v-svetovnata-istoriya.html", "text": "Нормандският херцог Вилхелм І Завоевател през 1066 г. започва завладяването на Англия. Английския крал Хенри разбива през 1106 г. своя брат Роберт в битка при Тиншебра (Франция), съединява Англия и Нормандия. \r\nВ Брюксел е открита първата в света заложна къща. През 1968 г. песента на “Битълс” Hey Jude оглавява американския хит-парад и се задържа девет седмици.  Американски полицаи през 1989 г. изземат рекордно количество кокаин - 22 тона на стойност 7 милиарда долара. 1994 г. - 852 души загиват при потъването на ферибота \"Естония\" в Балтийско море край бреговете на Финландия.  \r\n \r\n2015 г. \r\nПълно лунно затъмнение, суперлуние и червена луна. Следващата Кървава Суперлуна ще се наблюдава през 2033 г., като предишната подобна комбинация е наблюдавана през 1982 г. \r\n \r\n \r\n2015 г. \r\nИндия извежда в орбита първата национална космическа обсерватория Astrosat, която едновременно ще провежда изследвания на ултравиолетови, видими и високоенергийна електромагнитни излъчвания. \r\n \r\n \r\n2015 г. \r\nТайфунът Дуджуан със скорост 70 м/сек парализира транспорта между японските острови в района между Окинава и Тайван. Регистрирани са вълни с височина 12 метра. Това е 21-вият тайфун в Тихия океан за тази година. \r\n \r\n \r\n2014 г. \r\nКенийският бегач Денис Кимето побеждава на Берлинския маратон с нов световен рекорд за време 2:02.57 при дистанция от 42195 метра. \r\n \r\n \r\n2013 г. \r\nВ Гвинея се провеждат парламентарни избори. \r\n \r\n2013 г. \r\n23 годишната филипинка Меган Янг е победителката в конкурса Мис Свят за 2013 г. \r\n \r\n \r\n2012 г. \r\nМарс Сайънс Лаборътори открива следи от течаща вода на Марс. \r\n \r\n \r\n2012 г. \r\nВ Ялта се провежда среща на Общността на независимите държави. \r\n \r\n \r\n2011 г. \r\nСърбия се оттегля от преговори с Косово заради конфликт на граничния пункт „Ярине“ между войници на КейФОР и сърби, при който пострадват 20 човека. На следващата вечер стотина сръбски младежи с качулки подпалват граничния пункт. Полски и американски войници от КейФОР произвеждат изстрели срещу нападателите и разпръскат сълзотворен газ. Тези събития са последица от разрушаването от силите на КейФОР барикада от камъни, издигната от косовски сърби в знак на протест срещу изпращането на граничните пунктове на косовски митничари. 3000 служители на ЕУЛЕКС и 5500 войници от силите на КейФОР отговарят за сигурността на косовските власти бойкотирани от сърбите, които смятат Северно Косово за част от Сърбия. \r\n \r\nФедералното събрание на Швейцария гласува закон за забрана употребата на фереджета, бурки, никакви и други дрехи закриващи лицето. \r\n \r\nВ Атина се стига до стълкновения на демонстранти с полицията, след като парламентът одобрява нов закон за данък върху недвижимата собственост. \r\n \r\nВъв Франция е обявена национална стачка на учителите. \r\n \r\nЗа първи път от 1959 г. досега на кубинците е разрешено да купуват и продават автомобили. \r\n \r\n \r\n2008 г. \r\nНа парламентарните избори в Австрия Социалдемократическа партия получава 29,3% от гласовете, 57 депутатски места, което й позволява да е водеща сила, а председателят й Вернер Файман става канцлер на страната. \r\n \r\n \r\n2007 г. \r\nДиректорът на НАСА Майкъл Грифин обявява намерението си до 2037 г. да бъде изпратен човек на Марс. Той казва: „През 2057 ще празнуваме 20 години от стъпването на човек на Марс“. \r\n \r\n \r\n2006 г. \r\nПолагат мощите на Мария Фьодоровна (Дагмар Датска) в Петропавловската катедрала в Петербург. Мария Фьодоровна е датска принцеса, родена на 26 ноември 1847 г. През 1866 г. се омъжва за руския княз Александър III, като преди това приема православната вяра. На 27 май 1883 г. заедно със съпругът й са короновани за императори на Русия в Московския Кремъл. След смъртта на Александър III за император е провъзгласен Николай II. Дълги години тя остава в Русия. След революцията усилено работи за Червения кръст. Едва през 1919 г. заминава за Малта, от там за Лондон, а след това се завръща в родната Дания. Умира на 13 октомври 1928 г. Погребението е извършено по православен обичай, като тялото й е положено в катедралата Роскилде. През 2006 години останките й биват положени до тези на съпруга й Александър III в Петропавловската катедрала в Петербург. \r\n \r\n \r\n \r\n2004 г. \r\nДават името Седна на транснептуновият обект, който е най-далечният наблюдаван обект от Слънчевата система. Счита се, че размерите му са около 2/3 от тези на Плутон. Открит е на 14 ноември 2003 г. от Майкъл Браун (Калифорнийски технологичен институт), Чадуик Тружило (обсерватория Гемини) и Дейвид Рабиновиц (Йейлски университет). \r\n \r\n \r\n2003 г. \r\nНа тази дата по инициатива на Международната мрежа на защитниците на свободата на информацията за първи път се отбелязва Международният ден на правото да знам. Тази организация е създадена на международната среща на организациите за свобода на информацията проведена в София на същата дата. \r\n \r\n \r\n2000 г. \r\nВтората интифада: Ариел Шарон посещава джамията Ал-Акса, известна сред евреите като Храмовият хълм в Йерусалим. \r\n \r\n \r\n1998 г. \r\nАлбанският премиер Фатос Нано подава оставка две седмици след непрекъснати улични протести, съпроводени с насилие. \r\n \r\n \r\n1994 г. \r\n852 души загиват при потъването на ферибота \"Естония\" в Балтийско море край бреговете на Финландия. Потъването на “Естония” е най-голямата морска катастрофа в Балтийско море в периода след Втората световна война. \r\n \r\n \r\n1989 г. \r\nАмерикански полицаи изземат рекордно количество кокаин - 22 тона, на стойност 7 милиарда долара. \r\n \r\n \r\n1982 г. \r\nВ периода 28 септември – 1 октомври се провежда учение на Обединените въоръжени сили на страните от Варшавския договор. Учението - \"Щит-82\", се провежда на българска територия и в акваторията на Черно море. \r\n \r\n \r\n1968 г. \r\nПесента на “Бийтълс” - “Hey Jude”, оглавява американския хит-парад и се задържа в класацията девет седмици. \r\n \r\n \r\n1961 г. \r\nВоенен преврат окончателно слага край на Обединената Арабска Република - съюз между Сирия и Египет от 1958 до 1961 г. \r\n \r\n \r\n1919 г. \r\nОткрит е Латвийският университет, наречен първоначално “Латвийско висше училище”. \r\n \r\n \r\n1864 г. \r\nВ Лондон по инициатива на Карл Маркс и Фридрих Енгелс е създаден “Първият Интернационал” (Международно дружество на работниците) – първата международна организация на пролетариата. \r\n \r\n \r\n \r\n1730 г. \r\nНедоволството от управлението на султан Ахмед ІІІ (1703 - 1730 г.) предизвиква бунт на населението. Основното ядро на дръзналите открито да се противопоставят на султана се състои от еничари, ръководени от Патрона Халил. \r\n \r\n \r\n1618 г. \r\nВ Брюксел е открита първата в света заложна къща. \r\n \r\n \r\n1599 г. \r\nВ Лондон е арестуван бившият фаворит на английската кралица Елизабет I, граф Роберт Есекс. \r\n \r\n \r\n1542 г. \r\nПортугалският мореплавател Хуан Кабрильо става първия европеец, видял Калифорния. \r\n \r\n \r\n1528 г. \r\nУраган унищожава испанска експедиция, изследваща Флорида. Оцеляват двадесет от четиристотин човека. \r\n \r\n \r\n1238 г. \r\nИспанската армия освобождава Валенсия от арабите. \r\n \r\n \r\n1106 г. \r\nАнглийския крал Хенри разгромява армията на своя брат Роберт в битка при Тиншебра (Франция), съединява Англия и Нормандия. \r\n \r\n \r\n1066 г. \r\nВилхелм І Завоевател започва завладяването на Англия. \r\n \r\n  \r\n \r\n На тази дата са родени: \r\n \r\n1968 г. \r\nВ гр. Вантаа, Финландия е роден Мика Паули Хакинен - световен шампион във Формула 1 за 1998 и 1999 г. \r\n \r\n1934 г. \r\nРодена е Брижит Бардо – френска актриса от 60-те години на ХХ в. Сред филмите, в които Бардо се снимка, са: \"И Бог създаде жената …\", \"Парижанката\", \"Искате ли да танцувате с мен?\", \"Истината\", \"Бабет отива на война\", \"Презрението\", \"Булевардът на Рома\". Бардо е основателка на благотоворителен фонд за защита на животните. \r\n \r\n \r\n1924 г. \r\nРоден е Марчело Мастрояни – италиански актьор. Мастрояни се снима във филмите: “Сладък живот”, “Осем и половина”, “Брак по италиански”, “Градът на жените”, “Очи чорние”. Носител е на “Феликс” през 1988 г. за цялостно творчество. \r\n \r\n \r\n1841 г. \r\nРоден е Жорж Клемансо – френски политик и държавник, по професия лекар. Член е на Френската академия. По настояване на Клемансо е създаден Ньойският мирен договор. \r\n \r\n1573 г. \r\nРоден е Микеланджело Караваджо (Меризи да Караваджо) – италиански художник, основоположник на реализма в европейския живопис от ХVII в. \r\nАвтор е на картините “Призоваването на апостол Матей”, “Мъчението на апостол Матей”; “Разпъването на апостол Петър”, “Превръщането на Савел”, “Полагане в ковчега”. \r\n \r\n \r\n1547 г. \r\nРоден е Мигел де Сервантес Сааведра - испански писател, автор на романа „Дон Кихот” \r\n \r\n \r\n На тази дата умират: \r\n \r\n \r\n1991 г. \r\nУмира Майлс Дейвис – американски джазмен, тромпетист. \r\n \r\n \r\n1988 г. \r\nУмира Чарлз Адамс – американски карикатурист и аниматор. На базата на карикатурите на Адамс е създадена телевизионната поредица “Семейство Адамс”. \r\n \r\n \r\n1978 г. \r\nУмира папа Йоан Павел І (рождено име - Албино Лучани). Йоан Павел І става патриарх на Венеция през 1969 г. През 1973 г. е ръкоположен за кардинал. Избран е за папа е на 26 август 1978 г. \r\n \r\n \r\n1966 г. \r\nУмира Андре Бретон – френски писател, критик и редактор. През 1919 г. става един от основавателите на литературното списание “Дада”. Автор на “Манифест на сюрреализма”, дал дефиниция на течението Сюрреализъм. \r\n \r\n \r\n1953 г. \r\nУмира Едуин Пауъл Хъбъл- американски астроном. \r\nХъбъл открива отдалечаването на другите галактики от Млечния път, от което следва идеята за разширяването на вселената. \r\n \r\n \r\n1895 г. \r\nУмира Луи Пастьор – френски биолог и химик, член на Парижката Академия на науките През 1857 г. установява биологичния характер на ферментацията, оборва теорията за самозараждането и доказва, че микроорганизмите могат да произлязат само от микроорганизми. През 1865 г. предлага метод за запазване на виното от разваляне, използван днес широко под наименованието пастьоризация. Световна известност получава с метода за ваксинация против бяс. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни” и други.;", "date": "2019.09.28", "title": "Денят 28 септември в световната история"}
{"url": "http://www.focus-news.net/news/2019/09/28/2703160/anadolu-agency-rusiya-i-turtsiya-imat-progresivni-kontakti-po-otnoshenie-na-su-35.html", "text": "Москва и Анкара имат „прогресивни контакти“ във връзка с доставките на изтребители, заяви ръководителят на Федералната служба по военно-техническо сътрудничество Димитри Шугаев, предава турската  Anadolu Agency . \r\nСлужбата е организирала специална презентация за турските Военновъздушни сили в Истанбул, заяви Шугаев в интервю за руски медии.  \r\nПопитан за възможните доставки на руски изтребители за Турция, той заяви, че моделът СУ-35 е приорет за продажба като „първата линия на руската военна авиация“, докато СУ-57 също може да бъде продаден. \r\n„Имаме прогресивни контакти в сферата. Все още е твърде рано да говорим за договори и да казваме, че сме стартирали нещо специфично, но въпроса се проучва, правят се консултации между специалисти и експерти“, заяви той. \r\nПо-рано на визита на авиационното изложение МАКС, президентът на Турция Реджеп Тайип Ердоган заяви, че му е било показано последното поколение руски „стелт“ изтребители СУ-57. Той също така огледа и самолетите СУ-35, военният хеликоптер КА-52 и транспортният вертолет Ми-38.  \r\n \r\n \r\n \r\n \r\n \r\n Теодор Пенев", "date": "2019.09.28", "title": "Anadolu Agency: Русия и Турция имат „прогресивни контакти“ по отношение на СУ-35"}
{"url": "http://www.focus-news.net/news/2019/09/28/2703167/sport-livarpul-gostuva-na-otbora-na-shefild-yunayted-v-mach-ot-sedmiya-krag-na-angliyskata-vissha-liga.html", "text": "Футбол: Ливърпул гостува на отбора на Шефилд Юнайтед в мач от седмия кръг на английската Висша лига. \r\nГостите са лидери в класирането и имат пълен актив от 18 точки в изиграните досега шест мача, след като спечелиха всеки един от тях. Дори да загубят днешния мач, Ливърпул ще останат на челната позиция, тъй като вторият в класирането Манчестър Сити разполага с 13 точки. Домакините от своя страна имат осем точки и се намират на десета позиция. Мачът започва днес в 14:30 часа българско време.", "date": "2019.09.28", "title": "Спорт: Ливърпул гостува на отбора на Шефилд Юнайтед в мач от седмия кръг на английската Висша лига."}
{"url": "http://www.focus-news.net/news/2019/09/28/2703168/svetovnoizvestniyat-matematik-doktor-ven-hsien-sun-shte-uchi-grazhdani-na-burgas-da-reshavat-logicheski-zadachi-chrez-pazeli.html", "text": "Забавна игра, демонстриране на добра логическа мисъл и възможност за спечелване на награда. С това предизвикателство идва едно нестандартно състезанието по нареждане на пъзели, което ще се проведе от 11.00 часа на Експоцентър „Флора“. Това съобщиха от пресцентъра на  Община Бургас . \r\nНегови организатори са световноизвестният математик доктор Вен Хсиен Сун - председател на Изпълнителния комитет на Международното математическо състезание, и Община Бургас. Доктор Сун ще разкрие пред бургазлии някои от тънкостите при решаването на подобни логически задачи. Мотото на състезанието е „Предизвикателство за малки и големи“, което недвусмислено показва, че възрастови бариери за участниците няма. \r\nШест вида логически пъзели ще бъдат предоставени на състезателите. Те са съставени от геометрични елементи, които трябва да бъдат подредени в обща фигура. Решаването на подобни задачи помагат изключително много за развитието на логическото мислене, казва доктор Сун. Днес този процес все повече отстъпва пред съвременните технологии, които използваме при изчисления, проектиране и други подобни дейности, добавя математикът. \r\nЗа участие в състезанието не е нужно предварително записване. Тези състезатели, които се справят най-добре с поставените задача, ще получат награди. Състезанието е добра възможност, ако все още не сте любители на логическите игри, да откриете една нова възможност за забавление в свободното време.", "date": "2019.09.28", "title": "Световноизвестният математик доктор Вен Хсиен Сун ще учи граждани на Бургас да решават логически задачи чрез пъзели"}
{"url": "http://www.focus-news.net/news/2019/09/28/2703165/afp-vzriv-v-izbiratelna-sektsiya-v-afganistan-samo-chasove-sled-nachaloto-na-izborite.html", "text": "Бомба е избухнала пред избирателна секция в Афганистан само часове след началото на президентските избори в страната, предава  AFP .  \r\nПри взрива са били ранени 15 души, по информация на служител в местна болница в Кандахар, където е избухнала бомбата. \r\n„Експлозията се е случила извън избирателна секция в Кандахар и 15 души, всичките мъже, са били ранени и докарани в болницата,“, заяви шефът на регионалната болница. \r\n \r\n  Теодор Пенев", "date": "2019.09.28", "title": "АFP: Взрив в избирателна секция в Афганистан само часове след началото на изборите"}
{"url": "http://www.focus-news.net/news/2019/09/28/2703155/afp-nachalo-na-prezidentskite-izbori-v-afganistan.html", "text": "Отворени бяха изборните секции в Афганистан за началото на президентските избори в страната, след кървава кампания, която беше белязана от вълна насилие, предава  АFP . \r\n„Гласуването започна в цялата страна и се радваме, че хората вече се редят на големи опашки пред избирателните центрове, чакащи да пуснат гласа си“, заяви говорителят на Независимата изборна комисия за Афганистан Заби Садат.  \r\n \r\n Теодор Пенев", "date": "2019.09.28", "title": "AFP: Начало на президентските избори в Афганистан"}
{"url": "http://www.focus-news.net/news/2019/09/28/2703158/los-angeles-times-spetsialniyat-pratenik-na-tramp-v-ukrayna-podade-ostavka.html", "text": "Бившият посланик на Белият дом в НАТО, който беше уловен в скандала за телефонният разговор между президентите на САЩ и Украйна Доналд Тръмп и Владимир Зеленски, напусна поста си като специален пратеник в Киев, според информация на американски държавен служител, пише вестник  Los Angeles Times . \r\nТой заяви още, че Волкър е информирал Държавният секретар Майк Помпео за решението си да напусне поста си, след като бяха обявени разкрития, че именно той е свързал личният адвокат на Тръмп Рудолф Гулиани с украински държавни служители, за да бъдат те изнудвани да разследват бившият вицепрезидент Джо Байдън и семейството му за корупционни сделки. \r\nГулиани заяви, че е бил в постоянен контакт с Волкър във връзка с действията си. Щатският департамент не коментира веднага темата и само потвърди, че посланикът е свързал адвоката на Тръмп с близки до Зеленски служители.  \r\nПомпео заяви по-рано, че доколкото той е бил информиран, всички държавни служители на САЩ са действали правилно във връзка с Украйна. \r\nВолкър беше доведен в администрацията на Тръмп от бившият държавен секретар Рекс Тилърсън, за да служи като пратеник в Украйна. Той работи на доброволни начала и е запазил работата си като ръководител на Института за международно лидерство на Джон Маккейн в Аризонския държавен университет. Студентският вестник на щата Аризона беше първият, който съобщи за оставката му. \r\n \r\n Теодор Пенев", "date": "2019.09.28", "title": "Los Angeles Times: Специалният пратеник на Тръмп в Украйна подаде оставка"}
{"url": "http://www.focus-news.net/news/2019/09/28/2703171/vavezhda-se-vremenna-organizatsiya-na-dvizhenieto-v-stara-zagora-za-provezhdane-na-avtomobilno-sastezanie-na-dnes-i-na-29-septemvri.html", "text": "Въвежда се временна организация на движението в Стара Загора за провеждане на автомобилно състезание на днес и на 29 септември. Това съобщиха от пресцентъра на  Община Стара Загора .  \r\nС оглед осигуряване на безопасното организиране и провеждане на автомобилно състезание „Писта Стара Загора 2019”, кръг от Републиканския шампионат на Българската федерация по автомобилен спорт, Община Стара Загора Ви уведомява, че на днес за времето от 10.00 часа до 19.00 часа и на 29 септември 2019 г. за времето от 07.00 часа до 16.30 часа се спира движението на личен, договориран и обществен градски транспорт, както и на МПС, извършващи транспорт за собствена сметка по улиците, през които минава трасето на автомобилното състезание, както следва. \r\nДвижението ще бъде спряно по бул. „Никола Петков\", в участъка от бул. „Никола Петков\" 20 (Съюз на българските автомобилисти - клон Стара Загора) до разклона за кв. „Зора\", без да се ограничава движението в кръстовището на бул. „Никола Петков\" и СБА.  \r\nДвижението на личен, обществен, договориран транспорт и на МПС-та извършващи транспорт за собствена сметка, ще се осъществява по обходен маршрут както следва. \r\n- За движещите се по път ІІ - 66 посока от изток на запад, на кръстовището за с. Хрищени се отбива движението за София, Казанлък и Хасково. Минава се през с. Хрищени. Маршрутът минава през кв. „Голеш\". На кръстовището на пътя за с. Хрищени и път І-5, движението към Хасково е затворено. Всички коли минават през град Стара Загора - надлез „Наталия\" - бул. „Славянски\" - бул. „Св. Патриарх Евтимий\"; \r\n- Движещите се посока Бургас, минават през с. Хрищени към път ІІ - 66; \r\n- Движението от път І-5 към Стара Загора и Бургас се отбива на надлеза за Раднево, през Стара Загора и с. Хрищени; \r\n- Товарните МПС над 3.5 тона движещи се от Русе и Бургас към Свиленград се отбиват през Нова Загора на надлеза на път І-6 и ІІ - 55 на юг гр. Гурково; \r\n- Товарните МПС над 3.5 тона движещи се от Свиленград към Русе и Бургас се насочват по автомагистрала „Тракия. \r\nОбщественият транспорт обслужващ кв. „Зора\" ще се движи по обходен маршрут, както следва.  \r\n- В посока изток – запад. вход магазин „Метро“ – път път ІІ-66 – „Каците“ – с. Хрищени – ул. „Хрищенско шосе“ – ул. „Родопи“ и по маршрута си; \r\n- В посока запад – изток. бул. „Цар Симеон Велики“ – бул. „Никола Петков“ – „Парк МОЛ“ -  бул. „Никола Петков“ – ул. „Родопи“ – с. Хрищени – кв. Зора. \r\nКурсове по линия № 13 ще се изпълнят до спирка „СБА“, както следва.              \r\nНа 28 септември 2019 г. от 10.00 часа до 19.00 часа \r\n- от кв. „Железник. 09.55 ч., 10.55 ч., 11.25 ч., 14.55 ч., 16.25 ч; \r\n- курсовете от кв. „Зора“ на 10.40 ч., 11.20 ч., 12.15 ч., 14.20 ч. ще се изпълняват от сп. „СБА“ на следните часове. 10.47 ч., 11.27 ч., 12.15 ч., 14.27 ч.. \r\nНа 29 септември 2019 г. от 07.00 часа до 16.30 часа \r\n- от кв. „Железник. 06.55 ч., 07.40 ч., 08.55 ч., 09.55 ч., 10.55 ч., 11.25 ч., 14.55 ч., 16.25 ч. \r\n- курсовете от  кв. „Зора“ на 07.30 ч., 08.20 ч., 09.40 ч., 10.40 ч., 11.20 ч., 12.15 ч., 14.20 ч.,  ще се изпълняват от сп. „СБА“ на следните часове. 07.30 ч., 08.27 ч., 09.47 ч., 10.47 ч., 11.27 ч., 12.15 ч., 14.27 ч. \r\nЧасовете на тръгване от спирка „СБА“ са синхронизирани с тролейбусна линия №1. \r\nДвижението на обществения градски транспорт ще се нормализира незабавно след приключване на мероприятието, по преценка на служителите пряко ангажирани с охраната на събитието.\t \r\nОбщина Стара Загора се извинява за причиненото неудобство и призовава за стриктно спазване на вертикалната пътна сигнализация.", "date": "2019.09.28", "title": "Въвежда се временна организация на движението в Стара Загора за провеждане на автомобилно състезание на днес и на 29 септември"}
{"url": "http://www.focus-news.net/news/2019/09/28/2703169/tacc-guterish-obsadi-sas-siriyskiya-vanshen-ministar-starta-na-konstitutsionniya-komitet.html", "text": "Генералният секретар на ООН Антонио Гутериш обсъди със сирийския външен министър Уалид Муалем началото на работата на конституционния комитет, предава  TACC . Това беше съобщено на уебсайта на ООН. \r\n\"Генералният секретар подчерта важността на създаването на наскоро одобрения отворен и доверен конституционен комитет и напредъка във възстановяването на мира в Сирия\", се казва в доклада. \r\nПо-рано специалния пратеник на генералния секретар на ООН за Сирия Гайр Педерсен заяви, че той ще се срещне с Муалем, на която и среща ще бъде определена датата на първото заседание на комитета. \r\n \r\n  Теодор Пенев", "date": "2019.09.28", "title": "TACC: Гутериш обсъди със сирийския външен министър старта на конституционния комитет"}
{"url": "http://www.focus-news.net/news/2019/09/28/2703172/do-1800-chasa-dnes-dvizhenieto-ot-km-2-do-km-1-na-am-trakiya-v-posoka-sofiya-shte-se-osashtestvyava-v-parva-aktivna-lenta.html", "text": "До 18:00 часа днес движението от км 2 до км 1 на АМ \"Тракия\" в посока София ще се осъществява в първа активна лента поради ремонтни дейности на пътната настилка, ограничен е трафикът в изпреварващата и втора активна лента, съобщиха от  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват пътната сигнализация.", "date": "2019.09.28", "title": "До 18:00 часа днес движението от км 2 до км 1 на АМ \"Тракия\" в посока София ще се осъществява в първа активна лента"}
{"url": "http://www.focus-news.net/news/2019/09/28/2703170/negovo-preosveshtenstvo-belogradchishki-episkop-polikarp-shte-izvarshi-osveshtavane-na-nov-hram-v-elin-pelin-na-29-septemvri.html", "text": "На 29 септември, неделя, с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп ще извърши освещаване на новия храм „Св. равноапостолни Константин и Елена“ в Елин Пелин, на Софийска епархия, предаде репортер на  Агенция \"Фокус\" . След това епископ Поликарп ще оглави първа Архиерейска света Литургия. Начало: 8.30 часа.  \r\nНикола Петков", "date": "2019.09.28", "title": "Негово преосвещенство Белоградчишки епископ Поликарп ще извърши освещаване на нов храм в Елин Пелин на 29 септември"}
{"url": "http://www.focus-news.net/news/2019/09/28/2703173/ria-novosti-deputati-ot-bundestaga-prizovaha-za-predpriemane-na-parvata-stapka-v-premahvaneto-na-sanktsiite-sreshtu-rusiya.html", "text": "Представители на няколко фракции на германския парламент призоваха за постепенно облекчаване на антируските санкции, предава  РИА Новости , като се позовава на германската медия  RT Deutsch . \r\nПризивът беше отправен на конференцията „Пет години санкции срещу Русия - как да се прекъсне взаимната блокада?“, Която се проведе в Бундестага в петък под егидата на Източния комитет на германската икономика. \r\nТака Сандра Везер, депутат от Свободната демократическа партия, подкрепи смекчаването на ограничителни мерки, при условие че е постигнат напредък в прилагането на Минските споразумения. \r\nСпоред члена на Социалдемократическата партия на Германия Бернд Вестфал, Берлин трябва да подкрепи линията на френския президент Еманюел Макрон към сближаване с Русия. Според него след пет години санкции е необходимо „да се направи първата стъпка“. \r\nНа свой ред депутатът Клаус Ернст от Партията на левицата, който заема поста председател на Комисията по икономика и енергетика в Бундестага, заяви, че шансовете Германия да успее да постигне премахването на руските санкции на равнището на ЕС са големи. Той припомни, че Берлин е най-силно засегнат от взаимните ограничения. \r\nПодобна позиция зае депутатът от Християнсоциалния съюз Петер Рамзауер, председател на Комитета за икономическо сътрудничество и развитие на Бундестага, който също предложи поетапно и бързо премахване на санкциите. \r\n \r\n  Теодор Пенев", "date": "2019.09.28", "title": "РИА Новости: Депутати от Бундестага призоваха за „предприемане на първата стъпка“ в премахването на санкциите срещу Русия"}
{"url": "http://www.focus-news.net/news/2019/09/28/2703175/initsiativata-kapachki-za-badeshte-otnovo-gostuva-vav-veliko-tarnovo.html", "text": "Старата столица отново се включва в инициативата „Капачки за бъдеще“. В края на седмицата край Художествена галерия „Борис Денев“ ще бъде разкрит специален пункт, съобщават за  Радио „Фокус“ – Велико Търново  организаторите за града  от Фондация „Лазар Радков“. Там всеки, който през годината е събирал пластмасови капачки, може да ги предаде. Идеята е те да бъдат заменени за кувьози, които пък ще бъдат безвъзмездно дарени на различни общински болници в страната. \r\nОт предходните две кампании, само за шест месеца, са рециклирани 33 тона капачки. Купени са общо 12 кувьоза за градовете Червен бряг, Чирпан, Ботевград, Нова Загора Троян, Кнежа, Левски, Бяла Слатина, Мездра, Първомай, Харманли и последният от миналата седмица – за Велинград. \r\nПунктът на „Капачки за бъдеще“ във Велико Търново ще работи на 28 септември от 11.00 до 15.00 часа, край Галерията. По същото време кампанията гостува и в Горна Оряховица, като там капачки ще се събират на ул. „Вичо Грънчаров“ 17, от 10.00 до 13.00 часа. \r\nЛуиза ТРАНЧЕВА", "date": "2019.09.28", "title": "Инициативата „Капачки за бъдеще“ отново гостува във Велико Търново"}
{"url": "http://www.focus-news.net/news/2019/09/28/2703178/aktsenti-v-predavaneto-metronom-na-radio-fokus.html", "text": "След официалния старт на предизборната кампания, какъв ще бъде следващият един месец и кой как ще излезе от битката по места? За коментар в седмичното обзорно предаване „Метроном“ на Радио „Фокус“ търсим мнението на политолога Първан Симеонов и политическия психолог проф. Антоанета Христова. Със или без съкратено съдебно следствие за тежките престъпления- това е въпросът, който през седмицата ангажира и скара народните представители. Извън законовите параметри на въпроса обаче, стоят други, много по-стари терзания, свързани с престъпленията, наказанията и справедливостта. Именно за тях ще разговаряме с криминалния психолог проф. Калин Гайдаров. След „зелената светлина“ дадена на Общото събрание на ООН в Ню Йорк колко отворени са обятията на ЕС за разширяване със страни от Западните Балкани и възможен ли е „малък Шенген“? Отговорите ще потърсим от д-р Боби Бобев, бивш посланик на България в Албания и Косово. Премиерът Бойко Борисов беше на първото си посещение в Южна Корея, откъде се завърна с добри новини. В кои сфери страната ни се оказва най-привлекателна за чуждестранни инвестиции и кое не ни достигна в битката за завода „Фолксваген“? Очаквайте анализа на старши икономиста в Института за пазарна икономика Петър Ганев. И както приляга на един съботен ден ще завършим с разговор за музика и театър. Спектакълът „По-полека“ вече беше представен в Пловдив и София. Повече за него ще ни разкаже Стефан Вълдобрев, чиито и песни звучат в спектакъла.  \r\n \r\nВодещ на това издание на седмичното публицистично предаване  „Метроном“  е Виктория Месробович-Кувенджиева.", "date": "2019.09.28", "title": "Акценти в предаването „Метроном“ на Радио „Фокус“"}
{"url": "http://www.focus-news.net/news/2019/09/28/2703176/legenda-za-dobroto-sartse-predstavyat-na-stsenata-na-kuklen-teatar-vesel-vav-veliko-tarnovo.html", "text": "В съботния афиш на Куклен театър „Весел“, от 11.00 часа в читалище „Искра”, ще гостува един от култовите спектакли на Драматично-куклен театър – Силистра. „Легенда за доброто сърце” по романа „Плашилото” от Ярослав Водражек е в репертоара на културната институция от години и е едно от най-популярните и търсени представления. Това съобщиха от  Куклен театър „Весел“ . Драматизацията и постановката са на гост-режисьора от Молдова Светлана Раду. Сценография и куклите са дело на Анжела Жосан, а музикалната  картина – на Светлана Раду. В спектакъла участват Петя Томова и Станислав Георгиев. \r\nТова е трогателна история за саможертвата, самотата и предаността. Разказът е за забравеното в полето плашило Страшко, спасило раненото щъркелче Айко, което не може да отлети в топлите страни заедно с ятото си. Две самотни души намират смисъла на живота в грижата един за друг. Само така могат да преодолеят всички неприятности и опасности. „Легенда за доброто сърце” е лирична приказка с философски послания, където на разбираем език се говори за сложните неща. Затова, че животът може да бъде различен: и жесток, и добър...  Но в него винаги има място за истинското приятелство.    \r\n„Спящата красавица”, „Тримата глупаци”, „Щастливият принц” и „Червената шапчица” на театрите от Ямбол, Русе , Търговище и Габрово са спектаклите, включени в съботния афиш на Куклен театър „Весел“ за месец октомври.        \r\nПроектът за съботните спектакли за семейна публика се реализира с любезната подкрепа на Община Велико Търново.", "date": "2019.09.28", "title": "„Легенда за доброто сърце“ представят на сцената на Куклен театър „Весел“ във Велико Търново"}
{"url": "http://www.focus-news.net/news/2019/09/28/2703179/pss-dobri-usloviya-za-turizam-v-planinite.html", "text": "Добри условия за туризъм в планините. ова съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) . Температурите са между 7 – 10 градуса. В планините е ясно и слънчево, със слаб вятър. Лифтовите съоръжения не работят. Няма регистрирани инциденти.  \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470", "date": "2019.09.28", "title": "ПСС: Добри условия за туризъм в планините"}
{"url": "http://www.focus-news.net/news/2019/09/28/2703177/the-washington-post-afganistantsite-otivat-na-izbori-sred-strah-i-zaplahi.html", "text": "Четвъртите президентски избори в Афганситан започнаха, като това е вот, за  който много се страхуват, че ще бъде белязан от насилие и измами, коментира американското издание  The Washington Post . \r\nХиляди избирателни центрове в цялата страна са охранявани от въоръжена охрана, докато афганистанците се редяха на опашки и пускаха бюлетините си. \r\nНастоящия президент Ашраф Гани пусна гласа си в укрепеното училище в Кабул, близо до президентския дворец, като заяви, че „чакаме за решението на хората, за това дали те ще ни дадат авторитета да донесем мир на базата на искането на народа“. \r\nПрезидентският вот е разглеждан от правителството в Афганитан като ключова стъпка към изграждането на мир и провеждането на мирни преговори с групировката на талибаните. Конфликта в Афганистан е кърваво равенство на този етап и американските опити да бъдат проведени мирни преговори се сринаха по-рано този месец. \r\nТалибаните заплашиха, че ще атакуват изборните секции, защото според тях това са „нелегитимни“ избори и откакто започнаха предизборните кампании, поне 55 души загинаха от атаки на групировката върху офиси на президентски кандидати и предизборни събития. \r\nПравителството отговори като разположи десетки хиляди души от силите за сигурност в цялата страна. Изборните центрове в градските и изолираните части на страната са обградени от множество военни кордони, а ключови пътища бяха затворени за автомобилен трафик.  \r\nВ южната част на Кабул в джамията Наби Акрам една от жените, които ще гласуват заяви, че се притеснява за талибански атаки, но е „много оптимистична“ за изборите и се надява, че те ще отворят наново мирните преговори с бунтовниците. \r\nКогато е запитана дали се притеснява от изборни измами, тя отговаря, че „всички хора мразят измамите и ще се подсигурят това да не се случи“. \r\nДържавният секретар на САЩ Майк Помпео заяви, че очаква действията на правителството в Кабул да са „изключителни, за да се подсигури легитимността на резултатите“ от изборите, според негово изявление по-рано през седмицата. Изборните измами са честа практика в предишни кампании в Афганистан и обвиненията за подмяна на бюлетини почти не предизвикаха още една вълна от насилие след изборите в страната през 2014 г. \r\nТалибаните излязоха с „ултиматум“ дни преди вота, като призоваха всички афганистанци да „стоят настрана от изборните секции в деня на изборите и да не се поставят в опастност“. Тяхното изявление казва и, че „в случай, че изникнат проблеми или множество жертви, цялата отговорност си носят взелите участие в този американски процес“. \r\nАшраф Гани се опитва да подсигури втори петгодишен мандат и неговият главен политически опонент е Абдула Абдула. Почитателите на Гани хвалят неговите опити да изкорени корупцията и да проведе мирни преговори с талибаните, но опонентите му се опасяват, че той е причинил масова безработица и липса на безопасност в Афганистан. \r\nОбщо 9,6 млн. души имат право на глас в страната, но много наблюдатели казват, че очакват избирателната активност да е много ниска заради страха от атентати, както и заради очакването за измами и липсата на ентусиазъм да гласуват. \r\nОфициалните резултати се очаква да излязат през октомври, но дотогава множеството статистически агенции ще оповестят неофициални резултати до края на изборния ден. Според афганистанската конституция, президента трябва да е получил повече от 50% от гласовете за да бъде обявен за победител.    \r\n \r\n  Теодор Пенев", "date": "2019.09.28", "title": "The Washington Post: Афганистанците отиват на избори сред страх и заплахи"}
{"url": "http://www.focus-news.net/news/2019/09/28/2703183/negovo-preosveshtenstvo-belogradchishki-episkop-polikarp-shte-izvarshi-osveshtavane-na-hram-paraklis-sv-apostoli-petar-i-pavel-nad-gr-dragoman.html", "text": "С благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп ще извърши освещаване на храм-параклис „Св. апостоли Петър и Павел“ над гр. Драгоман, на Софийска епархия, предаде репортер на  Агенция \"Фокус\" . Началoто ще бъде в 11.00 часа.  \r\nНикола Петков", "date": "2019.09.28", "title": "Негово преосвещенство Белоградчишки епископ Поликарп ще извърши освещаване на храм-параклис „Св. апостоли Петър и Павел“ над гр. Драгоман"}
{"url": "http://www.focus-news.net/news/2019/09/28/2703182/sport-chelsi-posreshta-kato-domakin-otbora-na-braytan-v-mach-ot-sedmi-krag-na-angliyskata-vissha-liga.html", "text": "Футбол: Челси посреща като домакин отбора на Брайтън в мач от седми кръг на английската Висша лига. Домакините се намират в средата на класирането с осем точки и са спечелили два мача от изиграните до момента шест, а достатъчно убедителна победа може да ги изведе до трето място в класирането. Брайтън са 15-ти с шест точки и победа днес те могат да заемат седмо място във временното класиране на Англия. Мачът започва днес от 17:00 часа.", "date": "2019.09.28", "title": "Спорт: Челси посреща като домакин отбора на Брайтън в мач от седми кръг на английската Висша лига"}
{"url": "http://www.focus-news.net/news/2019/09/28/2703184/vremenno-dvizhenieto-po-pat-ii-82-sofiya-samokov-v-rayona-na-mestnost-mechkata-e-ogranicheno.html", "text": "Временно движението по път II-82 София - Самоков  в района на местност \"Мечката\" е ограничено поради пътно-транспортно произшествие, съобщиха от  Агенция \"Пътна инфраструктура\" .  Въведен  е обходен маршрут Самоков - Ярема - София. Шофьорите е е необходимо да карат внимателно и със съобразена скорост.", "date": "2019.09.28", "title": "Временно движението по път II-82 София - Самоков  в района на местност \"Мечката\" е ограничено"}
{"url": "http://www.focus-news.net/news/2019/09/28/2703163/reuters-kamarata-na-predstavitelite-v-sasht-izdade-prizovka-na-mayk-pompeo-da-im-predade-dokumentite-svarzani-s-ukrayna.html", "text": "Демократите в Камарата на представителите издадоха призовка на Държавния секретар Майк Помпео, която цели да го задължи да предаде всички документи, свързани с контактите на Белия дом с украинското правителство, предава  Reuters . \r\nМинистерството на външните работи, разузнаването и няколко парламентарни комисии също така ще призоват да дадат показания под клетва петима служители на Държавния департамент в следващите две седмици, включително бившият посланик на САЩ в Украйна Мари Йованович, специалният представител на САЩ в Украйна Кърт Волкър, както и специалният представител на САЩ в Европейския съюз Гордън Сондланд. \r\n \r\n  Теодор Пенев", "date": "2019.09.28", "title": "Reuters: Камарата на представителите в САЩ издаде призовка на Майк Помпео да им предаде документите, свързани с Украйна"}
{"url": "http://www.focus-news.net/news/2019/09/28/2703180/ria-novosti-nad-30-bombi-sa-bili-otkriti-v-kandahar-v-navecherieto-na-prezidentskite-izbori-v-afganistan.html", "text": "Най-малко 31 взривни устройства бяха открити и обезвредни в провинция Кандахар в навечерието на президентските избори в Афганистан, заяви говорителя на губернатора на провинцията Ахмад Бахир Ахмади, цитиран от  РИА Новости . \r\n\"Снощи бяха открити и обезвредени 31 бомби\", каза той. \r\nИзбирателните секции в Афганистан бяха отворени в по-рано. Президентските избори се провеждат на фона на напрегнатата ситуация в Афганистан след прекъснатите преговори между радикалното движение на талибаните и САЩ за мир в страната и сред заплахите на групировката да нарушат изборите. Около две седмици преди изборите в Афганистан се случиха серия от терористични атаки, жертвите на които бяха десетки хора. Според съобщения в медиите, талибаните са поели отговорност за нападенията. \r\n15 кандидати участват в изборите, сред които експерти подчертаха като фаворити за поста действащия президент Ашраф Гани и неговия съперник на изборите през 2014 г., а сега ръководител на изпълнителната власт Абдула Абдула. Първоначално имаше 18 кандидати, по-късно трима оттеглиха кандидатурата си, а двама от тях подкрепиха действащия президент. \r\n \r\n  Теодор Пенев", "date": "2019.09.28", "title": "РИА Новости: Над 30 бомби са били открити в Кандахар в навечерието на президентските избори в Афганистан"}
{"url": "http://www.focus-news.net/news/2019/09/28/2703186/v-selo-enchets-shte-se-provede-za-14-ti-pat-festival-na-terlika-s-uchastie-na-7-kmetstva-ot-rayona-na-kardzhali.html", "text": "В село Енчец ще се проведе за 14-ти път „Фестивал на терлика“ с участие на 7 кметства от района на Кърджали, съобщи за  Радио „Фокус“ Радост Николаева, директор на Арт Движение „Кръг“. В Кърджали ще бъдат изпълнители от местните читалища и от другите градове и села от областта. 2-метровият терлик - символ на фестивала от първото издание насам ще бъде тържествено пренесен от младежи и кметове по пътя от село Дъждовница до село Енчец. Програмата ще започне с поглед назад към 2015 г., когато 11 одрински фотографи участваха във фестивала с изложбата „22 майстори – 22 съдби” и показаха историите на 22-ма майстори на занаяти от Кърджалийско. Експозицията ще бъде аранжирана върху стативи в градинката пред община Кърджали още от сутринта на празника. На открито в Енчец ще могат да се разгледат още две изложби – на Джейсън деБоз от Калифорния „Аз бях в Източните Родопи” (артрезидент в Дъждовница от 9 август до 9 септември т.г.) и дебютната експозиция на 18-годишния ученик и фотограф от Енчец Шабан Младенов „Кърджали, моя любов” с кадри от града и селата на общината.Презентацията „Шатри за приятели – гозбите на баба” ще бъде направена на площада в селото за гости и участници с дегустация на ястия от местната селска кухня – пилаф арфа с фиде, саде пилаф, пълнени патладжани, мерджемек с чушки, лахмаджун, червена леща и боб, сладки Кемалпаша, зеленчукови кюфтенца и т.н. Ще се раздава и традиционния за фестивала “кешкек“. Голямо пано с информация за новите години през септември, посветен на Европейските дни на наследството. Радост Николаева сподели още, че 2019 година по Григориански календар е 6787-ма по прабългарския, а месец септември е месец Елем. 2019-та година е 5780–та Рош ХаШана по еврейското летоброене, която ще настъпи на 30 септември по лунния календар. 2019-та е 1441 по ислямския календар „хиджра” и вече настъпи на 31 август-1 септември. Дните на наследството, които се отбелязват в цяла Европа през септември, преминават под надслов „Изкуства и развлечение” за 2019-та.„Плетенето може да ни помогне да се научим да програмираме - може би някои от най-ранните програмисти са били хората, които са правили поредиците от перфорирани дупки в картон и хартия с цел създаване на модели за тъкане”, твърди професорът по електроинженерство д-р Карън Шууп от университета Кралица Мери в Лондон. „Разбира се, в крайна сметка компютрите бяха създадени – вдъхновени частично и от модела на тъкане и от стана на Жакард” според други изследователи, допълни директорката на Фестивала Радост Николаева.  \r\nДарина ДЕЕНИЧИНА", "date": "2019.09.28", "title": "В село Енчец ще се проведе за 14-ти път „Фестивал на терлика“ с участие на 7 кметства от района на Кърджали"}
{"url": "http://www.focus-news.net/news/2019/09/28/2703187/akademiya-za-kompyutarni-i-prirodo-matematicheski-nauki-shte-bade-otkrita-v-stara-zagora.html", "text": "Oт 10.00 ч. в зала „П. Р. Славейков“ на Община Стара Загора ще бъде даден старта на Академията за компютърни и природо-математически науки. Това съобщиха от пресцентъра на  Общината . Идеята е на кмета Живко Тодоров за създаване на специално училище за даровити деца с най-добрите условия за развитие на таланти. От тази есен започва обучение по програма разработена от математика Любомир Любенов. Първата година заниманията ще са само в свободните часове, а от следващата вече ще има училище с обучение от първи до единадесети клас, отворено за децата от цяла България. Училището ще се помещава в сградата на Първо основно, която ще бъде ремонтирана, ще е като затворен комплекс, включително с общежитие.  „Идеята е да се стимулират даровитите деца, както се прави по света, защото те движат света. Целият потенциал на града ще бъде активиран да работи, а Общината ще създаде условия децата да се развиват“, обясни Живко Тодоров. \r\nЩе бъдат канени най-добрите преподаватели, вече има потвърдено съгласие за осигуряване на учени от доц. д-р Първан Първанов,  декан на Факултета по математика и информатика на Софийския университет „Св. Климент Охридски“, от проф. Йордан Табов от БАН, от проф. Емил Колев, ръководител на ученическия институт по математика и информатика и Невена Събева, зам.-главен редактор на сп. „Математика“.  \r\nВсички желаещи  да бъдат членове  на Академията ще трябва да подадат заявление по образец в Център за подкрепа за личностно развитие,  ул. „Захари Княжески“ № 71, етаж 3. \r\nОт 10.00 часа ще се състои церемонията по откриването на Академията, след това младите таланти ще могат да се срещнат и да вземат автограф от авторите на книги Мариана Богданова, Емил Колев и Невена Събева \r\nОт 11.00 започват заниманията с участниците в залите на Община Стара Загора. Бъдещите  членове на Академията ще трябва да покажат знания в тест и да кажат мотивацията си  за участие. \r\nС учениците от 2-3 клас заниманията ще води Мариана Богданова от Тракийски университет. Любомир Любенов ще обучава учениците от 4-5 клас. Заместник главният редактор на сп. „Математика“ Невена Събева  ще води часовете в 6-7 клас, а за най-големите 8-12 клас лектор е проф. Емил Колев, БАН. \r\nЗаниманията през годината ще се провеждат  всяка седмица по 90 минути за всеки от класовете. \r\nАдминистративни ръководители на групите са: 2-3 клас Йовка Янчева, 4-5 клас Иван Манев и Йовка Янчева, 6-7 клас  Иван Манев и Любомир Любенов, 8-12 клас Любомир Любенов. \r\nВсеки месец научните ръководители на Академията – Невена Събева, проф. Йордан Табов и проф. Емил Колев ще се срещат с членовете й.", "date": "2019.09.28", "title": "Академия за компютърни и природо-математически науки ще бъде открита в Стара Загора"}
{"url": "http://www.focus-news.net/news/2019/09/28/2703188/oblastniyat-upravitel-na-pernik-informira-za-ogranichen-dostap-na-fizicheski-litsa-do-gorski-teritorii-popadashti-do-konstatiraniya-sluchay-na-afrikanska-chuma-po-svinete.html", "text": "Областният управител Ирена Соколова информира, че във връзка с регистрирания първи случай на Африканска чума по свинете на територията на общините Брезник и Трън, се ограничава провеждането на различни по вид спортни и туристически събития и мероприятия в обхвата на инфектираната зона, съобщиха от пресцентъра на  областната администрация .  \r\nСъс заповед № РД 11-1939 от 26 септември 2019 г. на Изпълнителния директор на БАБХ, се указва, че достъпът до горските територии попадащи в периметъра около констатирания случай, е забранен със срок на действие на заповедта от 27.09 до 27.11.2019 г.  \r\nОписаните ловностопански райони попадат в землищата на следните населени места: с. Неделково, с. Лялинци, с. Парамун, с. Мракетинци, с. Филиповци, с. Бутроинци, с. Врабча, с. Проданча, с. Велиново, с. Милкьовци. \r\nПридвижването в тези райони се разрешава само за служители на ведомства пряко свързани с претърсването и прилагането на мерки за ликвидиране на болестта АЧС при спазване на мерките за биосигурност. \r\nГраждани и групи (туристи, летовници, пастири, дървосекачи, събирачи на трюфели, гъби и сезонни растения), трябва да ограничат временно достъпа си до горепосочените ловностопански райони.", "date": "2019.09.28", "title": "Областният управител на Перник информира за ограничен достъп на физически лица до горски територии, попадащи до констатирания случай на Африканска чума по свинете"}
{"url": "http://www.focus-news.net/news/2019/09/28/2703185/london-evening-standard-britanskoto-pravitelstvo-e-gotovo-da-razkrie-konkretni-predlozheniya-za-nova-sdelka-s-es.html", "text": "Правителството на Великобритания е готово да разкрие „конкретни предложения\", насочени към постигане на сделка за Брекзит с Европейския съюз, пише вестник  London Evening Standard , като се позовава на информация на  BBC . \r\nСпоред информацията тези планове ще бъдат разкрити по време на конференцията на Консервативната партия следващата седмица, което ще даде достатъчно време на торите да се подготвят преди жизненоважната среща от високо равнище на ЕС на 17 октомври. \r\nНо министърът на Великобритания, отговарящ за Брекзит Стивън Баркли притъпи очакванията за постигане на споразумение, като отбеляза в интервю, че „все още има дълъг път“ до сделката с Брюксел. \r\nОстава малко повече от месец до планираната дата за излизане на Великобритания от ЕС и Баркли, който се срещна с преговарящия за Брекзит от страна на ЕС Мишел Барниер по-рано, заяви, че наближава „момента на истината“ за тези преговори. \r\n„Ще видим дали има политическа воля и от двете страни. Ние сме посветени на това да подсигурим сделка и сме посветени на това да напуснем (ЕС) на 31 октомври, но това споразумение трябва да е без предпазната клауза за ирландската граница“, заяви министърът. \r\n„Парламентът отхвърли тази клауза вече три пъти, аз бях съвсем ясен с Мишел Барние в преговорите – клаузата трябва да изчезне“, заяви той. \r\n„Но с достатъчно воля от двете страни, сделка може да се постигне“, добави още Баркли. \r\nПо-рано Европейската комисия излезе с изявление, че Барние е наблегнал на това, че трябва да има работещо решение за да се постигне сделка.  \r\n„Мишел Барние наблегна на това, че е от особена важност да има пълно операционно споразумение за оттегляне, за да бъде избегната „твърдата“ граница между Северна и Република Ирландия, да бъде защитен острова, както и интегритета на единния ни пазар.“, се казва в изявлението. \r\n„ЕС остава отворен и с желание ще разгледа работещо и легално оперативно решение, което да изпълнява всички тези цели“, се казва още в него. \r\n \r\n  Теодор Пенев", "date": "2019.09.28", "title": "London Evening Standard: Британското правителство е „готово да разкрие конкретни предложения“ за нова сделка с ЕС"}
{"url": "http://www.focus-news.net/news/2019/09/28/2703191/praznikat-na-plodorodieto-e-sred-osnovnite-aktsenti-v-kulturniya-ni-kalendar-za-mesets-septemvri.html", "text": "Празникът на плодородието е сред основните акценти в културния календар за месец септември. Това каза пред  Радио „Фокус” – Кюстендил  Слава Соколова, експерт към отдел „Култура и духовно развитие” в Община Кюстендил. \"От 11.00 часа, всичко ще се случва на площад „Велбъжд”, ще има  изложение на художествено аранжирани маси,  изложение на занаятчии и земеделски производители. Предвидени са открити тренировки в спортни зони, арт-ателиета и работилници за деца, а от 11.30 часа ще започне карнавал на плодородието с участието на деца от детските градини. В 12.00 часа е официалното откриване на Празника на плодородието”, каза Слава Соколова. Програмата предвижда представяне на сортове ябълки от Институт по земеделие – Кюстендил, както и конкурс „Плодородието в Кюстендилския край” и демонстрация с участието на кулинарни експерти. От 14.00 часа ще има празнична програма, а в 16.30 часа ще бъдат обявени резултатите от конкурса „Плодородието в Кюстендилския край”. За 20.00 часа е предвиден голям концерт.  \r\nПразникът продължава и на 29 септември. От 11.00 часа – изложение на занаятчии и земеделски производители, състезателни игри с плодове и зеленчуци, които ще бъдат индивидуални и отборни надпревари. „Ще имаме отново открити тренировки в спортни зони. През целия период на празника ще тече и младежкият пленер „Творческо плодородие”, каза Слава Соколова. \r\nВенцеслав ИЛЧЕВ", "date": "2019.09.28", "title": "Празникът на плодородието е сред основните акценти в културния ни календар за месец септември"}
{"url": "http://www.focus-news.net/news/2019/09/28/2703174/mestni-izbori-2019-kandidatite-za-kmetove-na-obshtini-v-oblast-ruse-spravka-na-agentsiya-fokus.html", "text": "По повод началото на предизборната кампания  Агенция \"Фокус\"  публикува кандидатите за кметове на общини в област Русе. \r\n \r\n*** \r\n \r\n11 са кандидатите за кметове на Община Русе: Мариян Димитров от ПП ПОДЕМ, Венцислав Ангелов от Българско национално обединение, Деян Тачев  коалиция „Алтернативата на гражданите“, Диана Иванова от ПП ГЕРБ, Петър Иванов от  „Възраждане“, Дауд Ибрям от ДПС,  Деана  Тонева от „Демократична България – Обединение“(ДА България, ДСБ, Зелено движение), Елеонора Николова от Местна коалиция Съюз на демократичните сили /СДС, ДБГ, ССД, БНД и „Движение 21“/, Стелиян Стефанов от Местна коалиция МИР, Пенчо Милков от „БСП за България“ /АБВ, Движение за радикална промяна \"Българската пролет\", ПД \"Социалдемократи\"/ и  Галин  Григоров от „ВМРО –БНД (НФСБ)“. \r\n \r\n*** \r\n \r\nКандидатите за кметове в Община Борово са: Валентин Великов от ПП ГЕРБ, Кязим Кязимов от ДПС, Нела Цветкова от „БСП за България“ и Емил Илиев от „Демократична България – Обединение“ (ДА България, ДСБ, Зелено движение). \r\n \r\n*** \r\n \r\nВ Община Бяла ще се състезават за кметския стол Пеньо Ненов от ПП ГЕРБ, Георги Касабов от „БСП за България“ и Димитър Петров от ПП СДС.  \r\n \r\n*** \r\n \r\nВ Община Ветово кандидат-кметовете са: Пламен Пенчев от Коалиция „Ние, Гражданите“, Петко Ахмаков от ПП ГЕРБ, Исмаил Селим от ПП МИР, Ремзи Карапанли от ПП ДОСТ, Мехмед Мехмед от ДПС и Ивайло Кадишев от Движение ЗАЕДНО за промяна.  \r\n \r\n*** \r\n \r\nВ кметската надпревара в Общината влизат: Николай Христов от Движение 21, Байчо Георгиев от ПП ВМРО- БНД, Божидар Борисов от ПП ГЕРБ, Кремена Любенова от ЗС „Ал. Стамболийски“, Мехмед Мехмедов от  ДПС, Ивайло Иванов от „БСП за България“, Драгомир Драганов от ПП СДС и Начо Начев от „Демократична България – Обединение(ДА България, ДСБ, Зелено движение). \r\n \r\n*** \r\n \r\nКандидат-кметовете в Община Иваново са Георги Миланов от ПП ГЕРБ, Мустафа Алитов от ДПС и Николай Найденов от „БСП за България“. \r\n \r\n*** \r\n \r\nВ Сливо поле кандидат-кметовете са трима. В надпреварата влизат Валентин Атанасов от ПП ГЕРБ, Емел Мехмед от ДПС и Георги Големански от „БСП за България“. \r\n \r\n*** \r\n \r\nВ Община Ценово на избори за кмет на Общината ще се явят: Емил Божков от НФСБ, Петър Петров от ПП ГЕРБ, Галина Георгиева от ПП МИР и Росен Миланов  от „БСП за България“. \r\n \r\n За всички области четете на раздел „Мнение“ .", "date": "2019.09.28", "title": "Местни избори 2019: Кандидатите за кметове на общини в област Русе (Справка на Агенция \"Фокус\")"}
{"url": "http://www.focus-news.net/news/2019/09/28/2703193/semeyni-igri-na-otkrito-se-organizirat-vav-varna.html", "text": "Игри за цялото семейство, някои от които са добре познати от близкото минало, изненади и подаръци, се организират във Варна, предаде репортер на  Радио „Фокус“ – Варна .  \r\n\"Варна играе\" започва в 11.00 и ще продължи до 15.00 часа в Морската градина, в района между сцена \"Раковина\" и Морско казино. Поканени са семейства и възрастни с деца на препоръчителна възраст над 3 години. Не се допуска участието само на деца. \r\nНа игралното поле ще има разположени 10 игри, някои от тях изцяло от детството на поколението, родено 60-те и 70-те години - лагерни колички, семеен волейбол, плуване във въздуха или семейно пазаруване, катапулти, семейно ски бягане, семейна щафета с вода, властелинът на пръстена, \"Вилхелм Тел\", да наредим пъзел, игра-изненада. \r\nНа място ще има и Арт работилница.  \r\nДесислава ВАСИЛЕВА", "date": "2019.09.28", "title": "Семейни игри на открито се организират във Варна"}
{"url": "http://www.focus-news.net/news/2019/09/28/2703194/parvi-etap-ot-esenniya-dyal-na-kampaniyata-dvizhi-se-i-pobedi-se-podgotvya-vav-veliko-tarnovo.html", "text": "Първи етап от есенния дял на кампанията „Движи се и победи“ се подготвя във Велико Търново. Маршрутът му, по традиция, ще е от Велико Търново до местността „Ксилифор“. Това съобщи пред журналисти д-р Светлана Моминска от РЗИ – Велико Търново, предаде репортер на  Радио „Фокус“ – Велико Търново . Началният пункт – великотърновския кв. „Асенов“. Този път има новост – големи награди ще се раздават в три възрастови групи – от 4 до 19 години, от 20 до 59 години и за участници над 60 години. Това ще са ваучери на стойност 90 лв., а не както до сега – велосипед. Ще има и други призове – за най-малък и най-възрастен турист, както и за семейство, за най-активно училище и още много изненади. Тегленето ще е на 18 октомври в сградата на РЗИ – Велико Търново.  \r\n„В рамките на трите похода на крайните пунктове ще има образователни занимания за превенция на тютюнопушене, употреба на алкохол, здравословно хранене и превенция на пътните инциденти. Първият маршрут ще завърши, по традиция, със спортно-туристически празник в местността „Ксилифор“.  Ще има много състезания и забавления. Предизвикателствата са 15“, уточни още д-р Моминска. Георги Димитров, секретар на ТД „Трапезица 1902“ поясни, че успоредно със спортно-туристическия празник ще има и Републикански преглед по планинско спасяване. В рамките му ще има демонстрации по оказване на първа помощ и спасяване с планинско куче. „Освен това ще направим и официално откриване на новоизградения кът за отдих, който сме нарекли „Простор“.  Той е част от туристическата алея между кв. „Асенов“ и Ксилифор. Церемонията ще започне в 10.00 часа. На мястото има четири маси с по две пейки, беседка, две огнища и облагородено пространство около 2 дка. Всичко ни струваше около 6 хиляди лева, които събрахме на благотворителен бал“, поясни Георги Димитров. \r\nСъорганизатори на кампанията „Движи се и победи“ са Регионалната здравна инспекция – Велико Търново, Община Велико Търново, Туристическо дружество „Трапезица – 1902” и Младежки дом – Велико Търново. Тя протича под егидата на председателя на Великотърновския общински съвет. \r\nЛуиза ТРАНЧЕВА", "date": "2019.09.28", "title": "Първи етап от есенния дял на кампанията „Движи се и победи“ се подготвя във Велико Търново"}
{"url": "http://www.focus-news.net/news/2019/09/28/2703196/bchk-i-dobrovoltsite-na-tsentar-za-rabota-s-dobrovoltsi-kam-rb-prof-benyu-tsonev-provedoha-aktsiya-sas-sektor-patna-politsiya.html", "text": "По повод 26 септември 2019 г. - Европейския ден без загинали на пътя, вчера БЧК съвместно с доброволците към Център за работа с доброволци към РБ „проф. Беню Цонев” и Сектор „Пътен контрол” отново акцентираха на водачите на МПС да бъдат коректни и внимателни на пътя, съобщиха от пресцентъра на  БЧК . \r\nИнициативата е в рамките на Втората национална кампания на Българския Червен кръст, която се реализира заедно с партньори от Националния дарителски фонд за подпомагане на деца, пострадали при пътнотранспортни произшествия.  \r\nЦелта на събитието е да обедини усилията за намаляване на смъртните случаи на деца по пътищата и да насочи общественото внимание към проблема с детския пътен травматизъм, чиито жертви за съжаление се увеличават драстично с всяка изминала година. Акцента бе и големия брой катастрофи в област Ловеч като дори на 26ти при пътен инцидент край село Микре загинаха двама души. \r\nОт основаването си до сега Националният дарителски фонд е подпомогнал семействата на 757 деца, които са получили различни по степен увреждания вследствие на автомобилни злополуки.", "date": "2019.09.28", "title": "БЧК и доброволците на Център за работа с доброволци към РБ „Проф. Беню Цонев” проведоха акция със сектор „Пътна полиция”"}
{"url": "http://www.focus-news.net/news/2019/09/28/2703181/mestni-izbori-2019-kandidatite-za-kmetove-na-obshtini-v-oblast-silistra-spravka-na-agentsiya-fokus.html", "text": "По повод началото на предизборната кампания  Агенция \"Фокус\"  публикува кандидатите за кметове на общини в област Силистра. \r\n \r\n*** \r\n \r\nЧетирима са кандидатите за кмет на Община Силистра. В състезанието се включват: Юлиян Найденов от ПП ГЕРБ, Златко Куртев от „Демократична България – Обединение“ (ДА България, ДСБ, Зелено движение), Момчил Неков от Местна коалиция „БСП за България“, /КП \"БСП за България\", НДСВ, ДРП Българската пролет, ПП \"МИР\"/ и Димитър Трендафилов от Местна коалиция „Алтернативата на гражданите“ /КП „Алтернативата на гражданите“, ПП ВМРО БНД, ПП „Партия на зелените“ и ПП „Земеделски народен съюз“/. \r\n \r\n*** \r\n \r\nКандидат за нов мандат на Община Алфатар е досегашният кмет Янка Господинова, издигната от ПП ГЕРБ. В битката за кметското място ще влязат още: Мариана Теодориза от „Воля“ и Веселин Гарабински от „БСП за Бълагрия“.  \r\n \r\n*** \r\n \r\nНа изборите в Община Главиница се явяват трима кандидати. В кметската надпревара ще участват: Хюсеин Хамди от ПП ГЕРБ, Нежден Ниази от ДПС и Соня Петкова от „БСП за България\". \r\n \r\n*** \r\n \r\nЧетирима души ще се състезават за доверието на гражданите в Община Дулово: Георги Йорданов от коалиция „Ние, Гражданите“, Юксел Ахмед от ПП ГЕРБ, . Сезгин Галиб от ДПС и Петър Петров от „БСП за България“.  \r\n \r\n*** \r\n \r\nЗа кметския стол ще се състезават двама души в Община Кайнарджа в лицето на Любен Сивев от ПП ГЕРБ и Стоян Солаков от „БСП за България“.  \r\n \r\n*** \r\n \r\nВ Община Ситово в кметската надпревара влизат: Янко Абушев от ПП ГЕРБ, Сезгин  Алиибрям от ДПС и Янко Къров от „БСП за България“. \r\n \r\n*** \r\n \r\nВ изборите за кмет на Общината ще участва досегашният кмет Димитър Стефанов, издигнат от Инициативен комитет. В изборите ще участва още Ивелин Русев от ПП ГЕРБ, Нехат Кантаров от ДПС, Данаил Николов от „БСП за България“ и Ирена Бонева- Вълчева от Движение ЗАЕДНО за промяна. \r\n \r\n За всички области четете на раздел „Мнение“ .", "date": "2019.09.28", "title": "Местни избори 2019: Кандидатите за кметове на общини в област Силистра (Справка на Агенция \"Фокус\")"}
{"url": "http://www.focus-news.net/news/2019/09/28/2703197/sport-frantsiya-se-izpravya-sreshtu-polsha-v-mach-za-tretoto-myasto-na-evropeyskoto-parvenstvo-po-voleybol.html", "text": "Волейбол: Франция се изправя срещу Полша в мач за третото място на Европейското първенство по волейбол \r\nФранция стигна до полуфиналите след победи над Финландия и Италия, но по-рано загуби от Сърбия с 3:2 гейма. Сърбите ще играят на финала със Словения, които пък победиха Полша с 3:1. Мачът за третото място започва в 19:00 часа българско време.", "date": "2019.09.28", "title": "Спорт: Франция се изправя срещу Полша в мач за третото място на Европейското първенство по волейбол"}
{"url": "http://www.focus-news.net/news/2019/09/28/2703199/ot-1-oktomvri-zapochva-priem-na-dokumenti-za-zakupuvane-na-pozemleni-imoti-v-gorski-teritorii-sobstvenost-na-fizicheski-litsa.html", "text": "От 1 октомври започва прием на документи за закупуване на поземлени имоти в горски територии, собственост на физически лица, съобщиха от пресцентъра на МЗХГ. През 2016 г. процедурата беше обявена за първи път и предизвика изключително голям интерес.  \r\nИзкупуването ще се извършва от 6-те държавни горски предприятия. Целта е към държавните гори да бъдат присъединени малки горски имоти, които не могат да бъдат обслужвани и поддържани в добро състояние от настоящите им собственици. Заявления ще могат да се подават до 15 януари 2020 г., след което ще бъде извършено оценяване. Одобрените предложения ще бъдат придвижени за закупуване на следващ етап. \r\nДържавните горски предприятия няма да закупуват поземлени имоти в горски територии, които са собственост на общини, юридически организации и сдружения.  \r\nВъвежда се нов праг на изискването за максимална обща площ на поземлените имоти, предлагани от един и същ собственик за закупуване. Тя не трябва да надхвърля 50 дка в рамките на една процедура. \r\nПредвидено е да отпадне изискването за представяне на таксационни описания на подотделите, включени в предлаганите от заявителите имоти. С цел намаляване на административната тежест, тази информация ще се изисква по служебен път от съответното държавното горско или държавното ловно стопанство, в чийто обхват попада предлагания за продажба имот. За улеснение на заявителите, ценовото предложение се предлага да бъде по образец.  \r\nПри проведената през 2016 г. процедура бяха финализирани сделки за закупуване на 126 имота с обща площ 1029 дка, на стойност от близо 600 хиляди лева. \r\nТук може да видите правилата за закупуване на горски територии.", "date": "2019.09.28", "title": "От 1 октомври започва прием на документи за закупуване на поземлени имоти в горски територии, собственост на физически лица"}
{"url": "http://www.focus-news.net/news/2019/09/28/2703189/the-voice-of-america-tramp-e-zayavil-pred-ruski-predstaviteli-che-ne-go-pritesnyava-meshatelstvoto-v-izborite-sochat-razsekreteni-dokumenti.html", "text": "Президентът на САЩ Доналд Тръмп е заявил пред двама руски представители на среща през 2017 г., че не е бил притеснен от мешателството на Москва в изборите в САЩ, което е и било причината част от срещата му тях да е останала в тайна,  съобщава  Voice of America , като се позвовава на американската преса. \r\nСтенограмата от срещата между външния министър на Русия Сергей Лавров и посланика на Москва в САЩ Сергей Кисляк с Тръмп е била на разположение само на ограничен брой държавни служители в опит да бъдат запазени коментарите му от широката публика.  \r\nБелият дом засега не е дал коментар по темата.  \r\nПо-рано информация, че Тръмп е провел телефонен разговор с президента на Украйна Владимир Зеленски и се е опитал да го накара да му помогне в следващите президентски избори като разследва политическия опонент на Тръмп Джо Байдън и семейството му станаха причина да бъде задействана процедурата по импийчмънт на президента. \r\nЧлен на разузнавателните служби, който попълни оплакване срещу Тръмп заяви, че бележки от други разговори на президента също са били засекретени, което не е нормална практика, понеже те са били с политическо значение, а не от значение за националната сигурност. \r\nПрез 2017 г. срещата  с Лавров и Кисляк на Тръмп беше тема на спорове, след като излезе информация, че той е споделил с тях класифицирана информация за планирани действия на групировката „Ислямска държава“. \r\nНо според информацията на американският вестник The Washington Post, той е заявил пред Лавров и Кисляк и, че не се притеснява от мешателството на Русия в изборите в САЩ, понеже Вашингтон прави същото в други държави.  \r\n \r\n  Теодор Пенев", "date": "2019.09.28", "title": "The Voice of America: Тръмп е заявил пред руски представители, че не го притеснява мешателството в изборите, сочат разсекретени документи"}
{"url": "http://www.focus-news.net/news/2019/09/28/2703200/afp-eksploziya-na-petrolen-tanker-v-yuzhna-koreya-rani-desetki-vklyuchitelno-chuzhdi-grazhdani.html", "text": "Огромна експлозия на закотвен петролен танкер в южнокорейско пристанище стана причина за пожар, който се е разпространил на близък кораб, като е ранил 12 души общо, предава  AFP . \r\nОгнено кълбо е било забелязано над кораба придружено от гъст дим. Пожарникарите са се опитали да овладеят пожара незабавно.  \r\nВсичките 25 души на танкера и 21 души екипаж на другият кораб са били спасени от бреговата охрана, като се води разследване за причините за инцидента.  \r\nПо данни на спасителните служби  ранените са 12, като един е в критично състояние с изгаряния трета степен. Девет от ранените са с южнокрейско гражданство, като произхода на останалите още не е известен, но има информация, че има ранен гражданин на Русия.  \r\n \r\n  Теодор Пенев", "date": "2019.09.28", "title": "AFP: Експлозия на петролен танкер в Южна Корея рани десетки, включително чужди граждани"}
{"url": "http://www.focus-news.net/news/2019/09/28/2703192/tass-kosachev-smyata-che-pratenikat-na-sasht-v-ukrayna-volker-se-e-provalil-v-misiyata-si-v-stranata.html", "text": "Специалният представител на САЩ за Украйна Кърт Волкър се е провалил в мисията си, понеже е действал в интерес на Вашингтон, а не на Киев, заяви ръководителят на комисията по външните работи на Съвета на Руската Федерация Константин Косачев, предава  TACC . \r\n\"Вероятно Кърт Уолкър не е бил особено циничен в мисията си, по-скоро искрено вярваше, че помага. Но резултатът, както знаете, е нулев. Мисля, че по простата причина, че САЩ, а не Украйна, винаги са били обект на неговата вяра. Не е необходимо да го упрекваме, но мисията е не по-малко пагубна“, написа Косачев на страницата си във „Фейсбук“. \r\n„Волкър е истински американец. И това направи мисията му невъзможна“, добави Косачев. \r\nПо-рано американската медия CNN, позовавайки се на три източника, съобщи, че специалният представител на САЩ за Украйна Кърт Волкър е подал оставка, след като беше публикуван текста на жалбата от неназован американски разузнавач във връзка с разговора между президента на САЩ Доналд Тръмп и неговия украински колега Владимир Зеленски. \r\n \r\n  Теодор Пенев", "date": "2019.09.28", "title": "ТАСС: Косачев смята, че пратеникът на САЩ в Украйна Волкер се е провалил в мисията си в страната"}
{"url": "http://www.focus-news.net/news/2019/09/28/2703202/neyno-kralsko-visochestvo-dana-firas-printsesa-na-yordaniya-pristiga-na-vizita-u-nas-po-pokana-na-ministar-nikolina-angelkova.html", "text": "Нейно кралско височество Дана Фирас, принцеса на Йордания, ще бъде на работно посещение у нас идната седмица по покана на министъра на туризма Николина Ангелкова, съобщиха от пресцентъра на министерството.  \r\nНейно кралско височество е посланик на добра воля на ЮНЕСКО и председател на „Петра Нешанъл Тръст“, най-старата национална неправителствена организация в областта на опазването и съхраняването на наследството на Йордания. Миналата година тя стана първата жена и представител на Йордания, получила лична награда „Арабско наследство“. \r\nПринцесата на Йордания ще проведе и тематичен мастърклас пред посланици и членове на дипломатически мисии у нас, представители на туристическия бизнес,  местната власт, академичната общност и неправителствени организации от сектора. \r\nПо време на визитата София ще бъде домакин на международен форум, насочен към развитието на културния туризъм. Очаква се той да бъде открит от Нейно кралско височество и министър Ангелкова в понеделник (30 септември). Събитието се организира съвместно със Съвета на Европа. Работната програма  предвижда тематични кръгли маси, на които експертите ще дискутират разработването на конкретни дестинации за насърчаване на културния туризъм.   \r\nВ програмата на принцеса Фирас са предвидени визити на емблематични туристически забележителности у нас. Във вторник тя и българският министър на туризма ще посетят Рилския манастир.  \r\nТова ще е второто посещение на Нейно кралско височество в България по покана на българския министър на туризма. През 2016 г. председателят на „Петра Нешанъл Тръст“ участва в откриването на първия Конгрес на световните цивилизации и древния туризъм под егидата на Световната организация по туризъм (СОТ).", "date": "2019.09.28", "title": "Нейно кралско височество Дана Фирас, принцеса на Йордания, пристига на визита у нас по покана на министър Николина Ангелкова"}
{"url": "http://www.focus-news.net/news/2019/09/28/2703195/kathimerini-tristranna-sreshta-v-republika-kipar-e-vazmozhna-s-posrednichestvoto-na-oon-prez-oktomvri.html", "text": "Президентът на република Кипър Никос Анастасиадес не изключи възможността да се срещне с лидера на турските киприоти Мустафа Акънджъ през октомври с посредничеството на генералния секретар на ООН Антоноу Гутериш, което ще проправи път за неформална петстранна среща, включваща и Турция и Гърция, пише вестник  Kathimerini . \r\n„Очакваме (тристранна среща) през октомври, или в Ню Йорк или в европейски град“, заяви Анастасиадес след срещата си с Гутериш. \r\n„Възможността за тристранна среща е пред нас“, каза той, като имаше предвид среща между представители на турската общност в Кипър, гръцките киприоти и представители на ООН.  \r\nТой допълни, че ако всичко мине добре е възможно да се проведе и неформалната петстранна среща, където всички страни ще се споразумеят на базата на преговорите между представителите на турските и гръцките киприоти.  \r\n \r\n  Теодор Пенев", "date": "2019.09.28", "title": "Kathimerini: Тристранна среща в Република Кипър е възможна с посредничеството на ООН през октомври"}
{"url": "http://www.focus-news.net/news/2019/09/28/2703203/zhenskata-folklorna-grupa-simitli-iznese-samostoyatelen-kontsert-v-dvoretsa-vrana.html", "text": "Женската фолклорна група – Симитли изнесе самостоятелен концерт в двореца „Врана“. Това съобщиха за  Радио „Фокус“ – Пирин  ръководителите на формацията. Събитието бе организирано под патронажа на цар Симеон II и царица Маргарита, които лично присъстваха на концерта. \r\nПо стар български обичай, ръководителят на групата – Йорданка Бачева посрещна монарха и неговата съпруга – Маргарита с питка и мед. Десетки столичани и гости изпълниха парковото пространство. Настроението беше приповдигнато, а на финала на концерта всички заедно се хванаха на голямо българско хоро. \r\n \r\nЛивия НИНОВА", "date": "2019.09.28", "title": "Женската фолклорна група – Симитли изнесе самостоятелен концерт в двореца „Врана“"}
{"url": "http://www.focus-news.net/news/2019/09/28/2703201/tass-nova-eksploziya-v-izbiratelna-sektsiya-v-afganistan-ima-zaginal.html", "text": "Един човек е загинал, двама са ранени при експлозия на избирателен участък в Източен Афганистан, предава  TACC , като се позовава на информация на TOLOnews. \r\nИнцидентът е станал в град Джалалабад, провинция Нангархар.  \r\nАтаката се случи по време на четвъртите президентски избори в историята на Афганистан, откакто падна талибанският режим през 2001 г. Процесът на изборите протича при постоянни заплахи за сигурността от радикалната групировка. Представители на талибаните не признават легитимността на правителството в Кабул и обявиха намерението си да направят всичко възможно за да саботират вота, включително като отправиха множество заплахи за атентати срещу избирателни секции, призовавайки гражданите на страната да не гласуват. Това е вторият взрив от началото на изборния ден до сега. \r\n  Теодор Пенев", "date": "2019.09.28", "title": "ТАСС: Нова експлозия в избирателна секция в Афганистан, има загинал"}
{"url": "http://www.focus-news.net/news/2019/09/28/2703190/mestni-izbori-2019-kandidatite-za-kmetove-na-obshtini-v-oblast-sliven-spravka-na-agentsiya-fokus.html", "text": "По повод началото на предизборната кампания  Агенция \"Фокус\"  публикува кандидатите за кметове на общини в област Сливен. \r\n \r\n*** \r\n \r\n12 са кандидатите за кмет на Община Сливен. В надпреварата ще влезе участва досегашният кмет на Общината Стефан Радев. За кметския стол ще се състезават още: Георги Георгиев от ПП „Атака“, Йордан Янков от ПП „Нова алтернатива“, Елена Попова от ПП Единна народна партия, Пламена Петрова от Българска социалдемократическа партия,  Момчил Пантелеев от Християндемократическа партия на България, Николай Кадирев от „Възраждане“, Кольо Милев от „БСП за България“, Димитър Сяров от „Демократична България – Обединение“ („Демократи за силна България“ и „Зелено движение“), Румен Бозуков от Местна коалиция „Движение ЗАЕДНО за промяна“, Антоний Андонов от Местна коалиция БАСТА ( ПП БАСТА, ПП ЗС „Ал. Стамболийски“), Доброслав Иванов от Местна коалиция НФСБ (НФСБ,БЗНС). \r\n \r\n*** \r\n \r\nДвама са кандидатите за кметове на Община Котел: Коста Каранашев от ПП ГЕРБ и Георги Дедов от „БСП за България“.  \r\n \r\n*** \r\n \r\nОсем са кандидат-кметовете на Нова Загора: Стоян Пенев от ПП „Атака“, Сашо Стоянов от НФСБ, Златина Стойчева от ПП ВМРО- БНД,  Желязко Милев от БАСТА, Николай Грозев от ПП ГЕРБ, Митьо Митев от ДПС,  Румен Христов от „БСП за България“ и Кремена Петрова от „Демократична България – Обединение“ (ДА България, ДСБ, Зелено движение). \r\n \r\n*** \r\n \r\nВ Община Твърдица в изборите ще участват: Мирослав Дяков от коалиция „Алтернативата на гражданите“, Милен Минев от Българска социалдемократическа партия,   Атанас Атанасов от ПП ГЕРБ, Методи Методиев от „Възраждане“, Ваня Колева от „БСП за България“ и Иван Петров от НФСБ /ПП ВМРО - БНД/. \r\n \r\n За всички области четете на раздел „Мнение“ .", "date": "2019.09.28", "title": "Местни избори 2019: Кандидатите за кметове на общини в област Сливен (Справка на Агенция \"Фокус\")"}
{"url": "http://www.focus-news.net/news/2019/09/28/2703206/ria-novosti-stotitsi-dushi-tryabvashe-da-badat-evakuirani-ot-goryasht-feribot-v-gartsiya.html", "text": "Стотици хора е трябвало да бъдат евакуирани от запалил се ферибот на пристанището Игуменица в Гърция, предава  РИА Новости . \r\nЕвакуацията на 538 пътници от ферибота е приключила, като по-голямата част от екипажа е била евакуирана. \r\nНа борда е имало 538 пътници и 75 членове на екипажа, както и 239 автомобила. Пожарът е избухнал веднага след като фериботът е напуснал пристанището и е отплавал за Венеция. Корабът се върнал и евакуацията на хората е започнала непосредствено след това. \r\nЕвакуацията приключи без проблеми, се казва в доклада, предаден от гръцки медии. \r\nДвама души с проблеми с дишането са били изпратени в здравния център Игуменица. \r\nСпоред информацията, пожарът е овладян. \r\nПо предварителни данни пожарът е започнал в четвъртия гараж на ферибота, като два камиона са се запалили. \r\nПожарникари от съседна Гърция пристигнаха в Игуменица, за да помагат с гасенето. \r\n  Теодор Пенев", "date": "2019.09.28", "title": "РИА Новости: Стотици души трябваше да бъдат евакуирани от горящ ферибот в Гърция"}
{"url": "http://www.focus-news.net/news/2019/09/28/2703208/sport-atletiko-posreshta-kato-domakin-real-v-madridskoto-derbi-v-mach-ot-sedmi-krag-na-ispanskata-primiera-divisyon.html", "text": "Футбол: Атлетико посреща като домакин Реал в мадридското дерби на испанската Примиера Дивисьон. \r\nДомакините се намират на трето място с 13 точки, но са само на точка от лидера Реал Мадрид и при победа ще оглавят класирането. И двата отбора са постигнали по четири победи от началото на сезона в Испания. Атлетико няма да включи в състава си Симе Върсалко и Томас Лемар, които са контузени. Мачът ще пропусне и Алваро Мората, който е наказан за един мач. От своя страна гостите от Реал не могат да разчитат на Марко Асенсио, който също е с травма. Мачът започва в 22:00 часа българско време.", "date": "2019.09.28", "title": "Спорт: Атлетико посреща като домакин Реал в мадридското дерби в мач от седми кръг на испанската Примиера Дивисьон"}
{"url": "http://www.focus-news.net/news/2019/09/28/2703204/mestni-izbori-2019-parvan-simeonov-politolog-pozitivniyat-tip-kampaniya-shte-bade-pechelivsh-v-oblastnite-gradove.html", "text": "Позитивният тип кампания ще бъде печеливш в областните градове. Това каза за обзорното предаване „Метроном“ на  Радио „Фокус“  политологът Първан Симеонов. Той обясни, че кампанията по време на евроизборите е била остра и отблъскваща за избирателите, което е довело до понижаване на електоралната активност. По думите му появата на нови фигури като кандидати може да привлече по-широк електорат. Симеонов добави, че където има „политически“ вот негативната кампания може да доведе до слаби резултати. „Благодарения на това, че България е член на ЕС в последните години има подобряване на градската среда, а това се вижда и това е един от големите позитиви на ГЕРБ. Между другото, това е голям позитив за г-жа Фандъкова. Ние малко надценяваме ролята на тези прословути ремонти и т.н. Не забравяйте, че хич не са малко хората, които си казват – „Абе, може и да са лоши тези ремонти, но поне нещо се прави“. На този фон да излезеш и да развиваш крайно отрицателна кампания вече е нелепо. Би било подценяване на избирателя. Избирателят все пак вижда, че нещо се прави“, допълни политологът. Първан Симеонов каза още, ако избирателите обръщат повече внимание не само на това, което е свършено, а и как е свършено, е възможна промяна в управлението. \r\n \r\nВиктория Месробович-Кувенджиева", "date": "2019.09.28", "title": "Местни избори 2019: Първан Симеонов, политолог: Позитивният тип кампания ще бъде печеливш в областните градове"}
{"url": "http://www.focus-news.net/news/2019/09/28/2703207/90-sorta-yabalki-shte-badat-predstaveni-na-praznika-na-plodorodieto-v-kyustendil.html", "text": "90 сорта ябълки ще бъдат представени на Празника на плодородието в Кюстендил. Това съобщиха за Радио „Фокус“ – Кюстендил от отдел „Култура и духовно развитие“ към Община Кюстендил. На площад „Велбъжд”, ще има изложение на художествено аранжирани маси, изложение на занаятчии и земеделски производители. Предвидени са открити тренировки в спортни зони, арт-ателиета и работилници за деца, а от 11.30 часа ще започне карнавал на плодородието с участието на деца от детските градини. В 12.00 часа е официалното откриване на Празника на плодородието. Програмата предвижда представяне на сортове ябълки от Институт по земеделие – Кюстендил, както и конкурс „Плодородието в Кюстендилския край” и демонстрация с участието на кулинарни експерти. От 14.00 часа ще има празнична програма, а в 16.30 часа ще бъдат обявени резултатите от конкурса „Плодородието в Кюстендилския край”. За 20.00 часа е предвиден голям концерт. \r\n \r\nВенцеслав ИЛЧЕВ", "date": "2019.09.28", "title": "90 сорта ябълки ще бъдат представени на Празника на плодородието в Кюстендил"}
{"url": "http://www.focus-news.net/news/2019/09/28/2703212/prof-kalin-gaydarov-kriminalen-psiholog-vazhno-e-sadebnata-vlast-da-se-vslushva-v-obshtestvenite-naglasi-za-da-se-izbegnat-dopalnitelni-konflikti.html", "text": "Ако съдебната власт не се вслушва и не се ангажира с обществените тенденции, това води до потенциал за допълнителни конфликти. Това каза в седмичното обзорното предаване   „Метроном“   на  Радио „Фокус“   криминалният психолог проф. Калин Гайдаров по повод бурните дебати за законодателни промени, касаещи съкратеното съдебно следствие. Според проф. Гайдаров обществото има искания и усещания и те не бива да се отхвърлят. „От друга страна съдебната система е автономна, независима и има своето развитие, но не е самодостатъчна. Не може всичко, което се развива сред хората да няма значение“, обясни още криминалният психолог. По думите му промяната на законодателството е само един от вариантите за решение при казуси, предизвикали бурни обществени реакции. „Той се използва преимуществено, но който и да е закон се прилага от конкретни хора. Когато прилагането става с душа и сърце, а не само с буква, то тогава не е нужно да се променя законодателството. Важно е как ще се прилага законът и до каква степен това ще става нравствено или обратното. Това е друг сериозен проблем, който често е в основата на противоречията. Преди време имаше дебат за промяна в законовите разпоредби, касаещи на спортното хулиганство. Това е пример, в който обществото се опитва да реши социален проблем с технологично действие“, обясни още проф. Гайдаров. Относно евентуално връщане на смъртното наказание, криминалният психолог смята, че това е затворена страница. „Тази технология, която използваме в модерните демократични общности на правораздаване обслужва интересите на ежедневието. Смъртното наказание няма смисъл да се обсъжда отново. Отмяната му е трайна тенденция и не бива да се връщаме към времената на личното отмъщение“, обясни проф. Гайдаров. Той изтъкна и три компонента, който са важни при прилагането на законите в днешно време. „Ако са налице и са спазени: неизбежност на наказанието, справедливост и своевременност - то тогава интересът на обществото към справедливост ще бъде удовлетворен“, посочи още криминалният психолог. Относно местата за лишаване от свобода, проф. Гайдаров коментира, че е нужна промяна, която да доведе до по-голям ефект сред хората, влезли в тях. „Ако искаме след наказанието от затворите да излизат поправили се хора обществото трябва да тръгне към анализ на състоянието, дебат и финансиране на промени. Трябва да има пряка демокрация и всички, които имат знания да дават решения, които обществото да обсъжда и приема“, допълни той. По думите на проф. Гайдаров е необходимо сътрудничество на обществено ниво, нито една система не е възможно да съществува сама по себе си. \r\nВиктория МЕСРОБОВИЧ-КУВЕНДЖИЕВА", "date": "2019.09.28", "title": "Проф. Калин Гайдаров, криминален психолог: Важно е съдебната власт да се вслушва в обществените нагласи, за да се избегнат допълнителни конфликти"}
{"url": "http://www.focus-news.net/news/2019/09/28/2703209/vazstanoveno-e-dvizhenieto-po-pat-ii-82-sofiya-samokov-v-rayona-na-mestnost-mechkata.html", "text": "Възстановено е движението по път II-82 София - Самоков в района на местност \"Мечката\", съобщиха от  Агенция „Пътна инфраструктура“ . По-рано движението беше временно ограничено поради катастрофа.", "date": "2019.09.28", "title": "Възстановено е движението по път II-82 София - Самоков в района на местност \"Мечката\""}
{"url": "http://www.focus-news.net/news/2019/09/28/2703198/mestni-izbori-2019-kandidatite-za-kmetove-na-obshtini-v-oblast-stara-zagora-spravka-na-agentsiya-fokus.html", "text": "По повод началото на предизборната кампания  Агенция \"Фокус\"  публикува кандидатите за кметове на общини в област Стара Загора. \r\n \r\n*** \r\n \r\n9 са кандидатите за кметове в Община Стара Загора. В кметската надпревара влиза досегашният кмет Живко Тодоров, издигнат от ПП ГЕРБ. С него ще се състезават още: Елена Нонева от Политическо движение социалдемократи, Гергана Микова от НФС, Камелия Стаматова – Йовчева от ПП АБВ, Янко Янков от коалиция „Алтернативата на гражданите“, Антон Андонов от ПП ВМРО – БНД, Искра Михайлова от „Възраждане“, Иван Върляков от „БСП за България“ и Магдалена Овчарова от „Демократична България – Обединение“  (ДА България, ДСБ, Зелено движение).  \r\n \r\n*** \r\n \r\nДвама кандидат-кметове ще се състезават за Община Даскалови: Иван Танев от Политическо Движение Социалдемократи и Веселин Калчев от „БСП за България“.  \r\n \r\n*** \r\n \r\nКандидатите за Община Гурково са: Иван Иванов от ГЕРБ, Пенчо Пенчев от „Воля“, Марин Цонев оТ ДПС и Стоян Николов от „БСП за България“.  \r\n \r\n*** \r\n \r\nКандидатите за кметове в Община Гълъбово са: Стефан Николов от ПП ГЕРБ и Николай Колев оТ Метна коалици ДПС  (Български социалдемократи, Български демократичен център-БДЦ). \r\n \r\n*** \r\n \r\nОсем кандидат-кметове се състезават в Общин Казанлък. За следващ мандат се включва в надпреварата досегашният кмет Галина Стоянова, издигната от ПП ГЕРБ. В изборите ще участва още Чавдар Ангелов от ПП ВМРО – БНД, Димитър Пашев от „Възраждане“, Диян Калайджиев от „Воля“,  Стоян Петров оТ „БСП за България“, Гергана Димитрова от Движение ЗАЕДНО за промяна, Иван Дончев от ПП СДС и Методи Маринов от „Демократична България – Обединение“ (ДА България, ДСБ, Зелено движение). \r\n \r\n*** \r\n \r\nДвама кандидатите се състезават в Община Мъглиж за кметското място: Господин  Господинов от ПП ГЕРБ и Златко Острешев от „БСП за България“.  \r\n \r\n*** \r\n \r\nКандидат-кметовете за Община Николаево са: Захари Захариев от НФСБ, Николай Кънев от ПП ГЕРБ, Вълчо Вълчев оТ ЗС „Ал. Стамболийски“, Юсеин  Юсменов от ДПС и Косьо Косев от „БСП за България“. \r\n \r\n*** \r\n \r\nТрима са кандидатите за Община Опан: Генчо  Колев от ПП ВМРО – БНД, Иван Иванов от ПП ГЕРБ и Минчо Чавдаров от „БСП за България“. \r\n \r\n*** \r\n \r\nШестима влизат в състезанието за кметския стол в Община Павел баня: Осман Пехливан от Национално движение за права и свободи, Станимир Радевски от ВМРО – БНД, Кръстьо Захариев от ПП ГЕРБ, Иса Бесоолу от ДПС, Петър  Петров от „Демократична България – Обединение“ (ДА България, ДСБ, Зелено движение) и Иван Михайлов от Местна коалиция „БСП за България“ (АБВ – „БСП за България“). \r\n \r\n*** \r\n \r\nТрима са кандидат-кметовете за Община Раднево: Теньо Тенев от ПП ГЕРБ, Красимир Куртев оТ „БСП за България“ и Васил Василев от МИР (Движение Гергьовден,ДПС,Български Социалдемократи). \r\n \r\n*** \r\n \r\nПетима се борят за кметското място в Общине Чирпан: Румен Тунанов от ПП Нова алтернатива, Орхан Асанов от ДПС,Гено Генов от „БСП за България“, Ивайло Крачолов от ПП ГЕРБ (ПП НФСБ, ПП СДС, ПП БЗНС, ПП АБВ, ПД Социалдемократи и ПП \"АТАКА\") и Росен Василев оТ Движение ЗАЕДНО за промяна (ПП ВМРО-БНД, Коалиция Ние, Гражданите, Коалиция „Алтернативата на гражданите“, ПП МИР, ПП ЗНС). \r\n \r\n За всички области четете на раздел „Мнение“ .", "date": "2019.09.28", "title": "Местни избори 2019: Кандидатите за кметове на общини в област Стара Загора (Справка на Агенция \"Фокус\")"}
{"url": "http://www.focus-news.net/news/2019/09/28/2703216/nad-100-detsa-se-vklyuchiha-v-akademiyata-za-kompyutarni-i-prirodo-matematicheski-nauki-v-stara-zagora.html", "text": "В зала „П.Р. Славейков“ на община Стара Загора днес бе дадено началото на Академията за компютърни и природо-математически науки. Това е първата част от идеята на кмета Живко Тодоров за последващо създаване на специално училище за даровити деца с най-добрите условия за развитие на таланти, съобщиха от пресцентъра на  общината . Сега започва обучение по програма разработена от математика Любомир Любенов, в което участват деца от първи до дванадесети клас.  \r\n„Община Стара Загора, по инициатива на кмета Живко Тодоров, прие едно голямо предизвикателство. Провокирани от големите успехи на нашите математици, от намеренията на техния ръководител Любомир Любенов, решихме да направим Академията, която впоследствие ще прерасне в национално училище. Благодаря на всички родители, които приеха тази идея, това е предизвикателство и за тях“, каза при откриването Иванка Сотирова, зам.-кмет на Община Стара Загора. \r\nСпоред Любомир Любенов, целта е децата на Стара Загора да имат преподаватели на световно ниво като проф. Емил Колев от БАН, който води подготовката на националния отбор по математика, Невена Събева, зам.-главен редактор на сп. „Математика“ и Мариана Богданова, преподавател по математика в Тракийския университет и автор на учебници по математика. Любенов припомни, че в региона на Стара Загора са родени и израсли много известни математици. В Стара Загора през 1939 г. е създаден  първият математически кръжок от проф. Шишков, старозагорката Недка Иванова е участничка в първата математическа олимпиада през 1959 г. В залата бяха и носители на диамантени, златни, сребърни и бронзови отличия от математическите олимпиади в Азия. „Искаме да създаваме положителни емоции на децата и да учат математика“, категоричен бе Любенов. В Академията ще се включат и други преподаватели от Стара Загора. Заниманията, които са безплатни, ще се водят в залите на Международния младежки център, подготовката ще бъде присъствена и дистанционна. \r\n„Инициативата е много полезна, сигурен съм, че ще имаме ползотворна работа, която ще доведе до нови успехи“, уверен бе проф. Емил Колев. Невена Събева и Мариана Богданова също пожелаха успехи на младите таланти. \r\n„Започнахме една друга инициатива за подготовка на IT специалисти, съвместно с Математическата гимназия, която даде своите добри резултати. Щастлив съм, че виждам толкова много деца тук. Това означава, че идеята има бъдеще. Надявам се, успехите за Стара Загора да стават все повече“, каза народният представител Радостин Танев. \r\nНачалникът на Регионалното управление на образованието Татяна Димитрова изрази увереност, че след години ще се говори за талантите тръгнали от Стара Загора, идеята на Живко Тодоров, която вече се реализира ще се надгради и със създаването на училище за даровити деца. \r\nСлед откриването, децата бяха разделени по възраст и в залите на Община Стара Загора започнаха първите лекции на преподавателите.", "date": "2019.09.28", "title": "Над 100 деца се включиха в Академията за компютърни и природо-математически науки в Стара Загора"}
{"url": "http://www.focus-news.net/news/2019/09/28/2703211/mestni-izbori-2019-prof-antoaneta-hristova-politicheski-psiholog-zhelanieto-za-barza-promyana-e-klyuchovo-v-predstoyashtiya-vot.html", "text": "Желанието за бърза промяна е ключово в предстоящите местни избори. Това каза в интервю за седмичното обзорно предаване  „Метроном“  на  Радио „Фокус“  политическият психолог проф. Антоанета Христова. Според нея изборите в София ще бъдат решени от т. нар. „меки избиратели“ – колебаещите се или ядосаните от липсата на справедливи механизми за разпределяне на средствата. Проф. Антоанета Христова допълни, че основните кандидати в столицата – Йорданка Фандъкова и Мая Манолова, са с различен темперамент. Тя определи Мая Манолова като по-остра и видима, а Йорданка Фандъкова – като уравновесена и прагматична. Според психолога комбинацията между острота, активност и  негативизъм е нещо, което дразни българския избирател, затова ходът на кампанията ще бъде много важен. „За мен ключовата дума на днешните избори, което не се усеща до този момент от нито един от кандидатите, това е бърза промяна, бързо обръщане на механизмите, категорично отричане на онези, които досега са бавили прехода, бавили са процесите, които карат хората да чувстват, че живеят в среда с относителна справедливост на разпределяне и преразпределяне. Това е темата, която считам, че ще бъде тема на кампанията и онази чувствителна струна, която ако има някои автентично да я усети и да говори за нея, ще успее“, каза още политическият психолог. Проф. Антоанета Христова допълни, че хората оценяват това, което е постигнато от една страна, но от друга - не оценяват усилията. Благодарение на управлението на сегашното правителство България натрупа доста добра макроикономическа рамка. Хората усещат, че пари има, но няма механизъм за тяхното справедливо разпределение в съответствие с образованието и с усилието, което влагат в работата си, отбеляза проф. Христова. По думите й към момента в кампанията липсват послания и към младите хора. Липсата на сензитивност не те прави успешен политик, каза още тя. \r\nВиктория МЕСРОБОВИЧ-КУВЕНДЖИЕВА", "date": "2019.09.28", "title": "Местни избори 2019: Проф. Антоанета Христова, политически психолог: Желанието за бърза промяна е ключово в предстоящия вот"}
{"url": "http://www.focus-news.net/news/2019/09/28/2703205/mestni-izbori-2019-prof-antoaneta-hristova-politicheski-psiholog-negativnata-predizborna-kampaniya-e-v-hod-vapreki-prividniya-pozitivizam.html", "text": "Негативната предизборна кампания е в ход, въпреки привидния позитивизъм. Това каза в интервю за седмичното обзорно предаване  „Метроном“  на  Радио „Фокус“  политическият психолог проф. Антоанета Христова. Според нея неуспехът на БСП от последните избори е показал, че да внушаваш съществуването на революционна ситуация не е успешна формула. „Революционната ситуация и промяната в представата на БСП трябва да бъде първо в гражданите, а не в малка група, която изкривява действителността. В крайна сметка разбраха, че тонът им не е съответен на момента и затова говорим днес, че кампанията се стреми да бъде по-позитивна. Но това е повърхностният прочит на ситуацията. По-задълбоченият показва, че негативната кампания е в пълен ход и то доста отдавна. Тя пренарежда и се опитва да конструира състезателите, да елиминира едни и да даде подкрепа на други – да елиминира примерно чрез негативна кампания кандидата на „Демократична България“ в София или да даде добър старт предвид широка обществена подкрепа примерно на Мая Манолова. Тези примери са най-видими и най-желаещи да покажат позитивизъм, но в същото време всяка една от политическите сили, застанала примерно зад двамата кандидати, използва всички възможни средства да удари конкурента, като това предполагам се отнася и за управляващата партия“, каза още политическият психолог. Проф. Антоанета Христова допълни, че черната пиар кампания не е средство, от което политическите партии ще се откажат, тъй като тя винаги работи. Въпросът е в мярата и очакванията на гражданите, а в момента очакванията на гражданите са да има повече позитивизъм в говоренето, повече прагматизъм и реалност, политическо говорене, което убеждава в качествата на кандидата, а не толкова в ударите един срещу друг, обясни проф. Христова. \r\nВиктория МЕСРОБОВИЧ-КУВЕНДЖИЕВА", "date": "2019.09.28", "title": "Местни избори 2019: Проф. Антоанета Христова, политически психолог: Негативната предизборна кампания е в ход, въпреки привидния позитивизъм"}
{"url": "http://www.focus-news.net/news/2019/09/28/2703218/mestni-izbori-2019-mustafa-karadaya-ot-dulovo-vyarvam-v-obshtiya-ni-uspeh-na-tezi-izbori-za-da-garantirame-sigurnost-i-badeshte-na-nashite-detsa-v-nashata-rodina.html", "text": "ДПС даде начало на предизборната си кампания от Дулово, съобщиха от пресцентъра на  партията . Екипът на Централния лъч на ДПС начело с председателя Мустафа Карадайъ бе посрещнат в общината от членовете и симпатизантите на партията. На предизборната среща присъстваха кандидати за общински кметове на ДПС от цялата страна.   \r\nВ изказването си лидерът на ДПС Мустафа Карадайъ разкритикува управлението на общината като каза, че Дулово вижда какво се случва в Главиница, Ситово и Каолиново. Дулово иска ДПС, каза той. Никой няма правото нито от ДПС, нито извън ДПС в 21-ви век да подлага хората на страх, каза още Карадайъ. Ние сме свободни и достойни хора и искаме достойно да живеем в нашата Родина. Ние сме ДПС. Ние сме борци за права и свободи. Истински свободен е онзи, на когото не му се налага да се подчинява под страх на някого, отбеляза Карадайъ. \r\nДулово е носителя на промяната. Дулово ще донесе промяната и в Дулово и в страната, бе категоричен Мустафа Карадайъ. \r\nВ Дулово когато е нужно сме смели. Помним онези грозни времена от 1984-1985 и 1989, припомни Карадайъ. През 89-та Дулово беше от правилната страна на барикадата и донесе промяната в България. Докара демокрацията в България, върна нашето достойнство и гордост в нашата Родина. Когато е било нужно да се коригираме, Дулово пак си е било на мястото, каза още председателят на ДПС. \r\nИ Дулово пак ще бъде на правилната страна на барикадата през 2019, както беше през 1989. Аз съм убеден в това, бе категоричен лидерът на ДПС. \r\nМустафа Карадайъ поднесе специалните поздрави на почетния председател на ДПС д-р Ахмед Доган към членовете и симпатизантите на ДПС в Дулово. \r\nПравилният номер е 55, правилният път е ДПС, заяви още той. Аз вярвам във вас, аз вярвам в общия ни успех на тези избори, за да гарантираме сигурност и бъдеще на нашите деца в нашата Родина-майка България и в нашите населени места, заключи председателят на ДПС Мустафа Карадайъ. \r\nДПС е единствената партия, създадена в годините на прехода и оцеляла до ден-днешен и то в развитие, каза зам.-председателят на ПГ на ДПС Йордан Цонев. Връзката ни с вас е много близка и нашите кандидати знаят, освен какво да правят, знаят, че трябва уважение, трябва добра дума, приятелство и близост до хората. Властта няма никакъв смисъл, ако не е в името на хората, каза още той. Нашите кандидати знаят много добре това и затова те ще победят на тези избори. Това е нашето послание към България - тази местна власт е власт за хората, заключи Йордан Цонев. \r\nНие искаме властта в името на хората, защото можем да управляваме компетентно. Защото имаме ясна програма, която се чува от нашите кандидати, каза председателят на Младежко ДПС и евродепутат Илхан Кючюк. Защото имаме професионално подготвени политици, изградили се в тази 20-годишна младежка организация, която е най-голямата младежка организация днес в Европа и това е повод за гордост. Имаме опит, имаме знания и е време да ни се доверите, за да направим живота на всеки български гражданин по-добър, допълни Кючюк. \r\nНа предизборната среща в Дулово присъстваха и зам.-председателите на ДПС Ахмед Ахмедов и Филиз Хюсменова, зам.-председателят на НС д-р Нигяр Джафер, евродепутатът Атидже Алиева-Вели, народните представители Имрен Мехмедова, Ихсан Хаккъ, Танер Али, Бюрхан Абазов и д-р Хасан Адемов, членът на ЦОБ Четин Казак, областни и общински председатели на ДПС, кандидат кметове на кметства и общини и кандидати за общински съветници.", "date": "2019.09.28", "title": "Местни избори 2019: Мустафа Карадайъ от Дулово: Вярвам в общия ни успех на тези избори, за да гарантираме сигурност и бъдеще на нашите деца в нашата Родина"}
{"url": "http://www.focus-news.net/news/2019/09/28/2703217/negovo-preosveshtenstvo-konstantiyskiyat-episkop-yakov-shte-otsluzhi-vodosvet-pred-hram-sv-vaznesenie-selo-aleko-konstantinovo.html", "text": "В празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще отслужи водосвет пред храм ,\"Св. Възнесение\" село Алеко Константиново, Пловдивска епархия, предаде репортер на  Агенция \"Фокус\" . Начало ще бъде в 13.00 часа. \r\nНикола Петков", "date": "2019.09.28", "title": "Негово преосвещенство Константийският епископ Яков ще отслужи водосвет пред храм \"Св. Възнесение\" село Алеко Константиново"}
{"url": "http://www.focus-news.net/news/2019/09/28/2703215/ministar-mladen-marinov-dade-nachalo-na-27-ya-natsionalen-konkurs-paten-politsay-na-godinata.html", "text": "Щастлив съм да дам старт на 27-я Национален конкурс „Пътен полицай на годината“ и това да стане в исторически град като Плевен, свързан с борбата на страната ни към свобода. Това каза министърът на вътрешните работи Младен Маринов по време на церемония по откриването на състезанието, съобщиха от пресцентъра на  МВР . На нея присъстваха главният секретар на МВР главен комисар Ивайло Иванов, директорът на Главната дирекция „Национална полиция“ главен комисар Христо Терзийски, директорът на ОДМВР-Плевен старши комисар Красимир Начев, зам.-председателят на Българската агенция „Безопасност на движението по пътищата“ Анжелина Тотева, зам.-генералният директор на БЧК д-р Надежда Тодоровска, зам.-областният управител на Плевен Красимир Трифонов.  \r\nВсяка година пътни полицаи се събират на подобно състезание, за да покажат на какво са способни. Те трябва да са изключително добре подготвени, защото екипите им са първите, които се отзовават при произшествие на пътя и от техните действия могат да зависят и животи, каза в словото си още министърът. „В условията на едно такова състезание може да се направи един преглед на готовността им, а аз съм убеден, че тя е на високо ниво“, заяви Младен Маринов. \r\nЦелта на събития като днешното е хората да видят колко много аспекти има в работата на един пътен полицай, заяви при откриването зам.-председателят на ДАБДП Анжелина Тотева. Тя пожела успех на участниците в гонката и призова водачите да са по-внимателни на пътя. \r\nПредстои ви сериозно изпитание, но не забравяйте, че то ще ви помогне да се справите с ежедневните предизвикателства на пътя – с тези думи се обърна към участниците в конкурса д-р Надежда Тодоровска от БЧК. \r\nКонкурсът „Пътен полицай на годината“ има вече 27-годишна история. В него младши автоконтрольори се състезават в дисциплините - теоретичен изпит по специализирана подготовка, стрелба с пистолет, оказване на първа долекарска помощ, майсторско управление на мотоциклет и управление на автомобил. В тазгодишното издание участват 64 състезатели - 27 отбора мъже, по двама участника от всички областни дирекции, като дирекцията домакин участва с два отбора и 6 жени от 5 областни дирекции", "date": "2019.09.28", "title": "Министър Младен Маринов даде начало на 27-я Национален конкурс „Пътен полицай на годината“"}
{"url": "http://www.focus-news.net/news/2019/09/28/2703213/tass-lavrov-nareche-paranoya-tvardeniyata-za-uchastie-na-rusiya-v-skandala-okolo-tramp-i-zelenski.html", "text": "Изявленията за участие на Русия в скандала във връзка с телефонния разговор между президентите на САЩ и Украйна Доналд Тръмп и Владимир Зеленски са проява на параноя, заяви руският външен министър Сергей Лавров на пресконференция след участието му в заседанието на Общото събрание на ООН, предава  TACC . \r\n\"Както всеки ден, почти всеки час (има) нови санкции, така има и обвинения към Русия за нови и нови смъртни грехове. Днес (председателят на Камарата на представителите на САЩ) Нанси Пелоси дори каза, че зад инцидента между президентите Тръмп и Зеленски, който сега се развихря около телефонния им разговор, стои Русия. Според мен това е параноя, очевидно е за всички“, каза той. \r\nТвърденията, че Тръмп е оказал натиск върху Зеленски в телефонен разговор през юли, за да накара Киев да помогне косвено на ръководителя на администрацията на Вашингтон да спечели втори мандат през 2020 г., предизвика скандал във Вашингтон. Предполага се, че американският лидер е упражнявал натиск върху украинския си колега, за да започне той разследване срещу сина на бившия вицепрезидент на САЩ Джо Байдън в Украйна в замяна на финансова и военна помощ от страна на Вашингтон за Киев. \r\n \r\n  Теодор Пенев", "date": "2019.09.28", "title": "ТАСС: Лавров нарече „параноя“ твърденията за участие на Русия в скандала около Тръмп и Зеленски"}
{"url": "http://www.focus-news.net/news/2019/09/28/2703214/ria-novosti-tramp-publikuva-video-v-koeto-kritikuva-baydan-i-demokratite.html", "text": "Президентът на САЩ Доналд Тръмп публикува видео в „Туитър“, в което критикува бившия вицепрезидент Джо Байдън и Демократическата партия на САЩ, предава  РИА Новости . \r\nВидеоклипът, озаглавен „Ще изсуша това блато“, се отнася до скандала, свързан с уволнението на бивш украински генерален прокурор, който разследва дейността на компанията на сина на Байдън. \r\n\"Джо Байдън обеща на Украйна милиард долара за уволнението на главния прокурор, който разследва случая на компанията на сина му. Но когато Тръмп поиска Украйна да разследва същото за корупция, демократите решиха да започнат процедура по импийчмънт\", се казва в клипа. \r\nВидеото съдържа и кадри от срещите на Байдън с бившия президент на Украйна Петро Порошенко и бившия премиер Арсений Яценюк. \r\n\"Демократите загубиха изборите и сега искат да ги фалшифицират. Не им позволявайте да го правят\", се казва в видеото в края на видеото. \r\nПо-рано демократите започнаха кампания за импийчмънт срещу Тръмп в Камарата на представителите, като го обвиниха, че е молил за помощ чужда държава, която да се намеси в изборите в САЩ през 2020 г. чрез опит за дискредитиране на политическия опонент на Тръмп, Джо Байдън. Тръмп отрича твърденията. \r\n \r\n \r\n \r\n \r\n \r\n  Теодор Пенев", "date": "2019.09.28", "title": "РИА Новости: Тръмп публикува видео, в което критикува Байдън и демократите"}
{"url": "http://www.focus-news.net/news/2019/09/28/2703224/lekoatleticheska-obikolka-shte-se-provede-kray-varna.html", "text": "Лекоатлетическа обиколка ще се проведе днес край Варна, в к.к. „Св. Св. Константин и Елена“, съобщиха за  Радио „Фокус“ – Варна  организаторите на надпреварата.  \r\nВ състезанието могат да участват малки и големи, като възрастовите групи и дистанции са: \r\n \r\n-до 12 г. момичета - бягане 600 м. \r\n-до 12 г. момчета - 600 м. \r\n-до 16 г. девойки - 1000 м. \r\n-до 16 г. юноши - 1000 м. \r\n-до 20 г. девойки и жени – 1500 м. \r\n-до 20 г. юноши и мъже - 1500 м. \r\n-над 20 г. жени - 2 км \r\n-над 20 г. мъже - 2 км \r\n \r\nСъбитието е отворено за всички, които притежават спортен дух, искат да покажат своите умения или предпочитат движението за здраве.  \r\nДесислава ВАСИЛЕВА", "date": "2019.09.28", "title": "Лекоатлетическа обиколка ще се проведе край Варна"}
{"url": "http://www.focus-news.net/news/2019/09/28/2703222/reuters-tsentralnata-izbiratelna-komisiya-v-afganistan-nyama-vrazka-s-edna-peta-ot-izbiratelnite-sektsii-v-stranata.html", "text": "Служители на Централната избирателна комисия в Афганистан заявиха, че са загубили връзка с 900 от близо 5 хил. избирателни центъра в цялата страна, по време на протичащите президентски избори, предава  Reuters . \r\n„Изпратихме материали до 4942 центъра, но получихме информация, че са 4041 от тях са отворени.“, заяви Хава Нуристани, ръководител на ЦИК в столицата Кабул.  \r\nДруг служител също потвърди, че комисията е изгубила контакт с голяма част от секциите в страната. Все още не е ясно дали в тях се провежда гласуване или са били затворени от групировката на талибаните.  \r\n \r\n  Теодор Пенев", "date": "2019.09.28", "title": "Reuters: Централната избирателна комисия в Афганистан няма връзка с една пета от избирателните секции в страната"}
{"url": "http://www.focus-news.net/news/2019/09/28/2703220/mestni-izbori-2019parvan-simeonov-politolog-kandidatite-za-kmetskiya-post-v-sofiya-shte-sazdadat-interesna-i-sadarzhatelna-kampaniya.html", "text": "Кандидатите за кметския пост в София ще създадат интересна и съдържателна кампания. Това каза за обзорното предаване „Метроном“ на  Радио „Фокус“  политологът Първан Симеонов. Той добави, че столичани традиционно са по-трудно податливи на натиск. Симеонов обясни, че изследванията сочат, че ще се стигне до провеждане на балотаж, при който от ключово значение е желанието на гражданите за промяна на статуквото. „Що се отнася до кампанията в София, поне засега, вижда се ясно, че ще има една доста съдържателна кампания, защото имаме ярки алтернативи, доста съдържателно заявени. От една страна Йорданка Фандъкова, която демонстрира професионализъм, от друга страна Манолова, която направи една много пространна програма, господата Бонев и Игнатов, които несъмнено влагат много знания и настървения в това, което правят. И сега с включването на Ангел Джамбазки ще дойде и онзи малко по-радикален момент, когато ще се говори повечко за сигурност“, допълни политологът.  \r\nПърван Симеонов каза още, че от голямо значение ще са гласовете на „традиционната десница“, които могат да идат при Фандъкова или Манолова. По негови думи практиката показва, че една трета от гласуващите, решават кого да подкрепят в последните два-три дни преди вота. \r\n \r\nВиктория МЕСРОБОВИЧ-КУВЕНДЖИЕВА", "date": "2019.09.28", "title": "Местни избори 2019:Първан Симеонов, политолог: Кандидатите за кметския пост в София ще създадат интересна и съдържателна кампания"}
{"url": "http://www.focus-news.net/news/2019/09/28/2703225/pista-stara-zagora-otnovo-sabira-elita-na-avtomobilniya-sport-v-grada.html", "text": "Днес и на 29 септември, в Стара Загора ще се състои автомобилното състезание „Писта Стара Загора“. Това съобщиха от пресцентъра на  Община Стара Загора . То е четвърти кръг от Националния шампионат по затворен маршрут. Началото ще бъде дадено на 29 септември, от 10.00 часа, на източния пътен възел на града, а в съботния ден тренировките ще започнат от 12.30 часа.  \r\nВъзстановеният и емблематичен за автомобилните фенове шампионат „Писта Стара Загора“ и тази година ще събере състезатели и почитатели на майсторското шофиране от цялата страна.  „Започна записването на участниците и отново очакваме екипите на най-добрите пилоти у нас“, съобщи Илия Бояджиев, председател на АСК – Стара Загора. „Трасето е добре познато - 2.8 км, а групите са „Спорт“, „Тунинг“ и „Макси“, допълни Бояджиев. Специално ще бъдат връчени Купа на кмета, която ще зарадва най-добре представилия се старозагорски спортист, както и Купа „Лада“ и „Енеос“. И тази година ще има приз „Fair Play пилот“, който е в памет на Станимира Петрова-Ганева, дъщеря на 10-кратния шампион на България Георги Петров. Участниците в „Писта Стара Загора“ отново ще подкрепят инициативата, целяща повишаване на безопасността на движение - „Аз съм бъдещето. Пази ме!“. Организатори са Община Стара Загора, АСК - Стара Загора и Автомобилната федерация.", "date": "2019.09.28", "title": "„Писта Стара Загора“ отново събира елита на автомобилния спорт в града"}
{"url": "http://www.focus-news.net/news/2019/09/28/2703219/the-guardian-otgovorat-na-tramp-kam-obvineniyata-sreshtu-nego-e-otmashtenie-sreshtu-svidetelstvo-zayavi-bivsh-rakovoditel-na-razuznavaneto.html", "text": "Бившият директор на националното разузнаване Джеймс Клапър заяви, че коментарите на президента на САЩ Доналд Тръмп за това, че хората, подали оплакване срещу него трябва да бъдат третирани като шпиони е „отмъщение срещу свидетелство“, пише британското издание  The Guardian . \r\nВ същото време повече от 300 служители в отдел Национална сигурност са подписали писмо, в което заявяват, че президента е виновен и за „неумишлена злоупотреба с власт“. \r\nДокато напрежението срещу Тръмп се увеличава, бившият директор на ЦРУ Лион Панета загатна, че опитите на Белият дом да скрият разговора на Тръмп с украинският си колега Владимир Зелески предполагат, че администрацията „поне е обмисляла“ да покрие цялата история. \r\nТръмп беше записан без да знае на закрито заседание на Републиканската партия, където заяви пред американски дипломати, че анонимният агент от разузнаването, който е докладвал срещу него, го е шпионирал. \r\n„Знаете какво правихме в старите дни когато бяхме умни, с шпионите и предателството, нали? Справяхме се с това малко по-различно от сега“, заяви Тръмп тогава. \r\nКлапър заяви, че такова изявление е „най-малко“ ответ срещу свидетелсто. \r\n„Всъщност това е в конфликт с духа на Закона за защита на свидетелите,  защото една от целите му е да предпази свидетелите от ответни действия. Очевидно това е заплаха за отмъщение, отправена по най-лошия начин“, добави още Клапър. \r\nСвидетелят, докладвал срещу Тръмп, обвини администрацията му в това, че е засекретила стенограмата от разговора между двамата президенти.  \r\n„Никога не е трябвало да засекретявам президентските обаждания“, заяви Панета пред американски медии. \r\n„Винаги са били държани на едно и също място. Това е ясна индикация за това, че те (администрацията) поне са обмисляли да покрият случая, ако не са го направили наистина. Това е нещо много сериозно, защото това са доказателства за вината му“, добави още бившият шеф на ЦРУ. \r\nГоворителят на Камарата на представителите Нанси Пелоси нареди на своята Демократическа партия да се фокусира на процедурите по импийчмънт заради скандала, а междувременно 300 бивши служители в службата по Националната сигурност на САЩ заявиха в съвместно изявление, че обвиненията срещу Тръмп сочат, че той е виновен и за „неумишлена злоупотреба с власт.  \r\n„Президентът Тръмп изглежда е опитал да използва авторитета и ресурсите на офиса си за да привлече допълнително чуждо влияние върху нашия демократичен процес. Това би означавало, че той несъзнателно е злоупотребил с власт“, се казва в писмото им.  \r\n„Също така това е опит да бъдат подчинени националните ни интереси, и тези нашите близки съюзници и партньори, на президентския личен интерес.“ се казва още в съобщението. \r\n \r\n  Теодор Пенев", "date": "2019.09.28", "title": "The Guardian: Отговорът на Тръмп към обвиненията срещу него е „отмъщение срещу свидетелство“, заяви бивш ръководител на разузнаването"}
{"url": "http://www.focus-news.net/news/2019/09/28/2703210/mestni-izbori-2019-kandidatite-za-kmetove-na-obshtini-v-oblast-targovishte-spravka-na-agentsiya-fokus.html", "text": "По повод началото на предизборната кампания  Агенция \"Фокус\"  публикува кандидатите за кметове на общини в област Търговище.  \r\n \r\n*** \r\n \r\nЧетирима са кандидатите за кмет в Община Търговище: Светлин Бонев от коалиция „Ние, Гражданите“, Дарин Димитров от ПП ГЕРБ, Хамди Илиязов от ДПС и Рая Матева от Местна коалиция „БСП за България“ /БСП за БЪЛГАРИЯ и АБВ/. \r\n \r\n*** \r\n \r\nВ Община Антоново в кметската битка влизат: Стоян Владимиров от ПП ГЕРБ, Хайредин Мехмедов от ДПС и Румен Рафаилов от Инициативен комитет.  \r\n \r\n*** \r\n \r\nВ Община Омуртаг на избори за кмет се явяват: Мехмед Сеид от ПП Народна партия свобода и достойнство, Алберт Бутрев от ПП ГЕРБ, Ешреф Ешрефов от ДПС, Павлинка Тасева от „БСП за България“. \r\n \r\n*** \r\n \r\nТрима са кандидатите за кметове в Община Опака: Сабри Ахмедов от ПП ГЕРБ, Мехидин Кадиров от ДПС и Иван Вълчев от „БСП за България“. \r\n \r\n*** \r\n \r\nШестима души се състезават за кметския стол в Община Попово: Веселин Георгиев от коалиция „Алтернатива на гражданите, Любомир Гущанов от ПП ГЕРБ, Валентина Михова от „Воля“, Танер Али от ДПС, Людмил Веселинов от Движение ЗАЕДНО за промяна и Бойко Атанасов от РЗС.  \r\n \r\n За всички области четете на раздел „Мнение“ .", "date": "2019.09.28", "title": "Местни избори 2019: Кандидатите за кметове на общини в област Търговище (Справка на Агенция \"Фокус\")"}
{"url": "http://www.focus-news.net/news/2019/09/28/2703226/makfaksmakedoniya-guterish-smyata-che-es-tryabva-da-pokazhe-poveche-entusiazam-po-otnoshenie-na-razshiryavaneto-si.html", "text": "Генералния секретар на ООН Антониу Гутериш обяви в разговор с черногорският президент Мило Джуканович, че очаква Брюксел да прояви по-голям ентусиазъм по отношение на разширяването на Европейският съюз към Западните Балкани, съобщава македонската медия  „Макфакс“ \r\nВ изявление на кабинета на Джуканович се казва, че Гутериш е подчертал важността на създаването на среда,в която нещата ще протичат положително в контекста на пълната стабилност в региона. Той добави и, че това е една от причините за нерешените проблеми в региона.  \r\n  Теодор Пенев", "date": "2019.09.28", "title": "„Макфакс“(Македония): Гутериш смята, че ЕС трябва да покаже повече ентусиазъм по отношение на разширяването си"}
{"url": "http://www.focus-news.net/news/2019/09/28/2703227/krasimir-koev-izpalnitelna-agentsiya-po-lozyata-i-vinoto-grozdeto-tazi-godina-e-s-mnogo-visoko-zaharno-sadarzhanie.html", "text": "Гроздето тази година е с много високо захарно съдържание и е с много по-малко сок в самите зърна заради засушаването. Това каза в интервю за  Агенция „Фокус“  Красимир Коев от Изпълнителна агенция по лозята и виното за гроздовата реколта тази година. По думите му гроздоберната кампания 2019 г. вече е в своя пик. „Прибраха се белите количества грозде. Ако има останало някъде тези дни вече ще бъде събрано. От началото на седмицата започна да се прибира и част от червените количества грозде“, посочи той. Коев обясни, че състоянието на гроздовата реколта тази година може да се характеризира с това, че като количество, гроздето ще бъде с около 15% по-малко от предходната година. „Миналата година нашите винарски предприятия прибраха и преработиха 153 милиона килограма. Това е поради факта, че гроздето тази година е с много по-малко сок в самите зърна заради засушаването. Гроздето тази година е с много високо захарно съдържание“, отбеляза той. И допълни, че все още сортове, които не за узрели. „Например сортът мавруд в някои райони на страната – в района около Свиленград и Хасково например той вече е в своята абсолютна зрялост, но в типичния си район – около Пловдив и Асеновград му трябва все още време да узрее“, подчерта Коев.  \r\nЗорница Костадинова \r\n \r\n Пълния текст на интервюто четете по-късно в „Мнение”", "date": "2019.09.28", "title": "Красимир Коев, Изпълнителна агенция по лозята и виното: Гроздето тази година е с много високо захарно съдържание"}
{"url": "http://www.focus-news.net/news/2019/09/28/2703229/mestni-izbori-2019-rumen-petkov-abv-gordi-sme-s-listata-si-v-pernik-zashtoto-mozhe-da-vodi-bitka-za-badeshteto-na-grada.html", "text": "Навлизаме в избори искам да поздравя всички колеги от Перник с решението да участват със самостоятелна листа за общински съветници и кметове на райони. Това заяви председателят на АБВ Румен Петков по време на представяне на листата на партията за общински съветници в Перник, предаде репортер на   Агенция “Фокус”  . \"Силно и отговорно решение. Горди сме с листата, защото тази листа може да води битка за бъдещето на Перник\", добави Петков. По думите му стремежите на партията са свързани с чистия въздух. “Стремежа да гарантираме околна среда, възможността да гарантираме образованието в това число висшето образование, както и здравеопазването. Абсолютната подкрепа за действията на нашата група за безплатни ясли и детски градини\", обясни още председателят на АБВ. Петков коментира, че безплатни ясли и градини е задача изпълнен а в две общини - Стрелча и Раднево.\" В Стрелча, нашият кмет го направи и това не повлия върху бюджета. В община Раднево зам.-кметът на АБВ, който отговаря за образованието го реализира.Тази стъпка е добра. Аз съм с свидетел през тези четири години как се увеличи, малко, но се увеличи раждаемостта в Стрелча. Подкрепяме тази идея\", допълни още Петков.\" Вторият въпрос е, че ние ще настояване за ежедневен контрол за чистота на въздуха в Перник. Много ясен ангажимент на институциите. Нашата група ще се бори за чист въздух в Перник. Има МОСВ, има РИОСВ, има кмет има зам.-кмет по съответния ресор и този въпрос не подлежи на заобикаляне. Обръщам се към перничани да подкрепят нашата листа, защото тези две неща ни отличават от другите качества\", посочи Румен Петков. \r\nВиолета СИМЕОНОВА", "date": "2019.09.28", "title": "Местни избори 2019: Румен Петков, АБВ: Горди сме с листата си в Перник, защото може да води битка за бъдещето на града"}
{"url": "http://www.focus-news.net/news/2019/09/28/2703228/pregled-na-mezhdunarodnite-novini-do-1300-chasa-agentsiya-fokus.html", "text": "Изявленията за участие на Русия в скандала във връзка с телефонния разговор между президентите на САЩ и Украйна Доналд Тръмп и Владимир Зеленски са проява на параноя, заяви руският външен министър Сергей Лавров на пресконференция след участието му в заседанието на Общото събрание на ООН, предава  TACC . \r\n\"Както всеки ден, почти всеки час (има) нови санкции, така има и обвинения към Русия за нови и нови смъртни грехове. Днес (председателят на Камарата на представителите на САЩ) Нанси Пелоси дори каза, че зад инцидента между президентите Тръмп и Зеленски, който сега се развихря около телефонния им разговор, стои Русия. Според мен това е параноя, очевидно е за всички“, каза той. \r\nТвърденията, че Тръмп е оказал натиск върху Зеленски в телефонен разговор през юли, за да накара Киев да помогне косвено на ръководителя на администрацията на Вашингтон да спечели втори мандат през 2020 г., предизвика скандал във Вашингтон. Предполага се, че американският лидер е упражнявал натиск върху украинския си колега, за да започне той разследване срещу сина на бившия вицепрезидент на САЩ Джо Байдън в Украйна в замяна на финансова и военна помощ от страна на Вашингтон за Киев. \r\n*** \r\n \r\n  Един човек е загинал, двама са ранени при експлозия на избирателен участък в Източен Афганистан, предава  TACC , като се позовава на информация на TOLOnews. \r\nИнцидентът е станал в град Джалалабад, провинция Нангархар.  \r\nАтаката се случи по време на четвъртите президентски избори в историята на Афганистан, откакто падна талибанският режим през 2001 г. Процесът на изборите протича при постоянни заплахи за сигурността от радикалната групировка. Представители на талибаните не признават легитимността на правителството в Кабул и обявиха намерението си да направят всичко възможно за да саботират вота, включително като отправиха множество заплахи за атентати срещу избирателни секции, призовавайки гражданите на страната да не гласуват. Това е вторият взрив от началото на изборния ден до сега. \r\n*** \r\n \r\n  Президентът на САЩ Доналд Тръмп е заявил пред двама руски представители на среща през 2017 г., че не е бил притеснен от мешателството на Москва в изборите в САЩ, което е и било причината част от срещата му тях да е останала в тайна,  съобщава  Voice of America , като се позвовава на американската преса. \r\nСтенограмата от срещата между външния министър на Русия Сергей Лавров и посланика на Москва в САЩ Сергей Кисляк с Тръмп е била на разположение само на ограничен брой държавни служители в опит да бъдат запазени коментарите му от широката публика.  \r\nБелият дом засега не е дал коментар по темата.  \r\nПо-рано информация, че Тръмп е провел телефонен разговор с президента на Украйна Владимир Зеленски и се е опитал да го накара да му помогне в следващите президентски избори като разследва политическия опонент на Тръмп Джо Байдън и семейството му станаха причина да бъде задействана процедурата по импийчмънт на президента. \r\nЧлен на разузнавателните служби, който попълни оплакване срещу Тръмп заяви, че бележки от други разговори на президента също са били засекретени, което не е нормална практика, понеже те са били с политическо значение, а не от значение за националната сигурност. \r\nПрез 2017 г. срещата  с Лавров и Кисляк на Тръмп беше тема на спорове, след като излезе информация, че той е споделил с тях класифицирана информация за планирани действия на групировката „Ислямска държава“. \r\nНо според информацията на американският вестник The Washington Post, той е заявил пред Лавров и Кисляк и, че не се притеснява от мешателството на Русия в изборите в САЩ, понеже Вашингтон прави същото в други държави.  \r\n*** \r\n \r\n  Четвъртите президентски избори в Афганситан започнаха, като това е вот, за  който много се страхуват, че ще бъде белязан от насилие и измами, коментира американското издание  The Washington Post . \r\nХиляди избирателни центрове в цялата страна са охранявани от въоръжена охрана, докато афганистанците се редяха на опашки и пускаха бюлетините си. \r\nНастоящия президент Ашраф Гани пусна гласа си в укрепеното училище в Кабул, близо до президентския дворец, като заяви, че „чакаме за решението на хората, за това дали те ще ни дадат авторитета да донесем мир на базата на искането на народа“. \r\nПрезидентският вот е разглеждан от правителството в Афганитан като ключова стъпка към изграждането на мир и провеждането на мирни преговори с групировката на талибаните. Конфликта в Афганистан е кърваво равенство на този етап и американските опити да бъдат проведени мирни преговори се сринаха по-рано този месец. \r\nТалибаните заплашиха, че ще атакуват изборните секции, защото според тях това са „нелегитимни“ избори и откакто започнаха предизборните кампании, поне 55 души загинаха от атаки на групировката върху офиси на президентски кандидати и предизборни събития. \r\nПравителството отговори като разположи десетки хиляди души от силите за сигурност в цялата страна. Изборните центрове в градските и изолираните части на страната са обградени от множество военни кордони, а ключови пътища бяха затворени за автомобилен трафик.  \r\nВ южната част на Кабул в джамията Наби Акрам една от жените, които ще гласуват заяви, че се притеснява за талибански атаки, но е „много оптимистична“ за изборите и се надява, че те ще отворят наново мирните преговори с бунтовниците. \r\nКогато е запитана дали се притеснява от изборни измами, тя отговаря, че „всички хора мразят измамите и ще се подсигурят това да не се случи“. \r\nДържавният секретар на САЩ Майк Помпео заяви, че очаква действията на правителството в Кабул да са „изключителни, за да се подсигури легитимността на резултатите“ от изборите, според негово изявление по-рано през седмицата. Изборните измами са честа практика в предишни кампании в Афганистан и обвиненията за подмяна на бюлетини почти не предизвикаха още една вълна от насилие след изборите в страната през 2014 г. \r\nТалибаните излязоха с „ултиматум“ дни преди вота, като призоваха всички афганистанци да „стоят настрана от изборните секции в деня на изборите и да не се поставят в опастност“. Тяхното изявление казва и, че „в случай, че изникнат проблеми или множество жертви, цялата отговорност си носят взелите участие в този американски процес“. \r\nАшраф Гани се опитва да подсигури втори петгодишен мандат и неговият главен политически опонент е Абдула Абдула. Почитателите на Гани хвалят неговите опити да изкорени корупцията и да проведе мирни преговори с талибаните, но опонентите му се опасяват, че той е причинил масова безработица и липса на безопасност в Афганистан. \r\nОбщо 9,6 млн. души имат право на глас в страната, но много наблюдатели казват, че очакват избирателната активност да е много ниска заради страха от атентати, както и заради очакването за измами и липсата на ентусиазъм да гласуват. \r\nОфициалните резултати се очаква да излязат през октомври, но дотогава множеството статистически агенции ще оповестят неофициални резултати до края на изборния ден. Според афганистанската конституция, президента трябва да е получил повече от 50% от гласовете за да бъде обявен за победител.    \r\n*** \r\n \r\n  Бомба е избухнала пред избирателна секция в Афганистан само часове след началото на президентските избори в страната, предава  AFP .  \r\nПри взрива са били ранени 15 души, по информация на служител в местна болница в Кандахар, където е избухнала бомбата. \r\n„Експлозията се е случила извън избирателна секция в Кандахар и 15 души, всичките мъже, са били ранени и докарани в болницата,“, заяви шефът на регионалната болница. \r\n*** \r\n \r\n  Бившият посланик на Белият дом в НАТО, който беше уловен в скандала за телефонният разговор между президентите на САЩ и Украйна Доналд Тръмп и Владимир Зеленски, напусна поста си като специален пратеник в Киев, според информация на американски държавен служител, пише вестник  Los Angeles Times . \r\nТой заяви още, че Волкър е информирал Държавният секретар Майк Помпео за решението си да напусне поста си, след като бяха обявени разкрития, че именно той е свързал личният адвокат на Тръмп Рудолф Гулиани с украински държавни служители, за да бъдат те изнудвани да разследват бившият вицепрезидент Джо Байдън и семейството му за корупционни сделки. \r\nГулиани заяви, че е бил в постоянен контакт с Волкър във връзка с действията си. Щатският департамент не коментира веднага темата и само потвърди, че посланикът е свързал адвоката на Тръмп с близки до Зеленски служители.  \r\nПомпео заяви по-рано, че доколкото той е бил информиран, всички държавни служители на САЩ са действали правилно във връзка с Украйна. \r\nВолкър беше доведен в администрацията на Тръмп от бившият държавен секретар Рекс Тилърсън, за да служи като пратеник в Украйна. Той работи на доброволни начала и е запазил работата си като ръководител на Института за международно лидерство на Джон Маккейн в Аризонския държавен университет. Студентският вестник на щата Аризона беше първият, който съобщи за оставката му. \r\n*** \r\n \r\n  Отворени бяха изборните секции в Афганистан за началото на президентските избори в страната, след кървава кампания, която беше белязана от вълна насилие, предава  АFP . \r\n„Гласуването започна в цялата страна и се радваме, че хората вече се редят на големи опашки пред избирателните центрове, чакащи да пуснат гласа си“, заяви говорителят на Независимата изборна комисия за Афганистан Заби Садат.", "date": "2019.09.28", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/28/2703232/petar-ganev-ipi-goleminata-na-pazara-v-turtsiya-ni-izprevari-v-bitkata-za-zavoda-folksvagen.html", "text": "Големината на пазара в Турция ни изпревари в битката за завода „Фолксваген“. Това каза в седмичното обзорното предаване   „Метроном“   на  Радио „Фокус“   Петър Ганев, старши експерт в Института по пазарна икономика. По думите му съседката ни е изпреварила с предлагането на по-привлекателна среда. „Генерално нашите силни черти за факт. Ние привличаме с това, че може да се произведе тук, но да изнесеш навън, а в Турция произведено се продава там“, каза още експертът. По думите на Ганев посещението на премиера Бойко Борисов в Южна Корея и проявения интерес към инвестиции у нас е продължение на темата от последните месеци с привличането на големи играчи в автомобилната индустрия. Въпреки, че инвестицията на „Фолксваген“ не се случила в България, то икономиката ни върви във вярна посока и интересът се проявява все по-често. „Цялостната промяна на нашата промишленост е с фокус върху инвестициите.Силни инвеститори и големи имена ще се появят и у нас и то скоро. В момента компаниите отиват там, където средата е разработена. Когато средата отговаря на търсенето, има производство и нужното знание, големите фирми се появяват“, посочи още Ганев. Според него предимствата на България са членството в Европейския съюз и достъпът до европейския пазар. „По-ниските заплати и данъци имат предимство, защото разходите на инвеститорите ще са по-ниски. Индустриалните зони преживяват бум. Има терени около големите градове. Това е знак, че средата е добра“, обясни още Ганев.  \r\nВиктория МЕСРОБОВИЧ-КУВЕНДЖИЕВА", "date": "2019.09.28", "title": "Петър Ганев, ИПИ: Големината на пазара в Турция ни изпревари в битката за завода „Фолксваген“"}
{"url": "http://www.focus-news.net/news/2019/09/28/2703233/petar-ganev-ipi-balgarskata-ikonomika-stava-vse-po-otvorena-blagodarenie-na-postoyanniya-iznos-na-rodno-i-chuzhdo-proizvodstvo.html", "text": "Българската икономика става все по-отворена, благодарение на постоянния износ на родно и чуждо производство. Това каза в седмичното обзорното предаване  „Метроном“  на  Радио „Фокус“  Петър Ганев, старши експерт в Института по пазарна икономика. По думите му в последните години има раздвижване и в инвестициите в промишлеността. „Виждаме интерес и към производство на нов клас машини, което да е и комбинация с информационните технологии. Все повече се бяга от промишлености като мебели и облекла. Отиваме в сектори с електрически съоръжения. Произвеждаме компоненти за големи машини или автомобили, но не успяваме да произведем целия автомобил“, обясни още Ганев. Експертът отчете и развитие на българските пазари в чужбина през последните десет години. „Това, което ни спаси от кризата е постоянният износ не само на чуждо производство, а и на български производителите. Партньор ни стана Германия. Икономиката ни става все по-отворена. Работната сила действа, имаме заетост и нямаме свободен работен ресурс, а инвестиции с по-висока добавена стойности дават по-високи заплати“, каза още Ганев. Според него има промяна и в облика на инвеститорите, които имат интерес към страната ни.  \r\nВиктория МЕСРОБОВИЧ-КУВЕНДЖИЕВА", "date": "2019.09.28", "title": "Петър Ганев, ИПИ: Българската икономика става все по-отворена, благодарение на постоянния износ на родно и чуждо производство"}
{"url": "http://www.focus-news.net/news/2019/09/28/2703221/mestni-izbori-2019-petar-parvanov-abv-nablegnahme-na-kachestvoto-za-smetka-na-kolichestvoto-v-listata-za-obshtinski-savetnitsi-za-mestnite-izbori-na-27-oktomvri.html", "text": "От 18 човека се състои листата ни за общински съветници за местните избори на 27 октомври. Това заяви Петър Първанов, водач на листата за общински съветник в Перник, по време на представяне на листата на партията за общински съветници в Перник, предаде репортер на   Агенция “Фокус”  . Кандидатите в листата ни са хора успели в частния бизнес, или са работили в институции. Наблегнахме на качеството за сметка на количеството. \r\n \r\nСписък с кандидатите за общински съветници на АБВ: \r\n1. Петър Кирилов Първанов \r\n2. Владислава Владкова Драгомирова \r\n3. Ивайло Радоев Иванов \r\n4. Александрина Георгиева Костадинова-Славева \r\n5. Силвия Руменова Таскова \r\n6. Илинка Миткова Никифорова \r\n7. Владимир Миланов Босев \r\n8. Георги Георгиев Георгиев \r\n9. Снежанка Георгиева Викторова \r\n10. Асен Серафимов Асенов \r\n11. Венцислав Симеонов Асенов \r\n12. Данчо Асенов Данаилов \r\n13. Димитър Николов Тренчев \r\n14. Катя Кирилова Булянска \r\n15. Мая Атанасова Деянова \r\n16. Бойко Кирилов Димитров \r\n17. Венцислав Карамфилов Захариев \r\n18. Катя Николова Белева-Божилова", "date": "2019.09.28", "title": "Местни избори 2019: Петър Първанов, АБВ: Наблегнахме на качеството за сметка на количеството в листата за общински съветници за местните избори на 27 октомври"}
{"url": "http://www.focus-news.net/news/2019/09/28/2703231/nezavisenmakedoniya-tahiri-e-sreshtu-balkanskiyat-shengen-zashtoto-tova-e-neo-yugoslavska-tendentsiya.html", "text": "Бившата главна преговаряща за Косово в диалога със Сърбия Едита Тахири заяви, че е против идеята за балкански шенген, пише македонското издание  “Независен“ . \r\nВ разговор излъчен по албанска телевизия, тя заяви, че това би било нео-югославска тенденция, която би навредила на Балканите и на Европа. \r\nТя смята, че Балканите не се интересуват и не трябва да се интересуват от обединение или отваряне на границите помежду си, а към ЕС. \r\n„Разбрах това отдавна, защото не е нещо ново. Това е нео-югославска тенденция и не бива да бързаме с нея. Нито Албания трябва да бърза, доколкото чух тя вече е предприела стъпки. С този въпрос Европейския съюз релаксира съвестта си, за това, че остави Западните Балкани зад себе си и не може да ги придвижи към присъединяване“, заяви тя. \r\n„Това ще бъде стратегическа грешка, която ще има последици както за Балканите, така и за Европа“, каза още Тахири. \r\nПо-рано сръбският президент Александър Вучич обсъди с премиерите на Северна Македония и Албания Зоран Заев и Еди Рама отстраняването на редица пречки за бизнеса, както и свободното движение на хора, стоки и услуги на Балканите . \r\n \r\n  Теодор Пенев", "date": "2019.09.28", "title": "\"Независен“(Македония): Тахири е срещу „Балканският шенген“, защото това е „нео-югославска тенденция“"}
{"url": "http://www.focus-news.net/news/2019/09/28/2703230/d-r-bobi-bobev-bivsh-poslanik-na-balgariya-v-albaniya-i-kosovo-lipsata-na-data-za-zapochvane-na-pregovori-sas-severna-makedoniya-i-albaniya-nasazhda-evroskeptitsizam.html", "text": "Липсата на дата за започване на преговори със Северна Македония и Албания насажда евроскептицизъм в двете страни. Това каза в интервю за седмичното обзорно предаване  „Метроном“  на  Радио „Фокус“  д-р Боби Бобев, институт по Балканистика при БАН и бивш посланик на България в Албания и Косово. Според експерта на срещата през октомври е крайно необходимо да бъде взето някакво позитивно решение, за да може процесът на натрупване на евроскептицизъм да спре. Д-р Бобев обясни, че не е оптимист по отношение на положително развитие на ситуацията, въпреки категоричната подкрепа на външните министри на България, Гърция, Хърватия и Румъния на Общото събрание на ООН в Ню Йорк, както и поетия ангажимент от Германското правителство за започване на преговори за присъединяването на  Северна Македония и Албания в Общността.  „Важното ново е позицията, която гласува германският Бундестаг. По-рано дошлата новина, че страните от Вишеградската четворка призовават да се посочи начална дата на преговорите със Северна Македония и Албания, беше очаквана. Това са държави, които винаги са подкрепяли идеята за интегриране на страните от Западните Балкани. Не е изненада и позицията, която дойде от Ню Йорк, на министрите на външните работи на страните-членки на ЕС от региона – Румъния, Гърция, Хърватия и България. Но ако върнем лентата назад и си спомним какво стана през юни, тогава нещата бяха отложени за октомври именно по предложение на Германия“, каза още бившият посланик на България в Албания и Косово. Д-р Боби Бобев допълни, че в германския Бундестаг са гласувани две резолюции – едната за Северна Македония, а другата за Албания, но с известни различия, като по-голямо доверие е гласувано на Скопие. Неизбежно кризата, в която се намира албанският политически живот, е оказала своето въздействие, допълни той. „Имаме една гаранция, че страната, която предложи отлагане на въпроса за октомври – Германия,  ще подкрепи даването на дата за начало на преговорите със Северна Македония и Албания. Това обаче не означава зелена светлина, защото е добре известно, че и други държави се противопоставиха на едно такова решение, като Франция, Холандия и Дания“, посочи д-р Бобев.  \r\nВиктория МЕСРОБОВИЧ-КУВЕНДЖИЕВА", "date": "2019.09.28", "title": "Д-р Боби Бобев, бивш посланик на България в Албания и Косово: Липсата на дата за започване на преговори със Северна Македония и Албания насажда евроскептицизъм"}
{"url": "http://www.focus-news.net/news/2019/09/28/2703234/v-dobrich-beshe-ofitsialno-otkrita-obnovenata-i-modernizirana-lekoatleticheska-zala-dobrotitsa.html", "text": "В Добрич беше официално открита обновената и модернизирана лекоатлетическа зала „Добротица“, подходяща за провеждане на национални и международни състезания. Зам.-кметът „Икономическо развитие и европейски фондове“  в Община град Добрич  Росица Йорданова отправи думи на благодарност за оказаната финансова подкрепа и удържаното обещание от страна на Министерството на младежта и спорта (ММС). Тя приветства официалните лица, сред които беше министърът на младежта и спорта Красен Кралев, и присъстващи граждани и спортисти, предаде кореспондентът на  Радио „Фокус” – Варна . Министърът на младежта и спорта Красен Кралев и зам.-кметът на Добрич Росица Йорданова откриха днес ремонтираната лекоатлетическа зала \"Добротица\" и ежегодния турнир „Лекоатлетите на Добруджа“. Това е единствената кръгова писта в Източна България за лекоатлетически спортове на закрито. Строителните работи са обхванали лекоатлетическата зала на площ от 3700 квадратни метра от общо застроените близо 10 000 квадратни метра в целия комплекс. Зала „Добротица“ е център на редица спортни състезания, между които и на държавния шампионат по лека атлетика на закрито, на републиканско първенство за слепи, на международния турнир „Академика“ други. Пистата събира също спортисти на подготвителни лагери, както и кандидати за работа в полицията, пожарната и армията. С модернизирането си залата ще има възможност да кандидатства за домакинство на Балканиадата по лека атлетика. Спортната база в новия си модернизиран вид е предпоставка за развитието на спорта в добруджанския град, както и за подготовка на професионални спортисти, също и за хора с увреждания. Ремонтът бе стартиран в началото на април, като бе съобразен с тренировъчната програма на спортистите, които ползват залата. Реновирането е финансирано от ММС и е на стойност 369 762,36 лв. С модернизирането си, спортното съоръжение ще обезпечи всички нужди на лекоатлетите ни за зимната подготовка. Официалните лица получиха стрък здравец от възпитаниците на целодневни детски градини в Добрич. Официалното откриване съвпадна със спортни състезания по лека атлетика, които събраха най-малките спортисти на Добрич и техните семейства. \r\nЖулиета НИКОЛОВА", "date": "2019.09.28", "title": "В Добрич беше официално открита обновената и модернизирана лекоатлетическа зала „Добротица“"}
{"url": "http://www.focus-news.net/news/2019/09/28/2703223/mestni-izbori-2019-kandidatite-za-kmetove-na-obshtini-v-oblast-haskovo-spravka-na-agentsiya-fokus.html", "text": "По повод началото на предизборната кампания  Агенция \"Фокус\"  публикува кандидатите за кметове на общини в област Хасково. \r\n  \r\n*** \r\n \r\n11 са кандидатурите за кмет на Община Хасково. В изборитеще участват: Веселин Белевски от ПП „Глас Народен“, Добри Беливанов от ПП Съюз на свободните демократи, Ростислава Жекова от ПП ВМРО – БНД, Добрин Бошайков от Партия на Зелените, Станислав Дечев от ПП ГЕРБ, Веселин Илчев от Християндемократическа партия на България, Румен Райчев от ПП ДОСТ, Коста Стоев от „БСП за България“, Христо Сариев от Движение ЗАЕДНО за промяна и Драгомир Андонов от „Демократична България – Обединение“ (ДА България, ДСБ, Зелено  вижение).  \r\n \r\n*** \r\n \r\nВ изборите в Димитровград ще участват: Юлиян Семерджиев от БДЦ, Иво Димов от ПП ГЕРБ, Велин Кръстев от Българска демократична общност, Златко Костов от „Воля“, Георги Стайков Стайков от „БСП за България“, Катя Панева от „Демократична България – Обединение“(ДА България, ДСБ, Зелено движение), Иван Евлогиев от Коалиция „Ние, Гражданите“, СтефаН Димитров от Коалиция „Движение ЗАЕДНО за промяна“ (Коалиция „Движение ЗАЕДНО за промяна”; ПП Единна народна партия, ПП „Движение Гергьовден“, ПП „Съюз на свободните демократи“, ПП ДБГ, ПП БЗНС, ПП СДС). \r\n \r\n*** \r\n \r\nКандидатите за кмет на Община Ивайловград са двама: Диана Овчарова от ПП ГЕРБ и Йордан Араджиев от „БСП за България“.  \r\n \r\n*** \r\n \r\n \r\nДвама са кандидатите за Община Любимец: Анастас Анастасов от ПП ГЕРБи Владимир Бамбалов от „БСП за България“.  \r\n*** \r\n \r\nКандидат за Община Маджарово е Ерджан Юсуф от ДПС.  \r\n \r\n*** \r\n \r\nКандидатите за Община Минерални бани са Теодора Тодорова от ПП ГЕРБ и Мюмюн Али Искендер от ДПС.  \r\n \r\n*** \r\n \r\nОсем са кандидатите за кметове на Община Свиленград: Генчо Генчев от Социалдемократическа партия, Любомир Апостолов от ПП Единна народна партия, Живко Проданов от ВМРО – БНД, Атанас Карчев от ПП ГЕРБ, Михаил Калайджиев от ДПС, Стамо Димитров от „БСП за България“, Христо Минков от РЗС и Никоина Пехливанова от МК „Воля“(Политическа партия„Земеделски съюз„Александър Стамболийски\"). \r\n \r\n*** \r\n \r\nТрима са кандидатите за кметове: Мима Йорданова от коалици „Ние, Гражданите“, Милена Рангелова от ПП ГЕРБ и Никола Георгиев от „БСП за България“. \r\n \r\n*** \r\n \r\nКандидатите за Община Стамболово са Зефир Табаков от ПП ДОСТ и Аднан Йълдъз от ДПС.  \r\n \r\n*** \r\n \r\nКандидатите за Община Тополовград са досегашният кмет Божин Божинов от „Възраждане“. С него ще се състезават Наско Стоянов от БДЦ, Васил Сяров от ПП ГЕРБ и Янко Илиев от „БСП за България“. \r\n \r\n*** \r\n \r\nКандидатите за кметове в Община Харманли са Антон Иванов от ВМРО – БНД, Мария Киркова от ПП ГЕРБ, Надежда Колева – Стойчева от „БСП за България“ и Петър Иванов от Движение ЗАЕДНО за промяна.  \r\n \r\n За всички области четете на раздел „Мнение“ .", "date": "2019.09.28", "title": "Местни избори 2019: Кандидатите за кметове на общини в област Хасково (Справка на Агенция \"Фокус\")"}
{"url": "http://www.focus-news.net/news/2019/09/28/2703236/v-gradska-hudozhestvena-galeriya-dechko-stoev-v-pomorie-shte-badat-predstaveni-izlozhba-s-risunki-na-prof-anri-kulev-i-knigata-mu-orient-sexpress.html", "text": "В Градска художествена галерия „Дечко Стоев” в Поморие ще бъде представена изложба с рисунки на проф. Анри Кулев и книгата му „Ориент SexPress” от 18.00 часа. Това съобщиха от пресцентъра на  община Поморие . Проф. Анри Кулев е български режисьор, художник и продуцент на игрални и анимационни филми. Преподавател по анимационна режисура в Нов български университет, член на жури на много международни фестивали, както и директор на Световния анимационен фестивал във Варна. Има самостоятелни изложби в Москва, Берлин, Хирошима, Краков и други. Режисира повече от 70 анимационни, документални и игрални филми. \r\nИздаването на “Ориент SEXpress” съвпада със 70-годишнината на Анри Кулев. Сборникът събира около 300 рисунки на автора с еротична тематика и е издаден от Университетското издателство на Нов български университет. Според Кулев еротиката често прелива в натурализъм. Ето защо той обяснява, че за такъв тип художествена работа е нужен интелект и много добри графични умения, а това, което прави неговите изображения лесни за възприемане от широката публика, е акварелната техника, придаваща мекота.", "date": "2019.09.28", "title": "В Градска художествена галерия „Дечко Стоев” в Поморие ще бъдат представени изложба с рисунки на проф. Анри Кулев и книгата му „Ориент SexPress”"}
{"url": "http://www.focus-news.net/news/2019/09/28/2703238/sport-grigor-dimitrov-shte-zapochne-turnira-v-pekin-sreshtu-rusnaka-andrey-rublyov.html", "text": "Тенис: Григор Димитров ще започне турнира в Пекин срещу руснака Андрей Рубльов.  \r\nЖребият за срещите беше теглен днес. До момента Димитров и Рубльов са изиграли общо три мача помежду си. Първият двубой през 2017 г. беше спечелен от руснака, но Григор спечели другите два през 2018 г., които се проведоха в Австралия и Ротердам като част от Откритото първенство.", "date": "2019.09.28", "title": "Спорт: Григор Димитров ще започне турнира в Пекин срещу руснака Андрей Рубльов."}
{"url": "http://www.focus-news.net/news/2019/09/28/2703240/krasimir-koev-izpalnitelna-agentsiya-po-lozyata-i-vinoto-vzeli-sme-prevantivni-merki-sreshtu-krazhbi-i-iznos-na-grozde.html", "text": "Взели сме превантивни мерки - колеги от полиция и жандармерия са ни в помощ вече над 10 години в гроздоберната кампания, от Агенция Пътища също така извършват контрол на превозните средства, които превозват грозде, и НАП сме ангажирали. Причините са няколко – нито да има кражби, нито да има насилствено определяне на цените от т. нар. прекупвачи, също така, за да няма нерегламентиран внос и да опазим нашето грозде и да дадем на нашите лозари да приберат продукцията във винпромите, а не да вкарваме чуждо грозде. Това каза в интервю за  Агенция „Фокус“  Красимир Коев от Изпълнителна агенция по лозята и виното за гроздовата реколта тази година. По думите му тази година е имало само 1,2 случая на кражба на грозде и то на много малки количества. За това дали има търсене на пазара на вино у нас, той е на мнение, че пазарът винаги е бил динамичен и винаги е имало търсене. „Любителите и ценителите на тази напитка всяка година все повече се увеличават. Повишава се винената култура на българина, много чужденци ни посещават. Има повишение на реализацията на българско вино“, посочи Коев. Той допълни, че предпочитанията за сорт вино през различните сезони също са се развили. „В момента в сезона на лятото, когато се пие бяло вино и розе, също има повишено търсене на червено вино. Зимата е точно обратно – наблюдава се рязък скок на консумация на розетата – те вече са една трайна модна тенденция сред любителите на вино. През всеки сезон всяко вино си има своите почитатели“, обясни той. \r\nЗорница КОСТАДИНОВА \r\n \r\n Пълния текст на интервюто четете в „Мнение”", "date": "2019.09.28", "title": "Красимир Коев, Изпълнителна агенция по лозята и виното: Взели сме превантивни мерки срещу кражби и износ на грозде"}
{"url": "http://www.focus-news.net/news/2019/09/28/2703237/d-r-bobi-bobev-sazdavaneto-na-balkanski-mini-shengen-e-postizhimo-no-shte-predizvika-dopalnitelni-uslozhneniya.html", "text": "Създаването на балкански „мини Шенген“ е постижимо, но ще предизвика допълнителни усложнения заради Косово. Това каза в интервю за седмичното обзорно предаване „Метроном“ на Радио „Фокус“ бившият посланик на България в Албания и Косово д-р Боби Бобев. „Президентът Александър Вучич заяви пред представители на сръбските медии, че е разговарял и със Зоран Заев, и с Еди Рама и ги очаква на 9 и 10 октомври в Нови Сад, където да продължат разговора по темата именно за създаването на „мини Шенген“, т.е. да се осигури едно по-лесно и по-безпрепятствено движение на хора, стоки, капитали и услуги. Тази тема бе разисквана и преди това, тя не е съвършено нова. Доколко те могат да я постигнат в своя ограничен регионален кръг е постижимо, но ще предизвика допълнителни усложнения от гледна точка на това как се прави „мини Шенген“ без Косово. И вчера Еди Рама в своята реч в Общото събрание на ООН призова страните членки, включително Сърбия, да признаят Косово, защото иначе напредъкът на целия регион ще бъде застрашен. Дори да се стигне до едно такова решение за по-тясно икономическо сътрудничество между страните в региона винаги ще се предизвикват някакви допълнителни усложнения и пътят към постигането на такова споразумение няма да е никак лесен“, каза още бившият посланик на България в Албания и Косово. \r\nД-р Боби Бобев допълни, че спорът между Белград и Прищина трябва да изчака изборите в Косово следващата неделя и сформирането на новото правителство.  \r\nВиктория МЕСРОБОВИЧ-КУВЕНДЖИЕВА", "date": "2019.09.28", "title": "Д-р Боби Бобев: Създаването на балкански „мини Шенген“ е постижимо, но ще предизвика допълнителни усложнения"}
{"url": "http://www.focus-news.net/news/2019/09/28/2703243/v-peshtera-otchitat-izpalnenieto-na-proekt-shtastlivi-i-uspeshni-zaedno.html", "text": "Състоя се заключителната пресконференция по Проект ,,Щастливи и успешни заедно“, съобщиха от  общинската администрация  в Пещера. Проектът се осъществи по конкурсна процедура 33.16-2017, Приоритет 2. Развиване на дейности, гарантиращи равния достъп до качествено образование за децата и учениците от етническите малцинства, включително и за преодоляване на сегрегацията и вторичната сегрегация на децата и учениците от етническите малцинства, с финансовата подкрепа на Център за образователна интеграция на децата и учениците от етническите малцинства. Партньори по проекта са детските градини ,,Деница”, ,,Иглика” и ,,Слънчо”. Проектът е на стойност 26 404,20лв. за период от 24 месеца. Целта на проекта е увеличаване на обхвата и посещаемостта на децата билингви в детските градини и тяхната пълноценна социализация, равен старт в училищното образование, преодоляване на тенденцията за изоставане и отпадане от образователната система. Проектът се реализира в период от две учебни години. Общият брой на включените деца от различни етнически групи е 110, 21 родители, 9 учители и 15 доброволци. В детските градини разгърнаха своята дейност шест клуба по интереси, в които в подкрепяща и развиваща интересите и способностите на децата среда, се работеше за изграждането на образователни, социални, здравни умения и навици. С помощта на игрови и иновативни подходи, децата билингви се научиха да говорят правилен български език. Подобриха се техните образователни резултати. Няма отпаднали от образователната система от участниците в проекта. Децата от всички етноси получиха много ценни знания за своята родина, научиха се да общуват по-пълноценно, намериха много нови приятели и получиха пълноценна подготовка за училище. През целия период на проекта родители на децата от всички етноси участваха в ,,Клуб съвременен родител“ за обсъждане и разрешаване на възникнали проблеми и обмяна на добри практики между родителите от различните детски градини. Учителите и родителите преминаха съвместно иновативно обучение. Запознаха се с нови, нетрадиционни методи за работа с деца и родители билингви и с добри практики за преподаване на български език в мултикултурна среда. Съвместните дейности на учителите с родителите от клуб ,,Съвременен родител“ ще продължат и след приключването на дейността по проекта. На директорите на детските градини беше обърнато специално внимание върху писмо на Министъра на образованието и науката от 16.09.2019г., изпратено до тях, във връзка с организирането на дейностите за новата учебна година по отношение на събирането на средства от родителите. Отново бе напомнено, че събирането на средства от родителите за материали и консумативи, за подобряване на материалната база и други текущи разходи по издръжката на процеса на възпитание и обучение нямат правно основание. Родителите имат задължение да заплащат само нормативно регламентираните такси. Задължение на директорите е да информират за това родителите, а за констатирани нарушения, Регионалното управление на образованието – Пазарджик информира Министъра на образованието и науката.", "date": "2019.09.28", "title": "В Пещера отчитат изпълнението на проект ,,Щастливи и успешни заедно“"}
{"url": "http://www.focus-news.net/news/2019/09/28/2703244/evrodeputatite-ot-gerbenp-andrey-kovachev-i-eva-maydel-vzeha-uchastie-v-desetiya-kongres-na-evropeyskiya-sayuz-na-grazhdanite-senyori-kam-enp.html", "text": "В рамките на втория ден от провеждащия се за първи път в Сандански Десети конгрес на Европейския съюз на гражданите-сеньори към ЕНП взеха участие българските евродепутати от ГЕРБ/ЕНП Андрей Ковачев и Ева Майдел. Това съобщиха от пресцентъра на  ПП ГЕРБ . \r\nЗаместник-председателят на Групата на ЕНП в Европейския парламент Андрей Ковачев представи древната история на града, където се състои юбилейният Десети конгрес на ЕСГС към ЕНП. Той запозна делегатите с легендата, според която Спартак е роден в региона, и затова Статуята на Спартак е един от символите на града. \"Древната история на региона има своето политическо отражение върху отношенията между страните в наше време, но и символизира силата на посланията на основателите на европейския проект Робер Шуман и Жан Моне за обединение в разнообразието. И днес дълг на политиците е да работят за обединена, силна и ефективна Европа. Не можем да обвиняваме Съюза и в същото време да не му дадем инструментите да бъде ефективен при решаване на предизвикателствата на днешния ден\", подчерта ръководителят на българската делегация в Групата на ЕНП в Европейския парламент Андрей Ковачев. \r\n\"Глобалната конкуренция днес е все повече за знание и технологии, не толкова за природни ресурси и територии. Бъдещето принадлежи на тези, които произведат най-евтиния електромобил и най-издръжливата батерия, а не на тези, които имат най-много нефт и газ. Почти всички компании в топ \r\n10 на най-високо оценените марки в света са технологични, но нито една от тях не е европейска. За да си гарантираме икономическа и политическа мощ, а с това и сигурност, Европейският съюз трябва да инвестира и развива знанието. Най-добрите професионалисти в света трябва да искат да се развиват в Европа.\" Това заяви българският евродепутат Ева Майдел по време на десетия конгрес на Европейския съюз на гражданите-сеньори. \r\n„Успоредно с технологично развитие на икономиката, ЕС трябва да действа единно и решително във външната политика, за да е фактор в геополитиката. Ако не го направим, ще загубим влияние над процеси по света, които ни засягат пряко и дори застрашават сигурността ни.\", допълни Ева Майдел.", "date": "2019.09.28", "title": "Евродепутатите от ГЕРБ/ЕНП Андрей Ковачев и Ева Майдел взеха участие в десетия конгрес на Европейския съюз на гражданите-сеньори към ЕНП"}
{"url": "http://www.focus-news.net/news/2019/09/28/2703247/natsionalnata-nagrada-za-prinos-v-muzikalnoto-izkustvo-shte-bade-vrachena-v-kyustendil.html", "text": "Националната награда за принос в музикалното изкуство ще бъде връчена в Кюстендил. Това съобщи за  Радио „Фокус“ – Кюстендил  Райчо Христов, председател на Сдружение „Марин Големинов“ – Кюстендил. Връчването на наградата ще се случи от 18.00 часа в Художествена галерия „Владимир Димитров – Майстора“. „Преди 4 години за първи път по инициатива на музикално сдружение „Марин Големинов“ в Кюстендил, беше връчена първата награда за музика на ярко изявен изпълнител или музикален състав и тогава още първата награда беше на един специален състав, това са“Софийски солисти“. На следващата година отново на 28 септември, беше връчена наградата на именития български певец и педагог професор Павел Герджиков. Третата награда миналата година, беше връчена на балет „Арабеск“, а сега предстои връчването и на четвъртата награда“, каза Райчо Христов. Едновременно с това Сдружение „Марин Големинов“ открива и новия си сезон с концерт на камерен оркестър „Орфей“. \r\n \r\nВенцеслав ИЛЧЕВ", "date": "2019.09.28", "title": "Националната награда за принос в музикалното изкуство ще бъде връчена в Кюстендил"}
{"url": "http://www.focus-news.net/news/2019/09/28/2703239/desetki-protestirashti-se-sabraha-v-tsentara-na-sofiya.html", "text": "Десетки протестиращи се събраха в центъра на София на протест срещу Стратегията за детето, предаде репортер на  Агенция „Фокус“ . Протестиращите носят трибагреници, плакати и балони. Те скандират „Долу ръцете от нашите деца“. На мястото има засилено полицейско присъствие. Полицията затвори и бул. \"Цар Освободител\" в района на Министерски съвет.  \r\nТова е поредното недоволство срещу документа, като родителите настояват той да се пренапише.", "date": "2019.09.28", "title": "Десетки протестиращи се събраха в центъра на София"}
{"url": "http://www.focus-news.net/news/2019/09/28/2703245/mestni-izbori-2019-rumen-petkov-abv-iskame-ostavkata-na-ministara-na-otbranata-krasimir-karakachanov-zaradi-pismo-ot-cheshkata-kompaniya-proizvoditel-na-samoletite-l-39.html", "text": "Искаме оставката на министъра на отбраната Красимир Каракачанов. Това заяви лидерът на АБВ Румен Петков по време на представяне на листата на партията за общински съветници в Перник, предаде репортер на   Агенция “Фокус”  . Причината за исканата оставка е писмо, което ръководството на Министерство на отбраната е получило от чешката компания производител на самолетите L-39, на които самолети се обучават нашите бойни пилоти. „В това писмо много простичко се казва, че миналата година Министерство на отбраната произвежда обществена поръчка и определя за изпълнител на възстановяване на няколко български самолета L-39 определена компания. Практиката на чешката компания от създаването и, преди стотина години вероятно, е че тя извършва ремонта и поддръжката, осигуряването на резервни части и тя контролира целия инженеринг на поддръжката на самолетите L-39“, допълни Петков. „Въпреки това ръководството на Министерство на отбраната възлага чрез обществената поръчка, независимо от участието на чешката компания, на друга фирма. И чешката компания са били до там откровени да напишат на ръководството на Министерство на отбраната, че е престъпно да се ползват услугите на посредник. Не само, защото ще се оскъпи услугата, а защото резервните части, които ще бъдат поставени са или фалшиви или вече използвани и във всички случаи негодни, което поставя под заплаха живота на нашите пилоти и летателната способност на самолетите. Ние ще настояваме всички да кажат позицията си по това писмо“, посочи още лидерът на АВБ. „Това е престъпление към българската национална сигурност, няма друга квалификация. Да поставиш под съмнение живота на бойните ни пилоти, аз искам да знам представителите на ВМРО в Перник отношението по това писъмце и подкрепят ли тези си действия на своя бос. Това не са просто едни паспорти, които сме продавали на македонци, това е заплаха за живота на нашите пилоти“, обясни Петков. „От такива действия миналата година правят три конкурса, защото не могат да попълнят броя кандидати за курсанти летци в училищата. Кой да отиде там като знае, че министъра на отбраната му е готов да го убие. И докато имаме министри, които гледат на министерствата си на портмонета, България ще върви надолу“, коментира още Румен Петков. \r\nВиолета СИМЕОНОВА", "date": "2019.09.28", "title": "Местни избори 2019: Румен Петков, АБВ: Искаме оставката на министъра на отбраната Красимир Каракачанов, заради писмо от чешката компания производител на самолетите L-39"}
{"url": "http://www.focus-news.net/news/2019/09/28/2703242/tass-obshto-devet-atentata-sa-se-sluchili-v-iztochen-afganistan-v-denya-na-izborite.html", "text": "Девет експлозии са се случили в събота вечер в източен Афганистан, в деня на изборите, предава  TACC , като се позовава на афганистанската телевизия 1TV. \r\nИнцидентите са станали в провинция Нангархар. В резултат на експлозиите е загинал един човек, още седем са ранени.  \r\nВ Афганистан се провеждат четвъртите след падането на талибанския режим президентски избори от 2001 г. насам. Те протичат в условията на постоянни заплахи за сигурността от групировката. Представители на талибаните, които не признават легитимността на афганистанското правителство, в навечерието на изборите обявиха намерението си да саботират вота и призоваха гражданите да не гласуват. \r\n \r\n  Теодор Пенев", "date": "2019.09.28", "title": "ТАСС: Общо девет атентата са се случили в Източен Афганистан в деня на изборите"}
{"url": "http://www.focus-news.net/news/2019/09/28/2703249/stefan-valdobrev-po-poleka-e-skromno-razkazana-istoriya-noseshta-radost-na-publikata.html", "text": "Спектакълът „По-полека“ е скромно разказана история, носеща радост на публиката. Това каза в интервю за седмичното обзорно предаване  „Метроном“  на  Радио „Фокус“  изпълнителят Стефан Вълдобрев, чийто песни звучат в спектакъла. „По-полека“ е съвместна продукция на Пловдивския драматичен театър и Младежкия театър в София. Стефан Вълдобрев посочи, че за първи път участва в проект с подобен мащаб, тъй като едно подобно начинание изисква сериозни ресурси. По думите му това са единствените два родни театъра, в които това може да се случи. „Това, което се опитвам да правя всяка вечер на различно място в прекрасната ни страна и с прекрасните хора, с които се срещам, е точно това – да си кажем, че този момент е единствен и няма да се повтори никога. Ние трябва да го оценим и да му се наслаждаваме. Да си създадем собствена територия поне за два часа, в която да се усмихваме и всичко да ни е светло“, каза още актьорът. Стефан Вълдобрев допълни, че на 11 ноември в Зала 1 на НДК в София предстои „Големият зимен концерт“, заедно с „Обичайните заподозрени“. „Ще видите петима музиканти, които изпитват страхотна радост от това, което правят. Обичат се един друг, това си личи на сцената и се предава в публиката“, каза още той. \r\nВиктория МЕСРОБОВИЧ-КУВЕНДЖИЕВА", "date": "2019.09.28", "title": "Стефан Вълдобрев: „По-полека“ е скромно разказана история, носеща радост на публиката"}
{"url": "http://www.focus-news.net/news/2019/09/28/2703246/v-zlatograd-shte-se-provede-ultramaratonat-k3ultra.html", "text": "За първи път тази година в Златоград ще се проведе уникално спортно събитие. В града ще бъде даден старт на ултрамаратона К3Ultra, в който се очаква да премерят сили едни от най-известните бегачи на ултрадълги дистанции. Това съобщиха от  Община Златоград . Това изпитание на силите, духа и човешката воля ще се проведе по трасета с дължини 23, 53 и 85 км. \r\nВ маршрутите на маратона се редуват възхитителни гледки от Родопите, участъци с концентрация на адреналин, които включват изкачване до връх Голям Тулпан, скално-култовия комплекс Божи мост, Лебедовите езера, крепостта \"Устра\", светилището Белото Каменье и много други природни забележителности. \r\nУникалното състезание ще доведе гости и медии от страната и чужбина, а организационният съвет има амбицията да превърне маратона в ежегодно спортно събитие. По този начин Златоград ще влезе в списъка на малкото български градове, домакини на атлетическа проява от подобен ранг. \r\nОбщина Златоград подкрепя маратона К3Ultra с убеждението, че волята и спортният дух на състезателите ще бъдат добър пример за младите хора в Златоград и съвсем скоро трудните, но красиви трасета ще бъдат пробягани и от участници от града.", "date": "2019.09.28", "title": "В Златоград ще се проведе ултрамаратонът К3Ultra"}
{"url": "http://www.focus-news.net/news/2019/09/28/2703248/mestni-izbori-2019-rumen-petkov-abv-schitam-che-rakovodstvoto-na-bsp-v-pernik-obsluzhva-gerb.html", "text": "Считам че ръководството на БСП в Перник обслужва ГЕРБ. Това заяви лидерът на АБВ Румен Петков по време на представяне на листата на партията за общински съветници в Перник, предаде репортер на   Агенция “Фокус” . „Казвам го достатъчно ясно и съзнателно. Нежеланието да се конструира формат, който да излъчва ясна алтернатива и перспектива, същност храни статуквото. Не говоря за липсата на почтеност, не говоря за липсата на морал, това не го  коментирам, това са неща, който всеки гражданин в Перник не може да не е видял“, обясни Петков. „Тези двата въпроса, за които говорим – образование и екология, нито един от депутатите, съветници и всякакви дейци на БСП не ги коментира, те ги заобикалят, както и този. Този няма толкова ясно изразен пернишки акцент“, добави още лидерът на АБВ. По думите му това поведение на ръководството на БСП в Перник по най-грозния начин обслужва управляващите. „Всякакви опити да се дерат ризи ние сме опозицията в Перник просто не е така. Ако някой иска друга атмосфера в общинския съвет избора е с номер 14“, коментира още Румен Петков.  \r\nВиолета СИМЕОНОВА", "date": "2019.09.28", "title": "Местни избори 2019: Румен Петков, АБВ: Считам че ръководството на БСП в Перник обслужва ГЕРБ"}
{"url": "http://www.focus-news.net/news/2019/09/28/2703250/krasimir-koev-izpalnitelna-agentsiya-po-lozyata-i-vinoto-nashite-grozdoproizvoditeli-izpolzvat-moderni-shirokospektarni-preparati-za-borba-s-vreditelite.html", "text": "Нашите гроздопроизводители отдавна знаят какви са начините за опазване на реколтата и предотвратяване развитието на паразити. Ползват се модерни широкоспектърни препарати и в това отношение няма какво да наваксваме другите държави, които също са световни лидери във винопроизводството. Това каза в интервю за  Агенция „Фокус“  Красимир Коев от Изпълнителна агенция по лозята и виното за гроздовата реколта тази година. Според него всичко е в растителната защита – торове, препарати, които се ползват и превантивно и след дъждове. Относно цената на гроздето тази година, той посочи, че цените са едни и същи с тези от предходните години. „Дори когато има изобилие на грозде, това, което е с високо захарно съдържание и гледано добре, винаги получава висока цена“, коментира Коев. По думите му последните 3, 4 години началото на гроздобера се е изместил с около месец по-рано - гроздето узрява по-рано и климатът оказва влияние. „Силно впечатление прави и фактът, че едновременно започват да зреят и бели и червени сортове грозде, което до този момент е било нетипично. Винаги първо е узрявало бялото грозде, прибира се и тогава следва гроздобер на червени сортове. В известна степен тези аномалии затрудняват нашите винопроизводители“, допълни той. \r\nЗорница КОСТАДИНОВА \r\n \r\n Пълния текст на интервюто четете в „Мнение”", "date": "2019.09.28", "title": "Красимир Коев, Изпълнителна агенция по лозята и виното: Нашите гроздопроизводители използват модерни широкоспектърни препарати за борба с вредителите"}
{"url": "http://www.focus-news.net/news/2019/09/28/2703251/predsedatelyat-na-sgerb-nikolay-andreev-be-preizbran-za-zamestnik-predsedatel-na-evropeyskiya-sayuz-na-grazhdanite-senyori-kam-enp.html", "text": "На Десетия юбилеен конгрес на Европейския съюз на гражданите-сеньори към Европейската народна партия, който се провежда в Сандански, бе избрано ново ръководство на организацията. това съобщиха от пресцентъра на  ПП ГЕРБ . \r\nПредседателят на Старейшини ГЕРБ проф. Николай Андреев бе избран за четвърти пореден мандат за заместник-председател на Европейския съюз на гражданите-сеньори към ЕНП. Наред с това проф. Андреев бе удостоен с почетен медал на Томаш Марик, първия президент на Чехословашката република, за заслугите му в отстояване на европейските ценности и ключовата роля, която има като дългогодишен дипломат за развитие на един по-единен, демократичен и проспериращ Европейски съюз.   \r\nПроф. Ан Херманс, която също бе преизбрана за председател на Европейския съюз на гражданите-сеньори към ЕНП, благодари на председателя на СГЕРБ за възможността Десетият конгрес на организацията да се състои в Сандански, както и за активната му роля по организирането на събитието.  \r\nЕвропейския съюз на гражданите-сеньори e най-голямата политическа организация на сеньори в Европа и като сдружение, членуващо в Европейската народна партия, е представено в 27 държави и около 1 269 000 членове.", "date": "2019.09.28", "title": "Председателят на СГЕРБ Николай Андреев бе преизбран за заместник-председател на Европейския съюз на гражданите-сеньори към ЕНП"}
{"url": "http://www.focus-news.net/news/2019/09/28/2703252/toni-dimcheva-uchilishten-psiholog-kibertormozat-ne-e-po-golyam-otpredi-no-izmesti-svoeto-pole-na-izyava.html", "text": "Кибертормозът не е по-голям отпреди, но измести своето поле на изява. Това каза за  Радио „Фокус“ – Бургас  училищният психолог Тони Димчева. Според нея в последно време се работи много за това да бъде преодолян проблемът с тормоза над деца в интернет, както в семейната, така и в училищната среда. „Прокуратурата, заедно с полицията и най-вече със специалисти по кибер сигурност, провеждат обучения, в които има много статистика и примери – конфиденциални, разбира се, които са част от една голяма разработваща се стратегия. Проблемът е, че интернет се превърна в нашия „Кибер Франкенщайн“ и ние не можем да имаме контрол върху него, защото това, което се случва в различните човешки отношения се случва и във виртуалното пространство. Там също има жертви и агресори, има една нормална за човешките отношения динамика, която обаче е скрита и подмолна. В началото на лятото дойдоха най-големите специалисти по кибер сигурност в Бургас. Срещнаха се с училищната общност в лицето на директори и различни представители. Наистина се прави нещо в тази насока, но другият проблем в, че децата нямат необходимото критично мислене“, посочи още психологът. Според нея децата са безкритични за вредите, които им налага интернет пространството в психологически и в социален смисъл. „Мисля, че трябва да сме много наивни, ако си мислим, че всичко ще бъде така, както е било – че ще играем на ластик пред входа и това ще замести интернет. Не, интернет е част от нашия живот, но както при всяка наша друга консуматорска роля, и тук трябва да имаме граници. И при храненето с вредни храни, трябва да знаем, че не трябва да се прекалява“, каза още Димчева. Тя смята, че една от алтернативите е в това децата да имат в свободното си време и други възможности за контакти и изяви. \r\nМария ПОПЧЕВА", "date": "2019.09.28", "title": "Тони Димчева, училищен психолог: Кибертормозът не е по-голям отпреди, но измести своето поле на изява"}
{"url": "http://www.focus-news.net/news/2019/09/28/2703256/sport-bornemut-posreshta-kato-domakin-otbora-na-uest-hyam-v-mach-ot-sedmi-krag-ot-angliyskata-vissha-liga.html", "text": "Футбол: Борнемут посреща като домакин отбора на Уест Хям в мач от седми кръг от английската Висша лига.  \r\nДомакините се намират на шеста позиция в класирането с 10 точки, една по малко от гостите от Уест Хям и при победа могат да се издигнат до трета позиция в класирането. Гостите от своя страна могат да станат втори при успех днес, но трябва да разчитат на това Манчестър Сити да загуби срещу Евъртън. Мачът ще се играе днес от 17:00 часа.", "date": "2019.09.28", "title": "Спорт: Борнемут посреща като домакин отбора на Уест Хям в мач от седми кръг от английската Висша лига"}
{"url": "http://www.focus-news.net/news/2019/09/28/2703254/yeni-safak-lyuksemburgskiyat-vanshen-ministar-zhan-aselborn-zayavi-che-evropeyskiya-sayuz-shte-osiguri-dopalnitelna-finansova-podkrepa-za-turtsiya.html", "text": "Люксембургският външен министър Жан Аселборн заяви, че Европейския съюз ще осигури допълнителна финансова подкрепа за Турция в нейните проекти, свързани с бежанците, пише  Yeni Safak . \r\nЖан Аселборн е завил, че Турция поема огромна тежест, като приема повече от 3,5 млн. мигранти от избухването гражданската война в Сирия през 2011 г и ще има нужда от допълнителна подкрепа от страна на ЕС. \r\n\"Изглежда очевидно за мен, че Турция има нужда от подкрепа за това. Ето защо смятам, че ЕС трябва да осигури допълнителна финансова подкрепа за да помогне на сирийските бежанци в Турция\", заяви той, като добави, че въпросната подкрепа ще бъде използвана за много проекти, включително базови медицински услуги и образование за децата бежанци. \r\n \r\n Теодор Пенев", "date": "2019.09.28", "title": "Yeni Safak: Люксембургският външен министър Жан Аселборн заяви, че Европейския съюз ще осигури допълнителна финансова подкрепа за Турция"}
{"url": "http://www.focus-news.net/news/2019/09/28/2703253/dobrich-e-domakin-na-natsionalna-sreshta-seminar-v-tarsene-na-nlo-i-zagadkite-okolo-nas.html", "text": "Национална среща-семинар „В търсене на НЛО и загадките около нас“ се провежда в Добрич, предаде кореспондентът на  Радио „Фокус” – Варна . Организатори на форума са Клубът „Търсачи на алтернативни форми на живот“ в добруджанския град и Мрежата на Обединените български уфолози. Всеки от участващите лектори представя разработка на доклад, свързан с изследване на явления и събития, все още предмет на спорове и необяснени от конвенционалната наука. По време на представянето за всеки един доклад е предвидено време за дискусия и задаване на въпроси. Срещата е отворена за всички, които желаят да се запознаят с последните разкрития в сферата на НЛО или да вземат участие в дискусионния панел. Специален гост на събитието с директна интернет връзка от САЩ е Иван Иванов, основател на UFO Disclosure Bulgaria. Мястото на провеждане е Зала №203 във Висше Училище по Мениджмънт. Поводът за организиране на форума е отбелязването на 30 години организирано изследване на НЛО в Добрич. \r\nЖулиета НИКОЛОВА", "date": "2019.09.28", "title": "Добрич е домакин на Национална среща-семинар „В търсене на НЛО и загадките около нас“"}
{"url": "http://www.focus-news.net/news/2019/09/28/2703241/mestni-izbori-2019-kandidatite-za-kmetove-na-obshtini-v-oblast-shumen-spravka-na-agentsiya-fokus.html", "text": "По повод началото на предизборната кампания  Агенция \"Фокус\"  публикува кандидатите за кметове на общини в област Шумен. \r\n \r\n*** \r\n \r\n13 са кандидатите за Община Шумен: Добрин Чайлев от „Атака“, Наталия Стефанова от НФСБ, Митко Йоцов от коалиция „Ние, Гражданите“, Стефан Минков от ПП ВМРО – БНД, Любомир Христов от ГЕРБ, Валентин Маламов от ПП МИР, Николай Колев от „Воля“, Четин Казак от ДПС, Венцислав Венков от „БСП за България“, Красимир Костов от Партия Български социалдемократи, Артур Алтунян от „Демократична България – Обединение“ (ДА България, ДСБ, Зелено движение), Добромир Драев от ДБГ (БНД, ЕНП, ССД, Глас народен, НДСВ) и Валентин Велев от Местна коалиция АБВ /ПП Социалдемократическа партия (СДП)/. \r\n \r\n*** \r\n \r\nКандидатите за кметове на Община Велики Преслав са: Желез Железов от ПП БЗНС, Даниел Георгиев от НФСБ, Атидже Молова от коалиция „Алтернативата на гражданите, Емил Енчев от ПП ВМРО- БНД, Янко Йорданов от ПП ГЕРБ, Марин Маринов от „Воля“, Христо Кюркчиев от ДПС, Александър Александров от „БСП за България“, Анатоли Стрелков ПП „Движение за радикална промяна българската пролет“ и Станислав Йорданов от „Демократична България – Обединение“ (ДА България, ДСБ, Зелено движение). \r\n \r\n*** \r\n \r\nКандидати за Община Венец са Динчер Неджиб Юсуф от ПП ГЕРБ, Нехрибан Османова Ахмедова от ДПС и Сали Мюмюн Карамахмуд от „БСП за България“.  \r\n \r\n*** \r\n \r\nКандидатите за кметове в Община Върбица са Хасан Гюнеров Хасанов от Националното движение за права и свободи, Мердин Мустафа Байрям от ДПС и Реджеб Шабанов Алиев от Инициативен комитет.  \r\n \r\n*** \r\n \r\nЧетирима се борят за кметското място в Община Каолиново: Назми Ахмед Халид от ГЕРБ, Нида Намъков Ахмедов от ДПС, Ердиван Шефкет Адем от „БСП за България“ и Аляйдин Хасан Сали от Местна коалиция „ДОСТ\"(ПП \"ДОСТ\", ПП БЗНС). \r\n \r\n*** \r\n \r\nШестима са кандидатите за кметове на Община Каспичан: Благовест Весков Йорданов от НФСБ, Юлия Вълчева Добрева-Петрова от ПП ГЕРБ, Зелиха Тургай Марем от ДПС, Иванка Стойнова Найденова от „БСП за България“, Илиян Иванов Илиев от „Демократична България – Обединение“ (ДА България, ДСБ, Зелено движение) и Милена Николова Недева от Инициативен комитет.  \r\n \r\n*** \r\n \r\nТрима се борят за кметското място в Община Никола Козлево: Ешреф Реджеб от ПП ГЕРБ, Недрет Ибрям Джелил от ДПС и Неджиб Нури Курт от „БСП за България“. \r\n \r\n*** \r\n \r\nКандидатите за кметове на Община Нови пазар са Емил Ангелов от коалиция „Алтернатива на гражданите“, Ангел Куцаров от ПП ГЕРБ,Айсел Руфад от ДПС, Георги Георгиев от „БСП за България“, Васил Тонев от коалиция „Ние, Гражданите“.  \r\n \r\n*** \r\n \r\nТрима са кандидатите за кметове на Община Смядово: Иванка Николова от ПП ГЕРБ, Биляна Маринова от „Воля“ и Стоян Шайков от „БСП за България“.  \r\n \r\n*** \r\n \r\nКандидатите за кмет на Община Хитрино са Фатме Джелил от ГЕРБ, Билгин Бакиев от ДПС и Нуридин Исмаил от ДОСТ (ПП\"ДОСТ\", ПП \"БЗНС\"). \r\n \r\n За всички области четете на раздел „Мнение“ .", "date": "2019.09.28", "title": "Местни избори 2019: Кандидатите за кметове на общини в област Шумен (Справка на Агенция \"Фокус\")"}
{"url": "http://www.focus-news.net/news/2019/09/28/2703257/anadolu-agency-turtsiya-i-sasht-provedoha-poredniya-si-savmesten-polet-nad-planiranata-zona-za-sigurnost-severnata-chast-na-siriya.html", "text": "Турция и САЩ проведоха поредния си съвместен полет над планираната зона за сигурност северната част на Сирия, предава  Anadolu Agency . \r\nСилите за сигурност на двете страни летяха на изток от река Ефрат в Северната част на страната.  \r\nДва американски и два турски хеликоптера са взели участие в полетите, като са излетели от летището в Санлъурфа, където се намира общият оперативен център на Вашингтон и Анкара.  \r\nВертолетите се завърнаха в базата след четиричасов патрул.  \r\nТова е седмият пореден такъв полет между силите за сигурност на САЩ и Турция.  \r\nСпоред министерството на отбраната в Анкара, тези патрули са част от споразумението между Турция и Белия дом, свързано с региона, според което по границата ще се създаде и зона за сигурност и общ оперативен център. \r\n Превод и редакция : Теодор Пенев", "date": "2019.09.28", "title": "Anadolu Agency: Турция и САЩ проведоха поредния си съвместен полет над планираната зона за сигурност северната част на Сирия."}
{"url": "http://www.focus-news.net/news/2019/09/28/2703235/the-independent-boris-dzhonsan-e-bil-predupreden-che-mozhe-da-se-izpravi-pred-vot-na-nedoverie-do-dni.html", "text": "Премиерът на Великобритания Борис Джонсън може да се изправи пред вот на недоверие в близките дни, предупредиха от Шотландската национална партия (ШНП), докато се целят в това да заместят правителството му с временно такова, за да осигурят удължаване на срока за Брекзит, пише  The Independent . \r\nДокато премиерът се отправя към Манчестър в навечерието на годишната конференция на Консервативната партия, говорителят по търговията на ШНП Стюърт Хоузи заяви, че неговата партия вече не вярва, че Джонсън ще се събразява със закона. \r\nСлед разговори между опозиционните лидери в парламента тази седмица, Хоузи обяви, че вот на недоверие сега е „единственият вариант“ в това да се подсигурят депутатите, че Джонсън няма да изведе Великобритания от ЕС без сделка на 31 октомври. \r\nИзявлението идва и след коментарите на лидера на ШНП Никола Стърджън, която сигнализира, че партията й може да подкрепи Джереми Корбин, ръководителя на лейбъристите за временен премиер, за да може той да удължи срока за Брекзит и след това да насрочи нови общи избори в Обединеното кралство. \r\nЗасега лейбъристите твърдят, че ще подкрепят провеждането на избори само ако могат да се подсигурят, че е избегнат Брекзит без сделка на 31 октомври и се противопоставяха на опитите на Джонсън да организира вот. \r\nПопитан директно дали е реалистична възможността за вот на недоверие срещу правителството следващата седмица, Хоузи заяви, че смята, че е възможно. \r\n„Трябва да направим това, защото вече не вярваме, че премиерът ще се съобрази със закона и ще потърси отсрочка за Брекзит, която парламента гласува само преди няколко седмици“, заяви още той. \r\n„Изглежда сякаш лейбъристите искат тази отсрочка и единственият начин да се постигне това е с вот на недоверие. Временната администрация ще служи за много кратък период от време“, добави Хоузи и уточни, че тяхната роля ще бъде да осигурят отсрочка за Брекзит и да насрочат избори. \r\n„Би било трудно да откажат на тази оферта“, допълни говорителят на ШНП. \r\nВъпреки това той оцени и факта, че либерал-демократите не са склонни да подкрепят такава мярка, която би издигнала Корбин като премиер. \r\n„Ако друго име бъде издигнато, което да е приемливо за всички, като Доминик Грийв или Кен Кларк, тогава очевидно това ще е добре“, заяви Хоузи. \r\n„Но е и очевидно, че втората най-голяма партия (Лейбъристите) би трябвало да имат първия шанс да формират администрация. Ако Джо Суинсън и либералните демократи наистина са сериозни за това да спрат Брекзит, тогава трябва да спрат да играят политически игри и да се присъединят към всички други“, каза още той. \r\nПо-рано в отговор на съобщение в „Туитър“, което предлагаше именно Корбин да бъде временно назначен на премиерският пост в името на отсрочка за Брекзит, Никола Стърджън изрази своето съгласие с идеята.  \r\n„Сългасна съм. Вот на недоверие, обединение на опозицията около някой с единствената цел за отсрочка и след това веднага избори“, заяви тя. \r\n„Нищо не е без риск, но да оставим Джонсън на поста да форсира (Брекзит) без сделка, дори без лоша сделка, ми се струва като ужасна идея“, каза още Стърджън. \r\nПо-рано тази седмица премиерът обяви, че ще даде време за вот на недоверие срещу правителството, ако някоя от опозиционните партии реши да го направи. Той дори заяви, че опозиционните парти би трябвало да имат „куража“ да инициират вот на недоверие и да го премахнат от офиса. \r\n„Този парламент или трябва да застане настрана и да остави правителството да осъществи Брекзит, или да гласува вот на недоверие и най-накрая да се изправи срещу деня на равносметката с гласоподавателите“, каза Джонсън. \r\n \r\n  Теодор Пенев", "date": "2019.09.28", "title": "The Independent: Борис Джонсън е бил предупреден, че може да се изправи пред вот на недоверие до дни"}
{"url": "http://www.focus-news.net/news/2019/09/28/2703255/mtsp-promenite-v-zakonodatelstvoto-v-sila-ot-1-yanuari-2020-g-sa-v-podkrepa-na-detsata-i-tehnite-semeystva.html", "text": "Промените в законодателството в сила от 1 януари 2020 г. са в подкрепа на децата и техните семейства. Това се посочва в позиция на Министерството на труда и социалната политика (МТСП) по повод протестите срещу промените в законодателството в областта на закрилата на детето, изпратена от пресцентъра на  Министерството . \r\n\"Министерството на труда и социалната политика се противопоставя на неверните твърдения в публичното пространство по повод промените в законодателството в областта на закрилата на детето, които влизат в сила от 1 януари 2020 г. В тази връзка изразяваме следната позиция: \r\nПриетите законодателни промени са насочени изцяло към подкрепа на децата, техните родители и хората, които се нуждаят от нея. Подобрените разпоредби целят по-ефективна работа на социалните работници, за да може децата да останат в своите семейства или ако са разделени,  да се върнат да живеят при своите майки и бащи\", се казва също в позицията. \r\nОт Министерството заявяват, че новите законодателни текстове имат за цел да реформират системата на социалните услуги, за да може те да отговарят по-добре на потребностите на хората, да са по-достъпни и да се повиши тяхното качество, като промените имат за цел да отразят затварянето на всички домове за деца и подобряват координацията при закрилата на децата, тъй като тя не е отговорност само на социалните работници, а повечето от измененията в Закона за закрила на детето са терминологични и произтичат от промяната в дефинирането на социалните услуги. С тях не се въвеждат чужди модели и идеология. \r\nВ позицията се отбелязва още, че в действащите от 2006 г. текстове, които регламентират основанията за настаняване на дете извън семейството, няма промяна и както досега, така и след 1 януари 2020 г., подобна временна мярка за закрила ще може да бъде предприета единствено с решение на съда, при това само в много крайни случаи на насилие, неглижиране и нарушаване на интереса на детето (склоняване към проституция, просия, трафик), като социалните работници и полицията извеждат деца от семействата им само ако животът и здравето на детето са застрашени. \r\nСпоред Министерството последните промени в Закона за закрила на детето не променят действащите от повече от 13 години разпоредби, а само  премахват възможността за настаняване в специализирани институции, тъй като до 2021 г. всички домове за деца, лишени от родителска грижа и домове за медико-социални грижи за деца ще бъдат закрити. \r\nВ позицията се казва, че хората, които помагат на децата в риск или сигнализират за дете в рискова ситуация, което се нуждае от закрила, не са доносници, но от 2003 г. в Закона за закрила на детето е регламентирано, че човек, на който стане известно, че дете се нуждае от закрила, е длъжен незабавно да уведоми компетентните органи, а същото задължение има и всеки, на който това е станало известно във връзка с упражняваната от него професия или дейност, дори и ако то е обвързано с професионална тайна, като това задължение съществува от 16 г. и не е въведено с последните промени в закона, нито ще се промени след 1 януари 2020 г. \r\nОт Министерството на труда и социалната политика заявяват също, че сигналите обаче не са достатъчни за прилагане на мерки за закрила, а се проверят за тяхната достоверност и основателност и затова в Правилника за прилагане на Закона за закрила на детето още от 2006 г. е записано, че \"анонимни сигнали не се разглеждат, освен в случаите, отнасящи се до насилие над дете\". \r\n\"Разпоредбата на чл. 36г от Закона за закрила на детето цели единствено да се регламентира и подобри междусекторния подход и сътрудничество при случаи на насилие над деца, както и да осигури стабилитет при прилагането на Координационния механизъм при насилие, който действа от 2010 г. В нея са отразени основните дейности, разписани в Споразумението за сътрудничество и координиране на органите по закрила на детето при случаи на деца, жертви на насилие или в риск от насилие. В тях също не се предвиждат нови правомощия на органите за закрила, които да влизат в сила от 1 януари 2020 г. \r\nВ заключение бихме искали да подчертаем, че  позициите, действията и мерките на Министерството на труда и социалната политика винаги са били в съответствие с конституционния принцип, че отглеждането и възпитанието на децата до пълнолетието им е право и задължение на техните родители и се подпомага от държавата\", се казва още в позицията.", "date": "2019.09.28", "title": "МТСП: Промените в законодателството в сила от 1 януари 2020 г. са в подкрепа на децата и техните семейства"}
{"url": "http://www.focus-news.net/news/2019/09/28/2703259/", "text": "Ген. Радко Димитриев се ръководи от интересите на България, въпреки обвиненията, че е русофил. Това каза в предаването   „За честта и славата на България“  на  Радио „Фокус“   проф. Венелин Цачевски, автор на книгата „Радко Димитриев – пълководецът”. Научният труд проследява събрани факти и важни моменти от целия жизнен и професионален път на ген. Радко Димитриев. Авторът проф. Цачевски разказа, че генералът е обвиняван, че следва руската политика, но това е било неразривно свързано с любовта му към България. „Настоявал е за промяна в политиката на България, за да излезе страната от трудната ситуация, в която се намира. Макар, че не успява да доживее 60-годишна възраст ген. Димитриев живее във възлов период с поредица от важни събития за България, Европа и света, като взима и пряко участие. Една вълнуваща биография“, каза още проф. Цачевски. Като автор на биографичната книга трой отбеляза и някои от най-важните моменти в житейския път на ген. Димитриев. За първи път в Сръбско-българската война се проявяват големите му организаторски способности, тогава е капитан и началник-щаб на Източния корпус, където е дислоцирана по-голямата част от Българската армия. Един от главните организатори на предислокацията на  20 000 български  войници от българо-сръбската граница на Западния фронт и сраженията при Сливница, които имат решаваща роля за изхода на войната. Огромна е неговата заслуга за победата на Западния фронт, където при Пирот той бележи големи успехи. След това се връща се прави неуспешен опит да отстрани от власт Княз Александър I“, обясни още проф. Цачевски. По думите му обществеността и военните среди в Шумен и днес изразяват признателност и възхищение. „Около 16 години от живота му са посветени на служба в руската армия, участвал е и в Първата световна война. Идеята за книгата проф. Цачевски идва след среща с правнучката на генерала Весела Димитриева. „Две години работих над книгата. Изпитвам чувство на удовлетворение и гордост, че съм българин. Съпреживях съдбата на ген. Радко Димитриев“, допълни още авторът проф. Венелин Цачевски. \r\n \r\nЕвелина БРАНИМИРОВА", "date": "2019.09.28", "title": "Проф. Венелин Цачевски: Въпреки обвиненията в русофилство, ген.Радко Димитриев остава в историята като герой от Сръбско-българската война"}
{"url": "http://www.focus-news.net/news/2019/09/28/2703260/dva-leki-avtomobila-sa-katastrofirali-na-patya-sofiya-samokov-shofyorite-sa-transportirani-v-bolnichno-zavedenie-za-okazvane-na-meditsinska-pomosht.html", "text": "Два леки автомобила са катастрофирали на пътя София – Самоков, по първоначални данни. Шофьорите са транспортирани в болнично заведение за оказване на медицинска помощ. Това съобщиха от пресцентъра на  МВР . Сигнал за пътния инцидент, станал в района на м. „Мечката“, е подаден малко пред 08.00 часа.  \r\nНа място е извършен оглед а установяване на причините за инцидента.", "date": "2019.09.28", "title": "Два леки автомобила са катастрофирали на пътя София – Самоков, шофьорите са транспортирани в болнично заведение за оказване на медицинска помощ"}
{"url": "http://www.focus-news.net/news/2019/09/28/2703261/poredna-kampaniya-za-blagotvoritelno-sabirane-na-plastmasovi-kapachki-se-provezhda-vav-varna.html", "text": "Трето поредно издание на кампанията за събиране на пластмасови капачки се провежда във Варна. Това съобщи за  Радио „Фокус“ – Варна  Владислав Николов - председател на Сдружение \"Аз Вярвам и Помагам\". Събраните пластмасови капачки ще бъдат предадени за рециклиране, а със събраните средства отново ще бъде закупена и дарена медицинска апаратура в АГ болницата,  в болница \"Св. Анна - Варна\".  \r\nСпоред Владислав Николов, при последната инициатива през април, повече от 10 000 души са предали своите капачки. Само за няколко часа в града бяха събрани 22 тона капачки. В областта, за последните няколко години са предадени за рециклиране общо над 91 тона пластмасови капачки. Направени са 5 значими дарения  на болнични заведение, които са в помощ на бебета и малки деца. Кампанията днес ще се проведе пред Катедралния храм във Варна до 16.00 часа. От организацията апелират, участниците да носят капачките в найлонови торби и чували, а не в пластмасови туби или други кутии с цел по-лесната им обработка. Във връзка с провеждане на инициатива до приключване на мероприятието, около 18.00 часа, ще бъде освободена от автомобили таксиметровата местостоянка пред Катедралния храм.   \r\nДиана СТОЕВА", "date": "2019.09.28", "title": "Поредна кампания за благотворително събиране на пластмасови капачки се провежда във Варна"}
{"url": "http://www.focus-news.net/news/2019/09/28/2703262/tass-pri-pozhara-na-tankera-v-ulsan-sa-postradali-18-dushi.html", "text": "Броят на пострадалите при експлозията и пожара на борда на петролен танкер в южнокорейското пристанище Улсан се увеличи до 18, съобщи южнокорейската агенция Yonhap, цитирана от  TACC . \r\nСпоред агенцията са ранени 12 моряци - девет южнокорейски граждани и трима чужденци, както и шестима спасители. Те са получили изгаряния или отравяне с дим. Състоянието на един гражданин на Република Корея се оценява като тежко. \r\nДейностите по гасене на пожара продължават. \r\nПо-рано руският заместник-консул в Пусан Евгений Евдокимов заяви пред ТАСС, че на борда на танкера е имало 10 руснаци, включително капитанът на кораба, но никой от тях не е сериозно ранен. \r\nВ събота сутринта местно време в южнокорейското пристанище Улсан е станала експлозия на танкер, превозващ петролни продукти от Каймановите острови, последван от пожар. Според агенцията Renhap, огънят се е разпространил и на друг кораб, на борда на който е имало 21 души, но всички са спасени. \r\nБреговата охрана е започнала разследване. Взети са мерки за преместване на съседните плавателни съдове, за да се предотврати по-нататъшното разпространение на огъня. \r\n \r\n  Юлиян Марков", "date": "2019.09.28", "title": "ТАСС: При пожара на танкера в Улсан са пострадали 18 души"}
{"url": "http://www.focus-news.net/news/2019/09/28/2703258/protestirashtite-sreshtu-strategiyata-za-deteto-sa-blokirali-bul-tsar-osvoboditel-v-sofiya.html", "text": "Протестиращите срещу Стратегията за детето са блокирали бул. \"Цар Освободител\" в София в района на Министерския съвет, предаде репортер на  Агенция \"Фокус\" . Недоволството на десетките протестиращи е срещу няколко закона. Според родителите те застрашават българското семейство. На протеста се развяват български знамена и плакати с надпис \"Долу ръцете от нашите деца\". На мястото има засилено полицейско присъствие. \r\nСпоред един от протестиращите са нарушени законни права, записани в Европейска конвенция за правата на човека и в Българската конституция. Според него всеки има право на неприкосновеност на семейния и личния живот, а това право се нарушава с този нормативен документ и идеологията, която стои зад него. Той допълни, че обикновения човек може да излезе и да изрази своята позиция пред управляващите и уточни, че целта на протеста е този документ да бъде отменен изцяло.  \r\nВиолета СИМЕОНОВА", "date": "2019.09.28", "title": "Протестиращите срещу Стратегията за детето са блокирали бул. \"Цар Освободител\" в София"}
{"url": "http://www.focus-news.net/news/2019/09/28/2703264/misho-yordanov-istorik-razdelenieto-na-fili-i-fobi-sred-ofitserite-stava-sled-srabsko-balgarskata-voyna.html", "text": "Разделението на русофили и русофоби в Българската армия става след Сръбско – българската война. Това каза в предаването  „За честта и славата на България“  на  Радио „Фокус“  военният историк полк. Мишо Йорданов по повод биографичната книга „Радко Димитриев – пълководецът” на  проф. Венелин Цачевски. Главните обвинения срещу Радко Димитриев са в русофилство и служене на руските интереси. Това обаче исторически не е вярно, отбеляза Йорданов. „Във войната офицерите ни са обединени, за да служат на България и отдават живота си за родината, изпълнявайки своя дълг. След войната става така, че стари бойни другари, които рамо да рамо са се били срещу сърбите, застават един срещу друг поради факта, че в България има определена група политици, които желаят страната да бъде ориентирана на запад, а друга желае да остане вярна на покровителката и освободителката ни Русия. Именно поради тази причина, особено след преврата срещу княз Александър I Батенберг, нашите офицери се разделят и това задълго слага отпечатък и върху бойната мощ  и върху разбирателството в средите на офицерството“, обясни военният историк. По думите му фили и фоби образуват две крила в офицерството, които враждуват помежду си и не могат да се примирят едни с други. „И двете групи получават солидно образование и  представляват елита на българското общество, обясни той. Офицерството в определени ситуации става необходимият грешник. Така става след преврата, когато офицерите се използвани, за да свършат черната работа на политиците. Въпреки че политиците са знаели за преврата, след неуспеха му те обвиняват детронаторите. Историкът отбеляза, че  по време на Балканските войни цар Фердинанд умело успява да постигне обединение в двете крила като поставя едните като командири, а другите като началник-щабове, за да не се допуска превъзходството на едната над другата група. \"По време на Балканските война тези две школи се допълват, а не се противопоставят, което е положително за армията и допуснатите грешки до голяма степен са били изчистени“, каза военният историк Мишо Йорданов. \r\nЕвелина БРАНИМИРОВА", "date": "2019.09.28", "title": "Мишо Йорданов, историк: Разделението на фили и фоби сред офицерите става след Сръбско– българската война"}
{"url": "http://www.focus-news.net/news/2019/09/28/2703268/vecher-na-etnosite-shte-se-provede-vav-velingrad.html", "text": "На централния площад във Велинград „Николай Гяуров” от 17.30 часа ще се проведе вечер на етносите, съобщиха от  Общината . Организатори на събитието са община Велинград и Деви ЕООД. Участие в програмата ще вземат талантите от ДЮВИШ „Звънче”, прекрасните танцьори от КСТ „Импулс”, ВГ „Караоке”, Марио Ангелов, танцова формация „Млади таланти” към ОУ „Георги Бенковски”, танцова формация  „Росна китка” при СУ „Методи Драгинов”. Шоу на илюзиите ще изпълни Ракстон.", "date": "2019.09.28", "title": "Вечер на етносите ще се проведе във Велинград"}
{"url": "http://www.focus-news.net/news/2019/09/28/2703265/zam-kmetat-hristina-shopova-pri-otkrivane-na-festivala-balkanski-igri-blagoevgrad-gleda-smelo-kam-badeshteto-blagodarenie-na-talantlivite-si-detsa.html", "text": "Стартира второто издание на фестивала „Балкански игри“ в Благоевград, който се осъществява по проекта „Култура без граници“. Той се провежда в рамките на два дни на площад „Македония“. Това съобщиха от пресцентъра на  Община Благоевград . Преди официалното откриване се състоя дефиле на участници във фестивала. То бе осъществено чрез подвижна платформа по ул. „Тодор Александров“ до пл. „Македония“. Заместник-кметът по култура и хуманитарни дейности Христина Шопова приветства участниците и гостите на площада.  \r\n„Това е изключително важен проект за Благоевград – първият съвместен с Югозападен университет „Неофит Рилски“ и партньорите ни от Гърция. Със сигурност през тези два дни ще се насладите на богатата култура на България и Гърция. Акцент във второто издание е детското творчество. Благоевград има с какво да се гордее в това отношение, има какво да покаже! Целта е нашите млади европейци, млади благоевградчани и приятелите ни от Гърция да разгърнат своя талант и да създадат приятелства. Благоевград, освен че е древен, той е и модерен - смело гледа към бъдещето, благодарение на талантливите деца“, каза зам.-кметът Шопова.  \r\nФестивалните дни са арена за споделяне на етнокултурното, музикално и танцово многообразие на България и Гърция. Жителите и гостите на града ще имат възможност да се насладят на богата програма, наситена с много музика, песни и танци в различни жанрове. Ще има демонстрации на арт ателиета с възможност за ръчна изработка на сувенири, развлекателни дейности за създаване на приятелства, фолклорни надигравания, арт инсталации и пленери, улични дефилета на участниците, представяне на възможностите за туризъм чрез виртуална реалност  и много други забавления. Във фестивала участват деца от ЦЛРТБ, различни творчески школи, както и таланти от съседна Гърция.  \r\nСъбитието се организира от Община Благоевград в сътрудничество с Дирекция „Управление на териториалното сътрудничество“ към Министерство на регионалното развитие и благоустройството – Национален орган на Програмата за сътрудничество INTERREG V-A „Гърция-България 2014-2020”.", "date": "2019.09.28", "title": "Зам.-кметът Христина Шопова при откриване на фестивала „Балкански игри“: Благоевград гледа смелo към бъдещето, благодарение на талантливите си деца"}
{"url": "http://www.focus-news.net/news/2019/09/28/2703263/vitsepremierat-krasimir-karakachanov-balgariya-ne-tryabva-da-kazva-da-za-zapochvane-na-pregovori-na-makedoniya-za-es-na-tozi-etap.html", "text": "България не трябва да казва „да“ за започване на преговори на Македония за ЕС на този етап. Това пише в позиция на вицепремиера Красимир Каракачанов, изпратена до медиите от  пресцентъра на ВМРО . „ЕС не може да бъде легитимация за неправди, а България да бъде използвана по този груб начин като трамплин от страна на управляващите в Скопие“, подчертава заместник министър-председателят по обществения ред и сигурността, министър на отбраната и лидер на ВМРО – БНД Красимир Каракачанов. \r\nРеакцията е в отговор на интервю, дадено от македонския президент Стево Пендаровски за местна медия, в което според ВМРО той злоупотребява с историческата истина относно произхода на Гоце Делчев и дава нееднозначни сигнали към Комисията по исторически и образователни въпроси, че трябва услужливо да „тупа топката“, а не да води разговори по същество. „Така разкрива замисъла на Скопие всъщност да саботира процеса“, заявява Каракачанов.  \r\n„Аз пък казвам, че на 17 октомври България също не трябва да бърза да дава зелена светлина за започване на преговори с Македония да еврочленство, докато не бъдат изчистени всички фалшификации от историята на българския народ в Македония“, подчертава Красимир Каракачанов. \r\n„Действията на македонския президент противоречат на духа на добросъседство, както и на категоричната позиция от наша страна, че напредъкът в разговорите относно общата история и нейното представяне в образователната система на съседна Македония трябва да бъде ускорен. \r\nНа 17 октомври предстои Европейски съвет, на който се очаква лидерите на страните от ЕС да вземат решение за начало на преговори за членство на Македония и Албания в ЕС. България трябва да реши дали да подкрепи Македония, за да бъде дадена дата за начало на преговори за членство в Съюза. Това решение зависи както от всички държави членки, така и от всяка от тях поотделно. Решението ще се вземе само с абсолютно мнозинство. Дори и само една държава да бъде против, решение не може да бъде взето. Дни преди това - на 14 и 15 октомври, предстои и поредното заседание на съвместната Комисия между България и Македония по историческите въпроси, която бе създадена съгласно подписания Договор за добросъседство между двете държави“, отбелязва Красимир Каракачанов.   \r\n \r\n Ето и пълния текст на позицията на Красимир Каракачанов: \r\n„Македонският президент Стево Пендаровски си позволи да отбележи, че не е нужно междудържавната Комисия по исторически и образователни въпроси да има срок за своята работа. Аз пък казвам, че на 17 октомври България също не трябва да бърза да дава зелена светлина за започване на преговори с Македония за еврочленство,  докато не бъдат изчистени всички фалшификации от историята. \r\nИзказването на Пендаровски идва на фона на очевидната липса на напредък в работата на Комисията по историческите въпроси. Казаното от него напълно противоречи на духа на изказването на премиера Бойко Борисов, че е добре пробив в работата на комисията да има до края на септември.  \r\nВ този контекст попаднаха и странните изказвания на Пендаровски, че Гоце Делчев се е определял като българин, но както днешните граждани на Северна Македония се определяли като българи - само за да получат български паспорт.  \r\nПодобен тон на протакане и неглижиране е неприемлив. Ако комисията няма да има срок, то и пътят на Северна Македония към Европейския съюз няма как да има срок. Недопустимо е някой да мисли, че просто ще се възползва от България, само за да влезе в ЕС. \r\nКакто наскоро отбеляза външнят министър Екатерина Захариева, от Македония ние искаме единствено истината. Ако Македония бъде допусната в ЕС без истината за историята и идентичността, това ще отвори утре потенциални искания към страната ни, претенции и нови спекулации, какви то наблюдавахме в продължение на последните 30 г. \r\nА истината е проста - поне до 1944 г. между понятията българин и македонец няма никаква разлика. Личното ми убеждение е, че и днес разликата между двете е единствено политическа, а не етническа, национална или историческа.   \r\nЕС не може да бъде легитимация за неправди. Затова въпросът за преговорите на Македония за членство в ЕС трябва да е част от ясната позиция на българското правителство.    \r\nСеверна Македония е наш брат. И точно затова можем да бъдем съвсем откровени. Докато Северна Македония очаква подкрепа за начало на преговори, въобще не е в духа на приятелството и добросъседството да се влошават точно отношенията с България. България е приятел на Македония, а не опонент. И винаги сме били търпеливи. Но и нашето търпение има срок!    \r\nЗа нас, като българи, е неприемливо държава да създава своя идентичност на база фалшификации на българската история. Отричането на българските корени, история и култура на населението в Македония не трябва да бъде допускано на никаква цена. Затова е опасно да допускаме в ЕС държава, която продължава с догмите, измислени в Съветския съюз. Крайно време е Скопие да разбере, че кандидатства за Европейския съюз, не за Съветския съюз. \r\nИ нека българските политици не се притесняват да кажат „не“ за даване на датата на Македония за преговори на този етап. Дебело подчертавам - това не е отношение към хората в братска Македония, а към политиците, боравещи с коминтерновски прийоми и смятащи, че могат да влезнат през задния двор в ЕС за сметка на България. \r\nГражданите на Македония са жертва на асимилаторска политика, провеждана години наред чрез натиск, фалшификации и промиване на мозъци. Македонските политици трябва се научат да уважават историята и народа си.  \r\nАко на 17 октомври България даде зелена светлина, това ще е амнистия на престъпленията към българския народ в Македония – хората, хилядите убити и десетките хиляди, лежали в затвори и лагери, заради това, че имат българско национално съзнание“.", "date": "2019.09.28", "title": "Вицепремиерът Красимир Каракачанов: България не трябва да казва „да“ за започване на преговори на Македония за ЕС на този етап"}
{"url": "http://www.focus-news.net/news/2019/09/28/2703267/nova-makedoniya-balkanski-sayuz-stara-ideya-nova-razrabotka.html", "text": "„Балкански съюз – стара идея – нова разработка“ е озаглавен материал в македонския вестник  “Нова Македония“ , представен от Агенция „Фокус“ без редакторска намеса. \r\nГерманският Бундестаг даде зелена светлина за започване на преговори за присъединяване на Македония и Албания към Европейския съюз, Сърбия-Черна гора вече водят такива преговори , а обявената среща Еди Рама, Александър Вучич и Зоран Заев в началото на октомври в Нови Сад, много го интерпретират  като подновяване на идеята за създаване на един вид „малък Шенген“ на Балканите като прелюдия към влизането на целия регион в ЕС. \r\nПроцесът на преговори с ЕС е дълъг и експертите твърдят, че може да отнеме до десет години. Сърбия и Черна гора вече водят преговори, но тези преговори също се движат с бавни темпове, така че страните в региона, малко уморени от престоя си в европейската чакалня, се нуждаят от по-голямо сътрудничество и взаимосвързаност във всички сфери, което наскоро започна да се  случва. \r\nА именно Сърбия и Македония вече въведоха съвместен контрол на границата само с една проверка и подобна инициатива има вече и с Албания. Улесненията вече са налице в сферата с телекомуникациите с премахването на роуминга между държавите в региона и правителствата все по-често провеждат съвместни заседания. Гражданите вече могат да пътуват само с лична карта, очертавайки контурите на бъдещ балкански съюз, който ще включва Македония, Сърбия, Албания, Черна гора, Косово и Босна и Херцеговина. \r\nИдеята е сериозна, имайки предвид факта, че наскоро сръбският президент Вучич получи подкрепа от президента на САЩ Доналд Тръмп, който смята, че е добре петте балкански държави да се присъединят към съюз, който би функционирал в съответствие с принципите на ЕС. \r\nОт друга страна и ЕС няма нищо против тази идея, тъй като тя ще даде възможност за по-близка комуникация и сътрудничество между държавите в региона, както и възможност те да се присъединят към Съюза наведнъж, като по този начин премахва практиката на блокиране между държавите-членки и страните, които се стремят за членство. \r\nСпоред някои анализатори идеята за някои балкански съюзи крие намерението на Брюксел да държи държавите от Западните Балкани далеч от ЕС, но има и някои, които намират Балканския съюз за много добра инициатива. \r\n„Идеите за някакво обединение на Балканите произхождат главно от Тирана, а целта е да се формира АЛМАКОС (Албания, Македония и Косово), който първоначално е предвиждал и Черна гора, където албанците се очаква да доминират. През последните години, след като ЕС не успя да интегрира страните от региона, от Брюксел, и не само оттам, излезе идеята за  някакъв Балкански митнически съюз с подобно съдържание, с единствената цел да държи региона далеч от Брюксел заради настоящите членове, особено по-големите и по-важните, в които има съпротива срещу разширяването - казва бившият посланик Ристо Никовски. \r\nТой добавя, че създаването на такъв балкански съюз се предвижда като успокояваща награда за региона. \r\n\"Стремейки се към по-широко сътрудничество със съседните страни, Македония трябва да бъде абсолютно против всяка форма на обединение\", заяви Никовски. \r\nОт друга страна, професор Йове Кекеновски смята, че създаването на такъв съюз е добра идея за страните от Западните Балкани. \r\n„Независимо от европейската интеграция на която и да е държава, би било добре такава инициатива да се съживи, особено икономически. Би било добре да се включат и България, и Гърция“, казва Кекеновски. \r\nСпоред него не става въпрос за възстановяване на бивша Югославия или за формиране на балканска федерация. \r\n\"Според мен тук става въпрос за улесняване на потока от стоки и хора, което е много добра инициатива и на базата на която се основава самият ЕС\", добави Кекеновски. \r\nБизнесмени от Западните Балкани също открито се застъпват за асоцииране, премахване на бариерите и свободно движение на хора и стоки. \r\n„Инициативата за „малкия Шенген“ между Сърбия, Албания и Македония е нещо, за което Западна Европа и ЕС ни говорят през последните двадесет години, но не можем да разберем, защото сме чувствителни в национален план, защото вярваме, че тази идея е възстановяване на Югославия. и защото на Балканите има твърде много история и много малко бъдеще - казва Бранко Азевски, председател на Икономическата камара на Македония. \r\nТой добавя, че бъдещето на Балканите е именно в обединението и в бизнеса. Несъмнено всички инициативи за улесняване на живота на гражданите в тези области трябва да бъдат приветствани, тъй като в миналото винаги е било показано, че съюзът носи резултати и успех във всички области, така че няма причина да се смята, че увеличеното доверие между нациите ще намали взаимните предразсъдъци в страните от Западните Балкани. \r\n \r\n  Юлиян Марков", "date": "2019.09.28", "title": "„Нова Македония“: Балкански съюз – стара идея – нова разработка"}
{"url": "http://www.focus-news.net/news/2019/09/28/2703266/vremenno-dvizhenieto-po-pat-iii-403-pavlikeni-suhindol-pri-km-37-se-osashtestvyava-v-edna-lenta.html", "text": "Временно движението по път  III - 403 Павликени - Сухиндол при км 37 се осъществява в една лента поради пътно - транспортно произшествие. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.09.28", "title": "Временно движението по път  III - 403 Павликени - Сухиндол при км 37 се осъществява в една лента"}
{"url": "http://www.focus-news.net/news/2019/09/28/2703269/sport-livarpul-pobedi-kato-gost-shefild-yunayted-s-10.html", "text": "Футбол: Ливърпул победи като гост Шефилд Юнайтед с 1:0 в мач от седмия кръг на английската Премиър лига с гол на Вайналдум в 70-та минута. Ливърпул заема първото място във временното класиране с 21 точки, а Шефилд Юнайтед са десети с осем точки. Вторият в класирането – шампионът Манчестър Сити гостува в събота от 19:30 на Евъртън и има 13 точки. Трети е отборът на Лестър, който в неделя посреща Нюкясъл.", "date": "2019.09.28", "title": "Спорт: Ливърпул победи като гост Шефилд Юнайтед с 1:0"}
{"url": "http://www.focus-news.net/news/2019/09/28/2703270/edin-chovek-e-otkaran-v-bolnitsa-sled-ptp-na-patya-pavlikeni-suhindol.html", "text": "Един човек е откаран в болница след ПТП на пътя Павликени – Сухиндол. Това съобщиха за  Агенция „Фокус“  от пресцентъра на  ОДМВР – Велико Търново . Произшествието е между два леки автомобила. Единият е бил управляван от плевенчанин на 20-годишна възраст, а другият от 42-годишен мъж от град Сухиндол, като именно той е и пострадалият при произшествието. Мъжът е откаран за първоначален преглед в Павликенската болница, като към момента състоянието му не е ясно. Ако се установят по-сериозни травми, вероятно пострадалият ще бъде транспортиран в болницата във Велико Търново. Сигналът е подаден в 15.14 часа в ОДМВР-Велико Търново, а към момента на мястото има екипи на Управление – Павликени, които регулират движението в района на произшествието. \r\n \r\nТеодора ПАВЛОВА", "date": "2019.09.28", "title": "Един човек е откаран в болница след ПТП на пътя Павликени - Сухиндол"}
{"url": "http://www.focus-news.net/news/2019/09/28/2703273/oborudvane-za-kabinet-po-bezopasnost-na-dvizhenieto-poluchiha-detsata-ot-ou-kiril-hristov-v-stara-zagora.html", "text": "Специална настилка, изобразяваща пътно платно със знаци и маркировка ще помага на възпитаниците на ОУ \"Кирил Христов\" в Стара Загора да бъдат отговорни. Това съобщиха от пресцентъра на  Общината . Подарък на малчуганите направиха от Сдружение с нестопанска цел \"Аз съм бъдещето. Пази ме!\".  \r\nВесел детски празник събра учениците от 4-ти клас, за да се учат и забавляват заедно. Освен оборудването за кабинет по безопасност, децата получиха и две интерактивни игри, които могат бъдат полезни и по време на часовете по математика. За малчуганите имаше още десетки изненади, усмивки и томбола, която зарадва едно дете с нова тротинетка.  \r\nИнициативата на сдружението, което апелира за отговорност и шофьори, и пешеходеци, бе подкрепена от Община Стара Загора. Благодарност за начинанието и подаръците изказа директорът на училището Господин Балъкчиев. Гости на празника бяха представители на БЧК и ОДМВР - Стара Загора, сектор \"Пътна полиция\" и родители. Събитието се проведе с финансовата помощ на фирма \"ACB Consulting Ltd\".", "date": "2019.09.28", "title": "Оборудване за кабинет по безопасност на движението получиха децата от ОУ \"Кирил Христов\" в Стара Загора"}
{"url": "http://www.focus-news.net/news/2019/09/28/2703276/martva-riba-e-otkrita-ot-eksperti-v-reka-stryama-v-rayona-na-grad-banya-pri-proverka-po-signal-ot-kmeta-na-grada.html", "text": "Експерти на Регионална инспекция по околната среда и водите (РИОСВ) - Пловдив, Регионалната лаборатория към Изпълнителната агенция по околната среда и Басейнова дирекция „Източнобеломорски район“ са извършили проверка по сигнал на кмета на град Баня, община Карлово, за наличие на умряла риба в река Стряма. Това съобщиха от  РИОСВ - Пловдив . При извършения оглед на участък при моста на река Стряма, намиращ се непосредствено преди града, са установени екземпляри мъртва риба. Взети са водни проби за анализ от три места: при моста, преди рибовъдно стопанство и над него. Ще бъдат извършени лабораторни анализи по биогени (амониев азот, нитритен азот), цианиди и метали (живак, мед, цинк, желязо и манган) във връзка с установяване на причината за измиране на рибата. Резултатите от изследванията ще бъдат оповестени на сайтовете на институциите.", "date": "2019.09.28", "title": "Мъртва риба е открита от експерти в река Стряма в района на град Баня при проверка по сигнал от кмета на града"}
{"url": "http://www.focus-news.net/news/2019/09/28/2703275/roditelite-v-gotse-delchev-otnovo-shte-imat-shans-da-poseshtavat-da-porasnem-zaedno.html", "text": "Родителите в Гоце Делчев отново ще имат шанс да посещават училището за родители, наречено Работилници за родители „Да пораснем заедно” по програмата на Уницеф за ранното детско развитие. Това съобщи за  Радио „Фокус“ – Пирин  Даниела Крантева, експерт „Връзки с обществеността“ към общината. Този курс се провежда вече осем години в община Гоце Делчев в партньорство с Читалище „Просвета – 1865” и Уницеф и е насочен към подкрепа на родителите на най-малките деца – от 0 до 4-5 годинки. „Идеята е да се подкрепят родителите в мисията им да предпазват децата от опасностите на съвремието ни и да ги подготвят за детската градина, училището и за живота. Всички знаем, че първите 7 години са най-важни, но все повече изследвания доказват, че първите 3 са още по-важни.  Тази година курсът се финансира с подкрепата на голяма търговска верига“, каза още Крантева. Очаква се първата среща с новите участници да се проведе на 30 септември от 17,30 ч. в залата на Община Гоце Делчев.  „Всяка от 14-те работилници продължава около 100 мин., провежда се веднъж седмично и включва много интересни презентации, филми, дискусии и игри. Участието в работилниците е напълно безплатно и доброволно. Местата са ограничени до запълване на групата с 20 родители, добре дошли са и мотивирани баби и дядовци“, посочи Крантева. \r\nЛивия НИНОВА", "date": "2019.09.28", "title": "Родителите в Гоце Делчев отново ще имат шанс да посещават „Да пораснем заедно”"}
{"url": "http://www.focus-news.net/news/2019/09/28/2703272/veliko-tarnovo-domakinstva-xxiii-republikanski-leten-tehnicheski-pregled-po-planinsko-spasyavane.html", "text": "XXIII Републикански летен технически преглед по планинско спасяване се провежда в местността Ксилифор край Велико Търново до 29 септември. Това съобщиха за  Радио „Фокус“ – Велико Търново  от Туристическо дружество „Трапезица 1902“. Участват близо 160 планински спасители от цялата страна, които са разделени в 40 отбора. Прегледът има характер на спасителна акция в трудни терени. Участниците се ориентират в пресечена местност по GPS с определени реперни точки, както и с карта, и компас. Освен това те преодоляват отвесен пасаж чрез рапел и показват уменията си за оказване на долекарска помощ.  \r\nОрганизатори на събитието са Националният съвет на БЧК, Община Велико Търново, Регионалният исторически музей, Планинската спасителна служба (ПСС), Отряд на ПСС – Велико Търново и Областният съвет на БЧК. \r\nЛуиза ТРАНЧЕВА", "date": "2019.09.28", "title": "Велико Търново домакинства  XXIII  Републикански летен технически преглед по планинско спасяване"}
{"url": "http://www.focus-news.net/news/2019/09/28/2703277/masovo-noshtno-karane-na-motori-shte-se-provede-za-parvi-pat-v-plovdiv.html", "text": "Масово нощно каране на мотори ще се проведе за първи път в Пловдив на 28 септември. Това съобщиха за  Радио „Фокус“ – Пловдив  организаторите от група „Пловдивски мотористи“. Сборният пункт на мотористите ще бъде при многофункционална зала „Колодрума“ в 20.00 часа в събота, като тръгването ще се осъществи в 21.00 часа. Участниците в масовото мероприятие ще обиколят целия град с моторите си, като нощното каране ще завърши на Гребната база в града. \r\n„Това събитие ще се случи за пета поредна година в София. За тези, които нямат възможност да отидат, но искат да участват в това масово мероприятие, даваме шанс да се докоснат до магията на нощното каране, с тенденция  карането да се провежда всяка година. Нека напомним на хората, че ни има, че сме много, че сме задружни и сплотени! Нека да ги подканим за повече толерантност и по-малко омраза към нас!“, гласи анонсът за събитието в Пловдив. \r\n„Приканваме всички, които ще се включат в мероприятието, да спазват обществения ред и Закона за движение по пътищата“, призовават организаторите. \r\nТони МИХАЙЛОВ", "date": "2019.09.28", "title": "Масово нощно каране на мотори ще се проведе за първи път в Пловдив"}
{"url": "http://www.focus-news.net/news/2019/09/28/2703278/sport-yuventus-pobedi-spal-s-20.html", "text": "Футбол: Ювентус победи СПАЛ с 2:0 в мач от шестия кръг на италианската Серия „А“. Головете отбелязаха Миралем Пянич и Кристиано Роналдо. Вратарят на Ювентус Джанлуиджи Бифон изигра мач номер 903 в Серия „А“ и се превърна в италианеца с най-много мачове за клубен отбор, като подобри рекорда на Паоло Малдини, който е изиграл 902. Ювентус заема второ място във временното класиране с 13 точки, а СПАЛ са предпоследни с три. \r\nОт 19:00 часа играят Сампдория – Интер, а от 21:45 Сасуоло – Аталанта.", "date": "2019.09.28", "title": "Спорт: Ювентус победи СПАЛ с 2:0"}
{"url": "http://www.focus-news.net/news/2019/09/28/2703271/ria-novosti-v-afganistan-ofitsialno-zavarshi-glasuvaneto-na-prezidentskite-izbori.html", "text": "Гласуването на президентските избори в Афганистан официално завърши, отделни избирателни секции остават отворени, където хората все още чакат за да гласуват, заяви на пресконференция ръководителят на Независимата избирателна комисия Хава Алам Нуристани, цитиран от местната телевизия, предава  РИА Новости . \r\n\"Процесът на гласуване приключи, с изключение на секциите, където хората все още чакат\", каза тя. \r\nГласуването трябваше да се проведе от 7 до 15 часа местно време (5.30 - 13.30 часа българско време), но то беше удължено до 17.00 (15.30 часа българско време). \r\nОколо 9,6 милиона афганистански граждани са се регистрирали да гласуват за един от 15-те кандидати. В същото време афганистанският телевизионен канал Tolo News около 16.40 съобщи, че са гласували по-малко от 2 милиона души (около 20%). \r\nМедиите докладваха през деня за проблеми с гласуването: Афганистанската избирателна комисия загуби контакт с 870 от 5373 избирателни секции, а 1331 останаха затворени. Въпреки това, обобщавайки гласуването, Нуристани заяви, че 98% от избирателните секции са били отворени. \r\nИзбирателната комисия отбеляза, че при изчисляване на резултатите от гласуването ще се броят само потвърдени биометрично гласове, но проблеми, според Tolo News, възникват и с биометричните системи. Фондът за прозрачни избори в Афганистан, който наблюдава процеса на гласуване, също отчете подобни проблеми. \r\nВ същото време Нуристани, като обяви завършването на вота, съобщи, че 98,9% от избирателните секции са използвали биометричната система, а 96% от избирателните секции разполагат с необходимите материали. \r\nИзборите бяха проведени при засилени мерки за сигурност на фона на изявление на талибаните за намерението им да нарушат процеса. Няма обаче съобщения за големи атаки, подобни на тези през предходните две седмици. Десетки хора станаха жертва на няколко терористични атаки през септември и талибаните поеха отговорност за тях, припомня агенцията. \r\nПредишните президентски избори се проведоха през 2014 г. Тогава спечели Ашраф Гани, неговият пряк конкурент беше настоящият премиер на Афганистан Абдула Абдула, който спечели на първия тур, но не получи абсолютно мнозинство и загуби във втория кръг. Двамата отново участват в надпреварата и се считат за фаворити. \r\nЗа да спечелите изборите един кандидат, трябва да съберете повече от 50% от гласовете. Предварителните резултати ще бъдат обявени на 19 октомври, а окончателните - на 7 ноември, след разглеждането на жалбите на кандидатите. Ако никой от кандидатите не получи повече от половината от гласовете, ще се проведе втори тур, който е предварително насрочен за 23 ноември. \r\n \r\n  Юлиян Марков", "date": "2019.09.28", "title": "РИА Новости: В Афганистан официално завърши гласуването на президентските избори"}
{"url": "http://www.focus-news.net/news/2019/09/28/2703279/gd-granichna-politsiya-trafikat-na-gkpp-kapitan-andreevo-i-gkpp-lesovo-e-izklyuchitelno-intenziven-na-izhod-za-tovarni-avtomobili.html", "text": "Трафикът на ГКПП \"Капитан Андреево\" и ГКПП \"Лесово\" на границата с Турция е изключително интензивен на изход за товарни автомобили, по данни към 18.00 часа. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД \"Гранична полиция\" . \r\nВъв връзка с извършване на ремонтно-строителни дейности за времето до 14 октомври 2019 г. преминаването през ГКПП \"Златарево\" ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща връзката Оряхово – Бекет, работи само през светлата от 08.00 ч. до 22.00 ч. \r\nПреминаването през всички гранични контролно-пропускателни пунктове на границите с Гърция, Румъния, Сърбия и Северна Македония се осъществява нормално.", "date": "2019.09.28", "title": "ГД \"Гранична полиция\": Трафикът на ГКПП \"Капитан Андреево\" и ГКПП \"Лесово\" е изключително интензивен на изход за товарни автомобили"}
{"url": "http://www.focus-news.net/news/2019/09/28/2703282/nimh-utre-shte-bade-predimno-slanchevo-s-maksimalni-temperaturi-mezhdu-25-i-30.html", "text": "През нощта ще е предимно ясно и почти тихо. Минималните температури ще са от 8° до 13°. Това съобщи за  Агенция \"Фокус\"  Боряна Маркова, дежурен синоптик в  Националния институт по метеорология и хидрология  (НИМХ). Утре ще бъде предимно слънчево. Ще духа слаб, в Дунавската равнина до умерен северозападен вятър. Ще е топло, с максимални температури между 25° и 30°. \r\nПо Черноморието облачността ще бъде предимно слънчево. Ще духа слаб до умерен вятър от юг-югозапад. Максимална температура на въздуха 23-28°. Температурата на морската вода е 21-23°. Вълнението на морето най-често ще бъде 1-2 бала. \r\nВ планините ще е предимно слънчево, след обяд с временни увеличения на облачността. Ще духа слаб, по високите и открити части умерен вятър от запад-северозапад. Максимална температура на височина 1200 метра – около 20°, на 2000 метра – около 12°. \r\nАтмосферното налягане е по-високо от средното за месеца, но бавно ще се понижава.             \r\nПрез първата половина от следващата седмица ще бъде предимно слънчево и топло за края на септември и началото на октомври. Ще духа слаб, в Дунавската равнина до умерен северозападен вятър; в нощните часове ще бъде почти тихо, а към сряда вятърът ще се обърне от югозапад. Преобладаващите минимални температури ще са между 10° и 15°, а максималните в понеделник и сряда ще са над 25°, на отделни места ще достигат и до 30°-32°. Във вторник дневните температури, главно в североизточната половина от страната, слабо ще се понижат.", "date": "2019.09.28", "title": "НИМХ: Утре ще бъде предимно слънчево, с максимални температури между 25° и 30°"}
{"url": "http://www.focus-news.net/news/2019/09/28/2703280/pregled-na-mezhdunarodnite-novini-do-18-chasa-agentsiya-fokus.html", "text": "Бившият президент на Украйна Петро Порошенко описа новината, че Кърт Волкър, специалният представител на Държавния департамент на САЩ за Украйна, е подал оставка като обезпокоителна. Порошенко изрази благодарност към него за работата му в полза на Украйна. Той написа това на страницата си в социалната мрежа „Фейсбук“, цитиран от украинското издание  “Страна“ . \r\n\"Оставката на Кърт Волкър, специален представител на САЩ за Украйна, е тревожна новина от Вашингтон. Неговият принос за укрепване на стратегическото ни партньорство със САЩ е трудно да се подцени. Както е трудно да се подцени неговата твърдост и стратегическа визия за противодействие на руската агресия\", написа Порошенко. \r\nСпоред него с Волкър \"всички в Украйна се почувстваха по-уверени - и за мирно уреждане, и за напредък по пътя на реформите, и за ролята на САЩ\". \r\n\"Ти установи висок стандарт на доверие и ефективно взаимодействие с украинските власти, което няма да е лесно да се постигне от твоя приемник. Искрено съм ти благодарен, Кърт, за годините на ползотворно сътрудничество и вяра в Украйна!\" – написа Порошенко лично към Волкър. \r\n*** \r\n \r\n Гласуването на президентските избори в Афганистан официално завърши, отделни избирателни секции остават отворени, където хората все още чакат за да гласуват, заяви на пресконференция ръководителят на Независимата избирателна комисия Хава Алам Нуристани, цитиран от местната телевизия, предава  РИА Новости . \r\n\"Процесът на гласуване приключи, с изключение на секциите, където хората все още чакат\", каза тя. \r\nГласуването трябваше да се проведе от 7 до 15 часа местно време (5.30 - 13.30 часа българско време), но то беше удължено до 17.00 (15.30 часа българско време). \r\nОколо 9,6 милиона афганистански граждани са се регистрирали да гласуват за един от 15-те кандидати. В същото време афганистанският телевизионен канал Tolo News около 16.40 съобщи, че са гласували по-малко от 2 милиона души (около 20%). \r\nМедиите докладваха през деня за проблеми с гласуването: Афганистанската избирателна комисия загуби контакт с 870 от 5373 избирателни секции, а 1331 останаха затворени. Въпреки това, обобщавайки гласуването, Нуристани заяви, че 98% от избирателните секции са били отворени. \r\nИзбирателната комисия отбеляза, че при изчисляване на резултатите от гласуването ще се броят само потвърдени биометрично гласове, но проблеми, според Tolo News, възникват и с биометричните системи. Фондът за прозрачни избори в Афганистан, който наблюдава процеса на гласуване, също отчете подобни проблеми. \r\nВ същото време Нуристани, като обяви завършването на вота, съобщи, че 98,9% от избирателните секции са използвали биометричната система, а 96% от избирателните секции разполагат с необходимите материали. \r\nИзборите бяха проведени при засилени мерки за сигурност на фона на изявление на талибаните за намерението им да нарушат процеса. Няма обаче съобщения за големи атаки, подобни на тези през предходните две седмици. Десетки хора станаха жертва на няколко терористични атаки през септември и талибаните поеха отговорност за тях, припомня агенцията. \r\nПредишните президентски избори се проведоха през 2014 г. Тогава спечели Ашраф Гани, неговият пряк конкурент беше настоящият премиер на Афганистан Абдула Абдула, който спечели на първия тур, но не получи абсолютно мнозинство и загуби във втория кръг. Двамата отново участват в надпреварата и се считат за фаворити. \r\nЗа да спечелите изборите един кандидат, трябва да съберете повече от 50% от гласовете. Предварителните резултати ще бъдат обявени на 19 октомври, а окончателните - на 7 ноември, след разглеждането на жалбите на кандидатите. Ако никой от кандидатите не получи повече от половината от гласовете, ще се проведе втори тур, който е предварително насрочен за 23 ноември. \r\n*** \r\n \r\n Броят на пострадалите при експлозията и пожара на борда на петролен танкер в южнокорейското пристанище Улсан се увеличи до 18, съобщи южнокорейската агенция Yonhap, цитирана от  TACC . \r\nСпоред агенцията са ранени 12 моряци - девет южнокорейски граждани и трима чужденци, както и шестима спасители. Те са получили изгаряния или отравяне с дим. Състоянието на един гражданин на Република Корея се оценява като тежко. \r\nДейностите по гасене на пожара продължават. \r\nПо-рано руският заместник-консул в Пусан Евгений Евдокимов заяви пред ТАСС, че на борда на танкера е имало 10 руснаци, включително капитанът на кораба, но никой от тях не е сериозно ранен. \r\nВ събота сутринта местно време в южнокорейското пристанище Улсан е станала експлозия на танкер, превозващ петролни продукти от Каймановите острови, последван от пожар. Според агенцията Renhap, огънят се е разпространил и на друг кораб, на борда на който е имало 21 души, но всички са спасени. \r\nБреговата охрана е започнала разследване. Взети са мерки за преместване на съседните плавателни съдове, за да се предотврати по-нататъшното разпространение на огъня. \r\n*** \r\n \r\n Турция и САЩ проведоха поредния си съвместен полет над планираната зона за сигурност северната част на Сирия, предава  Anadolu Agency . \r\nСилите за сигурност на двете страни летяха на изток от река Ефрат в Северната част на страната.  \r\nДва американски и два турски хеликоптера са взели участие в полетите, като са излетели от летището в Санлъурфа, където се намира общият оперативен център на Вашингтон и Анкара.  \r\nВертолетите се завърнаха в базата след четиричасов патрул.  \r\nТова е седмият пореден такъв полет между силите за сигурност на САЩ и Турция.  \r\nСпоред министерството на отбраната в Анкара, тези патрули са част от споразумението между Турция и Белия дом, свързано с региона, според което по границата ще се създаде и зона за сигурност и общ оперативен център. \r\n*** \r\n \r\n  Девет експлозии са се случили в събота вечер в източен Афганистан, в деня на изборите, предава  TACC , като се позовава на афганистанската телевизия 1TV. \r\nИнцидентите са станали в провинция Нангархар. В резултат на експлозиите е загинал един човек, още седем са ранени.  \r\nВ Афганистан се провеждат четвъртите след падането на талибанския режим президентски избори от 2001 г. насам. Те протичат в условията на постоянни заплахи за сигурността от групировката. Представители на талибаните, които не признават легитимността на афганистанското правителство, в навечерието на изборите обявиха намерението си да саботират вота и призоваха гражданите да не гласуват. \r\n*** \r\n \r\n Бившата главна преговаряща за Косово в диалога със Сърбия Едита Тахири заяви, че е против идеята за балкански шенген, пише македонското издание  “Независен“ . \r\nВ разговор излъчен по албанска телевизия, тя заяви, че това би било нео-югославска тенденция, която би навредила на Балканите и на Европа. \r\nТя смята, че Балканите не се интересуват и не трябва да се интересуват от обединение или отваряне на границите помежду си, а към ЕС. \r\n„Разбрах това отдавна, защото не е нещо ново. Това е нео-югославска тенденция и не бива да бързаме с нея. Нито Албания трябва да бърза, доколкото чух тя вече е предприела стъпки. С този въпрос Европейския съюз релаксира съвестта си, за това, че остави Западните Балкани зад себе си и не може да ги придвижи към присъединяване“, заяви тя. \r\n„Това ще бъде стратегическа грешка, която ще има последици както за Балканите, така и за Европа“, каза още Тахири. \r\nПо-рано сръбският президент Александър Вучич обсъди с премиерите на Северна Македония и Албания Зоран Заев и Еди Рама отстраняването на редица пречки за бизнеса, както и свободното движение на хора, стоки и услуги на Балканите .", "date": "2019.09.28", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/28/2703284/sport-sharl-lyokler-specheli-poreden-polpozishan.html", "text": "Формула 1: Пилотът на Ферари Шарл Льоклер спечели четвърти пореден полпозишън за Голямата награда на Русия в Сочи. Втори завърши пилотът на Мерцедес Люис Хамилтън, а трети Себастиан Фетел с Ферари. Четвъртото място е за Макс Ферстапен с Ред Бул.  След тази поредна първа позиция Льоклер стана първият пилот на Ферари, който записва такова постижение от 2001 година насам , когато Михаел Шумахер има седем поредни полпозишъна.", "date": "2019.09.28", "title": "Спорт: Шарл Льоклер спечели пореден полпозишън"}
{"url": "http://www.focus-news.net/news/2019/09/28/2703286/istorikat-prof-d-r-georgi-atanasov-pesen-na-granitsata-mezhdu-legenda-i-realnost-razkazva-za-tsar-simeon-i-vtorata-mu-sapruga.html", "text": "Песен, на границата между легенда и реалност, разказва за цар Симеон и втората му съпруга. Това каза за предаването „Легенди за България“ на  Радио „Фокус“  историкът проф. д-р Георги Атанасов. Той обясни, че около 1890 г. бащата на българската археология Карел Шкорпил, във варненското село Хадърча, сега наречено Николаевка, чува песен, разказваща легенда затова как цар Симеон Велики поискал за жена българска девойка от Тръстенишки. Разказва се, че дръстърския болярин му поставил условие, според което царят можел да вземе желаната невяста, ако конете му не стъпват по земя. След събрание на болярския съвет, царските велможи решават да направят каменен път и по този начин да изпълнят поставеното условие. Започва строежът на пътя от Преслав до Дръстър, който продължава цели девет години. Най-сетне, когато пътят е готов, женихите отиват по него да вземат невястата, но дръстърския болярин обявява условието за неизпълнено. Последва ново събрание, на което възрастен мъдрец предлага конете да се подковат. Така и правят. По този начин условието  е изпълнено и дръстърският велможа дава дъщеря си за жена на цар Симеон. Според проф. д-р Атанасов тази песен може да се позовава на истински факти, защото втората жена на великият български владетел, с която той сключва брак около 907 г., е и майка на престолонаследника Петър. Историкът разказа, че песента, в която се разказва тази легенда, е с източно български диалект. Село Хадърча, от където е тя, е от 16 век. Той разказа, че през 1830 г. в него се преселва население от източна Стара планина и по-конкретно Еркеч или Козичино. Това е старо българско население, което е отговаряло за охраната на старопланинските проходи от времето на Кан Аспарух. Според някои те са наследници на северите, които канът бил населил по тези места. Според Атанасов охранителните действия на тези българи са продължили и през Османската епоха. В Еркеч са намерени крайпътни укрепления, строени през 17 - 18 век. По думите му още преди години Константин Йозеф Иречек се е досетил, че Тръстенишки или градът, в който цар Симеон търси съпруга, може да бъде единствено и само Дръстър.  \r\nБиляна БОЗИНАРЕВА", "date": "2019.09.28", "title": "Историкът проф. д-р Георги Атанасов: Песен, на границата между легенда и реалност, разказва за цар Симеон и втората му съпруга"}
{"url": "http://www.focus-news.net/news/2019/09/28/2703283/anadolu-agency-siriyskiyat-konstitutsionen-komitet-shte-se-sabere-na-30-oktomvri.html", "text": "Сирийският конституционен комитет ще се събере в Женева, Швейцария на 30 октомври, каза източник пред  Anadolu Agency  при условие за анонимност. \r\nГенералният секретар на ООН Антонио Гутериш обяви в понеделник създаването на органа за изработване на нова конституция за Сирия след повече от осем години война, които опустошиха страната и нейния народ, пише агенцията. \r\n\"С удоволствие съобщавам споразумението на правителството на Сирийската арабска република и на сирийската комисия за преговори за надежден, балансиран и приобщаващ конституционен комитет, който ще бъде подпомогнат от ООН в Женева\", заяви Гутериш по време на 74-ата Генерална асамблея на ООН в Ню Йорк. \r\nСирия е обхваната от конфликти от 2011 г., когато демонстрациите за демократични реформи бяха посрещнати със сила от властта и преминаха в гражданска война. \r\nПовече от половин милион души са загинали в последвалия конфликт, а милиони потърсиха убежище в чужбина, след като големи части от Сирия са превърнати в развалини, припомня Anadolu Agency. \r\n \r\n  Юлиян Марков", "date": "2019.09.28", "title": "Anadolu Agency: Сирийският конституционен комитет ще се събере на 30 октомври"}
{"url": "http://www.focus-news.net/news/2019/09/28/2703285/mestni-izbori-2019pod-mototo-promyanata-za-plovdiv-pp-abv-dade-start-na-predizbornata-si-kampaniya-v-grada.html", "text": "ПП АБВ официално постави началото на предизборната си кампания в Пловдив. Събитието съвпадна и със символичното откриване на новия офис на партията, намиращ се на улица „Янко Сакъзов” 1. Това съобщиха от  ПП АБВ . \r\n„Промяната за Пловдив” - с това мото политическата сила влиза в битката за втория по големина град в страната. На събитието присъстваха лидерът на ПП АБВ Румен Петков, заместник-председателят на партията и областен координатор Владимир Маринов, кандидатът за кмет и  водач на листата за общински съветници за Пловдив и зам.-председател на партията  Любомира Ганчева и кандидатите за общински съветници.  \r\n„Влизаме в кампанията с готовност и заряд за бъдещето на Пловдив. На тези избори искаме да покажем идеите, лицето на АБВ и да докажем, че има смисъл млади хора с опит, възможности и знания да се занимават с политика, а не да гледаме едни и същи хора, които години наред участват в управлението на града , но не показват никакви резултати”, каза кандидатът за кмет на Пловдив Любомира Ганчева. По думите й времето за Пловдив е спряло, а липсата на развитие дърпа града назад. „След 15 години статукво получаваме разсипан градски транспорт, град с най-мръсния въздух и на шесто място по доходи на населението. Омръзна ни!”, категорично заяви тя.  \r\nОт днес АБВ има свой дом в Пловдив, където екипът, кандидатът за кмет Любомира Ганчева и кандидатите за  общински съветници ще работят, за да  реализират идеите на партията за бъдещето на града.  \r\n„С издигането на Любомира Ганчева за  кмет на Пловдив  от ПП АБВ даваме категорична заявка за  своето отговорно решение за бъдещето на общината.  Нашата кандидатура е естествено продължение на работата, която сме свършили през всички години за развитието на региона и града”, каза Маринов. „Ще направя всичко възможно да имаме онази трибуна, която е необходима на АБВ.  Писна ми да имаме прекрасни тези, да назоваваме нещата с истинските им имена, да сме атрактивни за медиите и за обществото, но да ни захлупват. Нужна ни е много работа, за да стигнем до там, където ще бъдем чути, а именно трибуната на общинския съвет в Пловдив”. \r\n„Обезличен и занулен” е Пловдив, според лидера на ПП АБВ Румен Петков. По неговите думи в последните години за най-стария жив град  у нас се говори единствено в минало време и почти нищо за съдбата му утре. „Виждаме една камара съветници, кандидати за кметове, които не успяха да дадат нищо на Пловдив през изминалите години. Днес, като кажеш: „Кмета на Пловдив”,  за какво  се сещаш? За хотелите на майка му?  Като кажем:  „Пловдивската община”, за какво се сещаме? За една камара провалени инфраструктурни проекти. Тези неща трябва да ги кажем.  Няма друга политическа партия, за съжаление,  която да е говорила за огромния провал на тези два мандата управление. Разрязаха се кабели, разпродаде се подземната комуникация и никой не си отвори устата в общинския съвет. Сега всички тези пак са кандидати за общински съветници. Тези хора нямат право да си вдигат човките”, заяви той.", "date": "2019.09.28", "title": "Местни избори 2019:Под мотото „Промяната за Пловдив” ПП АБВ даде старт на предизборната си кампания в града"}
{"url": "http://www.focus-news.net/news/2019/09/28/2703288/ria-novosti-siriya-poiska-izteglyaneto-na-vsichki-chuzhdestranni-voyski-ot-stranata.html", "text": "Сирия поиска изтеглянето на всички чуждестранни войски от своята територия и си запазва правото на мерки за противодействие, заяви сирийският външен министър Валид Муалем, цитиран от  РИА Новости \r\n\"САЩ и Турция поддържат незаконно военно присъствие в Северна Сирия. Те достигнаха до такова нахалство като преговори и създаване на така наречената зона за сигурност в Северна Сирия ... това е нарушение на международното право и Хартата на ООН\", заяви Муалем, изказвайки се пред Генералната асамблея на ООН. \r\nКонституционният комитет на Сирия, създаден от властите и опозицията, не може да наложи изкуствени дати, заяви той . \r\nСпоред него това е съгласувано от сирийското правителство със специалния пратеник на ООН Геир Педерсен. \r\n\"Не може да се поставят никакви предварителни условия за Комитета и не могат да се предвидят неговите препоръки ... Не могат да се налагат никакви срокове или крайни срокове на Комитета\", заяви Муалем, изказвайки се в Общото събрание на ООН. \r\nОсвен това целият процес на преговори трябва да принадлежи на сирийците и да се осъществява от самите сирийци без намесата на други страни, добави той. Специалният пратеник Педерсен трябва да подпомогне процеса, добави той. \r\n\"Потвърждаваме своята готовност да разговаряме и да работим с приятелски страни и със специалния пратеник на ООН по работата на този Комитет\", добави Муалем. \r\n \r\n  Юлиян Марков", "date": "2019.09.28", "title": "РИА Новости: Сирия поиска изтеглянето на всички чуждестранни войски от страната"}
{"url": "http://www.focus-news.net/news/2019/09/28/2703289/yabalka-s-diametar-1092-mm-specheli-priza-ot-praznika-na-plodorodieto-v-kyustendil.html", "text": "Ябълка с диаметър 109.2 мм спечели приза от Празника на плодородието в Кюстендил, предаде репортер на  Радио „Фокус“ – Кюстендил . Най-голямата ябълка е отгледана в градините на село Багренци и беше представена от читалище  „Отец Паисий“. Ябълката тежи 524 грама. На второ и трето място са читалище  „Светлина“ - село Раждавица – 516 гр, и кметството на село Цървеняно – 484 гр. Бяха връчени и награди за най-атрактивно аранжирани щандове. Празничната програма включваше изпълнения надетско-юношески певчески и танцови състави от Кюстендил и София. Кулминацията на празника е от 20.00 часа на площад „Велбъжд“ , когато всички гости и жители на град Кюстендил ще имат възможността да се насладят на концерт на група „Тангра“. \r\nВенцеслав ИЛЧЕВ", "date": "2019.09.28", "title": "Ябълка с диаметър 109.2 мм спечели приза от Празника на плодородието в Кюстендил"}
{"url": "http://www.focus-news.net/news/2019/09/28/2703290/mestni-izbori-2019-ognyan-tsenkov-kandidat-za-kmet-na-obshtina-vidin-ot-gerb-shte-tarsim-otkrit-dialog-s-horata-za-da-stignem-do-obshti-resheniya.html", "text": "Ще търсим открит диалог с хората, за да стигнем до общи решения. Това каза Огнян Ценков, кандидат за кмет на Община Видин от ГЕРБ, след откриването на кампанията на партията във Видин за местните избори на 27 октомври, предаде репортер на  Радио „Фокус“ – Видин . По традиция ГЕРБ откри предизборната си кампания във Видин с водосвет за здраве и успех, който бе отслужен в катедралния храм „Св. Димитър“ от Видинския митрополит Даниил. На водосвета присъстваха народният представител от ГЕРБ Владимир Тошев, областният управител Албена Георгиева, кандидатите за общински съветници и кандидати за кметове на села в общината.  \r\n„Искам да благодаря на нашия духовен водач - Видинския владика Даниил, за хубавите думи и благопожелания, които отправи към нас в духа на нашата православна вяла. Благодаря и на всички, които са днес тук за да ни подкрепят в началото на предизборната кампания. Нашата листа за общински съветници включва личности, които са професионалисти, хора с опит и младежи, които са носители на новата енергия“, отбеляза Огнян Ценков. Той посочи, че именно в  листата за общински съветници на ГЕРБ  професионализмът и опитът си подават ръка с младостта. „Младите хора са генераторите на новите идеи и на енергията, която ще ни трябва в следващия мандат. Мотото на кампанията на ГЕРБ е работа, като аз бих добавил още – вяра в съвместните ни усилия и надежда за по-доброто бъдеще на Видин, обич към нашия най-хубав кът от прекрасната ни Родина“, посочи кандидатът на ГЕРБ за кмет на Видин Огнян Ценков. Той  заяви, че се гордее като водач на силен и сплотен отбор.  \r\n„В този отбор сме включили професионалисти от всички сфери – учители, лекари, икономисти, инженери, специалисти от социалната сфера, спортни деятели, изявени общественици, администратори с опит. Всички сме обединени от обичта си към Видин. Ще провеждаме кампания, която няма да бъде в лъскава обвивка, кампанията ще бъде с отчитане на това, което сме направили досега, ще разговаряме с хората. Нека хората от видинската община ни подкрепят, защото това е истинският отбор – отборът на ГЕРБ с номер 46 в бюлетината“, каза Огнян Ценков. \r\nАнна ЛОЗАНОВА", "date": "2019.09.28", "title": "Местни избори 2019: Огнян Ценков, кандидат за кмет на Община Видин от ГЕРБ: Ще търсим открит диалог с хората, за да стигнем до общи решения"}
{"url": "http://www.focus-news.net/news/2019/09/28/2703287/predstoyashti-sabitiya-v-stranata-za-29-septemvri-agentsiya-fokus.html", "text": "*** \r\n \r\nОт 10.00 часа в центъра на с. Долнослав ще стартира пешеходен преход до пещера Лястовичи вир. Проявата е по повод Световния ден на туризма.  \r\n \r\n*** \r\n \r\nОт 10.00 часа в парк „Марно поле“ ще се проведе инициативата инициатива „Стара хартия за нова книга“. \r\n \r\n*** \r\n \r\nОт 9.00 в Градски парк „Свети Георги“ ще се проведе благотворителната инициатива „Чрез спорт към знание“. \r\n \r\n*** \r\n \r\nОт 11:30 часа в залата на Безистена, Ямболският Камерен оркестър „Дианополис“ открива новия си, 52-ри по ред, творчески сезон. \r\n \r\n*** \r\n \r\nОт 10.00 часа в пленарна зала на Общината, ще се проведе фестивалът „Светът е за всички”. \r\n \r\n Местни избори 2019: \r\n \r\n*** \r\n \r\nОт 11:00 часа в централата на АБВ водачът на листата на партията Ивайло Калфин ще открие предизборната кампания.", "date": "2019.09.28", "title": "Предстоящи събития в страната за 29 септември (Агенция „Фокус“)"}
{"url": "http://www.focus-news.net/news/2019/09/28/2703281/tass-ukrainski-opozitsionen-lider-zayavi-che-volkar-e-provalil-pregovorite-za-donbas.html", "text": "Оставката на специалния представител на САЩ за Украйна Кърт Волкър е оценка на неговите „унищожителни действия“ във връзка с преговорите за уреждане на конфликта в Донбас. Това мнение изрази в събота депутатът от Върховната Рада и ръководител на политическия съвет на партията \"Опозиционна платформа - За живот\" Виктор Медведчук, цитиран от  TACC \r\n„Оставката на Кърт Волкър е резултат от архинепрофесионализма и откровеното вредителство на специалния представител на Държавния департамент на САЩ за Украйна, който преговаряше с помощника на президента на Руската федерация Владимир Путин - Владислав Сурков. Независимо от това, което стана повод за тази оставка, това събитие свидетелства: Волкър  окончателно и безвъзвратно провали мирните преговори за уреждане на конфликта в Донбас,\" цитират се думите на Медведчук в изявление на пресслужбата на партията. \r\nПолитикът обясни, че Волкер по време на преговорите за конфликта в Донбас не e спазвал неутралитет, а е застанал на страната на украинските власти, в частност на бившия президент Петро Порошенко. \"Кърт Волкър, който действаше като посредник, беше длъжен да запази неутрална позиция, за да може да изгради отношения с всички участници в процеса на преговори и да намери компромисни решения за Донбас. Той обаче не само зае позицията на едната страна – на Порошенко, който изповядваше идеологията на антируската истерия и пещерна русофобия, но той също си позволи изключително радикални изявления и оценки, адресирани до представители на Руската федерация, Донецк и Луганск, които внесоха негатив и навредиха на процеса в Минск \", припомни Медведчук, Подчертавайки, че публичните изявления на американеца всъщност „не само са пречили на преговорите и отношенията между Съединените щати и Русия, но и са били в противоречие с интересите на Украйна“. \r\n \r\n  Юлиян Марков", "date": "2019.09.28", "title": "ТАСС: Украински опозиционен лидер заяви, че Волкър е провалил преговорите за Донбас"}
{"url": "http://www.focus-news.net/news/2019/09/28/2703291/predstoyashti-mezhdunarodni-sabitiya-za-29-septemvri-agentsiya-fokus.html", "text": "*** \r\n  Парламентарни избори \r\n \r\n*** \r\n  „Анти-тоталитарен“ протест във връзка със 70-годишнината на Китайската народна република \r\n \r\n*** \r\n  Протест в подкрепа на хонконгското демократично движение \r\n \r\n*** \r\n  Годишна конференция на Консервативната партия \r\n \r\n*** \r\n  Поклонение пред  тленните останки на Жак Ширак \r\n \r\n*** \r\n  Протест в подкрепа на политическите затворници в Русия", "date": "2019.09.28", "title": "Предстоящи международни събития за 29 септември (Агенция \"Фокус\")"}
{"url": "http://www.focus-news.net/news/2019/09/28/2703292/v-obshtina-belovo-be-otkrita-sistema-za-bezplaten-dostap-do-internet.html", "text": "В община Белово бе официално открита изградената система за безплатен достъп до интернет по Инициативата Wi-Fi4EU, съобщиха от  Общината . Община Белово е една от първите общини в областта, не само спечелили проекта, но и финализирали неговата реализация. Чрез инициативата Wi-Fi4EU общината ще приобщи все повече от жителите си към интернет свързаността, за да могат те пълноценно да се възползват от възможностите на цифровизацията. Мрежата разполага с общо 10 точки за обществен достъп – в центъра на град Белово, спортната зала „Сгурията“ и площадите на всичките населени места в общината.  \r\nФинансирането на проекта е на стойност 15 000 евро по европейската инициатива Free Wi-Fi for Europeans.", "date": "2019.09.28", "title": "В община Белово бе открита система за безплатен достъп до интернет"}
{"url": "http://www.focus-news.net/news/2019/09/28/2703274/", "text": "Бившият президент на Украйна Петро Порошенко описа новината, че Кърт Волкър, специалният представител на Държавния департамент на САЩ за Украйна, е подал оставка като обезпокоителна. Порошенко изрази благодарност към него за работата му в полза на Украйна. Той написа това на страницата си в социалната мрежа „Фейсбук“, цитиран от украинското издание  “Страна“ . \r\n\"Оставката на Кърт Волкър, специален представител на САЩ за Украйна, е тревожна новина от Вашингтон. Неговият принос за укрепване на стратегическото ни партньорство със САЩ е трудно да се подцени. Както е трудно да се подцени неговата твърдост и стратегическа визия за противодействие на руската агресия\", написа Порошенко. \r\nСпоред него с Волкър \"всички в Украйна се почувстваха по-уверени - и за мирно уреждане, и за напредък по пътя на реформите, и за ролята на САЩ\". \r\n\"Ти установи висок стандарт на доверие и ефективно взаимодействие с украинските власти, което няма да е лесно да се постигне от твоя приемник. Искрено съм ти благодарен, Кърт, за годините на ползотворно сътрудничество и вяра в Украйна!\" – написа Порошенко лично към Волкър. \r\n \r\n  Юлиян Марков", "date": "2019.09.28", "title": "„Страна“ (Украйна): Бившият Президент Порошенко е разтревожен от оставката на Кърт Волкър"}
{"url": "http://www.focus-news.net/news/2019/09/28/2703293/afp-maykal-pompeo-shte-protivodeystva-na-ruskoto-vliyanie-na-balkanite.html", "text": "Държавният секретар на САЩ Майк Помпео ще се опита да противодейства на руското влияние по време на посещението си през следващата седмица в Черна гора и Северна Македония, най-новия и бъдещия член на НАТО, съобщиха в петък официални представители на САЩ, цитирани от  AFP . \r\nПомпео също ще посети Гърция, като ще започне пътуването си на 1 октомври от Италия, където ще има аудиенция при папа Франциск. \r\nПомпео, евангелистки протестант, ще се обърне към ватиканския форум за развиване на партньорства с други религиозни организации. Първият американски държавен секретар от италиански произход  ще посети и дома си на предците в Абруцо. \r\nПо време на посещенията на 4 октомври и в Черна гора, и в Северна Македония, \"ще говорим за усилията на Русия да сее раздори в региона\", заяви високопоставен американски служител в Ню Йорк в кулоарите на Генералната асамблея на ООН. \r\n\"От тези суверенни и независими държави и техните народи зависи да вземат решенията си в посоката, в която искат да вървят. И моето решение да настояват за членство в НАТО, според мен, беше важно за тях\", заяви официалният представител. \r\nДлъжностното лице посочи предполагаемия заговор за преврат през 2016 г. в Черна гора, който е имал за цел да осуети плановете на бившата югославска република за присъединяване към НАТО. \r\n \r\n  Юлиян Марков", "date": "2019.09.28", "title": "AFP: Майкъл Помпео ще противодейства на  руското влияние на Балканите"}
{"url": "http://www.focus-news.net/news/2019/09/28/2703294/sport-barselona-pobedi-hetafe-kato-gost-s-20.html", "text": "Футбол: Отборът на Барселона победи Хетафе като гост с 2:0 в мач от седмия кръг на испанската Ла Лига. Головете отбелязаха Суарес и Жуниор , а в края на мача бе изгонен Ленгле от каталунския тим за втори жълт картон.  Барселона е на второ място във временното класиране с 13 точки – с една по-малко и с мач повече от първия Реал Мадрид, който в 22:00 часа гостува на съгражданите си от Атлетико Мадрид. Хетафе са 11-ти със седем точки. Изигра се още един мач от Ла Лига:  \r\nАтлетик Билбао – Валенсия  0:1 \r\nОт 19:30 играят Гранада и Леганес. \r\n \r\n  Юлиян Марков", "date": "2019.09.28", "title": "Спорт: Барселона победи Хетафе като гост с 2:0"}
{"url": "http://www.focus-news.net/news/2019/09/28/2703295/ministar-rosen-zhelyazkov-pred-sgerb-v-sandanski-pravitelstvoto-ima-seriozen-prinos-za-razshiryavaneto-na-evropeyskata-transportna-mrezha.html", "text": "Транспортната свързаност в България, както и постигането на oптимaлнa интeгpaция нa тpaнcпopтнитe мpeжи в Cъюзa са подчинени на общата цел хората и товарите да се движат по-бързо и по-безопасно. Това заяви министърът на транспорта, информационните технологии и съобщенията Росен Желязков на Десетия конгрес на Европейския съюз на гражданите-сеньори към ЕНП, който се провежда в Сандански, съобщиха от пресцентъра на  ПП ГЕРБ .  \r\nПред делегатите на конгреса той представи сериозния принос на българското правителство за развитието на транспортната инфраструктура и разширяването на Европейската транспортна мрежа. Министър Росен Желязков акцентира на това, че България като държава-членка на ЕС следва ясна политика в съответствие с приоритетите на Съюза за дигитализация и декарбонизация. В контекста на железопътната свързаност в региона на Балканите, министърът обясни, че предстои да бъдат финализирани последните проекти, с които ще бъде постигната пълна свързаност между сръбската граница и Бургас. Той подчерта ключовата роля, която има в тази връзка Механизмът за свързване на Европа, по който е предвиден бюджет от 3 милиарда евро за седемгодишния период 2021-2027 г.   \r\nПредставени бяха проекти за изграждане на фериботни връзки от пристанищата във Варна и Бургас и бе посочено, че българското правителство работи активно по реализиране на инициативи за насърчаване на връзките между Европа и Азия. Министър Желязков отбеляза, че ще бъде продължено активното осъществяване на проекти чрез публично частно партньорство, тъй като това е един доказал се във времето успешен модел за сътрудничество между бизнеса и държавата.", "date": "2019.09.28", "title": "Министър Росен Желязков пред СГЕРБ в Сандански: Правителството има сериозен принос за разширяването на Европейската транспортна мрежа"}
{"url": "http://www.focus-news.net/news/2019/09/28/2703298/s-22-000-leva-nyakolko-biblioteki-ot-gabrovska-oblast-obnovyavat-fondovete-si.html", "text": "С 22 000 лева няколко библиотеки от Габровска област обновяват фондовете си. Средствата са осигурени по програма „Българските библиотеки – съвременни центрове за четене и информираност” за 2019 година към Министерство на културата. Това съобщиха за  Радио „Фокус“ – Велико Търново  от Регионална библиотека „Априлов – Палаузов“ в Габрово, която е подготвила проекта, получил финансиране. \r\nСъс сумата ще бъдат купени 1450 нови издания от различни български издателства, както и търсена художествена и научна литература. \r\nОдобрени са и проектите на следните обществени библиотеки от област  Габрово - Народно читалище (НЧ) „Зора – 1872”, кв. „Нова махала“, НЧ „Просвета – 1931”, село Новаковци, НЧ „Васил Левски – 1922”, село Яворец (община Габрово), Градска библиотека – Севлиево, НЧ „Пеньо Пенев – 1895”, село Добромирка, НЧ „Сполука – 1920”, село Душево, НЧ „Напредък – 1887”, село Крамолин, НЧ „Светлина – 1928”, село Кръвеник, НЧ „Зора – 1908”, село Ловнидол, НЧ „Св. Климент Охридски – 1899”, село Сенник (общ. Севлиево).", "date": "2019.09.28", "title": "С 22 000 лева няколко библиотеки от Габровска област обновяват фондовете си"}
{"url": "http://www.focus-news.net/news/2019/09/28/2703296/tass-bivshiyat-prezident-na-moldova-pyotr-luchinski-othvarlya-obvineniyata-za-iznasyaneto-ot-stranata-na-edin-miliard-evro.html", "text": "Бившият молдовски президент Пьотр Лучински, който бе разпитан в навечерието на мащабното дело за изнасянето на един милиард евро от банките на страната, отрича каквото и да е участие в това престъпление, предава  TACC \r\n\"Съдейки по подгряването на цялата тази ситуация, някой се нуждае не от резултат, а от раздвижване, от по-големи имена. Отричам каквото и да е участие в тази ситуация.\" Така молдовската агенция Ipn.md цитира изявлението му в събота. Лучински подчерта, че не е вземал заеми от банки, участващи в кражбата, нито има сметки в тях. \r\n\"Всичко, което се случва, ме убеждава - това е кампания срещу семейството ми. Започна с преследването в Румъния на моя син Сергей, след това те се захванаха с Кирил, сега с мен. Те искат да ме очернят, но истината ще възтържествува\", каза Лучински. \r\nНай-големият син на бившия президент Сергей Лучински беше задържан в Румъния през 2015 г. по обвинение в изнудване за 1 милион евро на румънски бизнесмен. След това обаче той беше поставен под домашен арест и след това освободен. Най-малкият син Кирил Лучински беше осъден миналата година в Молдова на 5,5 години затвор с конфискация на имущество по обвинение в пране на пари. Той обаче не се призна за виновен и оспори присъдата, която според него е била постановена по „политически причини“. \r\n \r\n  Юлиян Марков", "date": "2019.09.28", "title": "ТАСС: Бившият президент на Молдова Пьотр Лучински отхвърля обвиненията за изнасянето от страната на един милиард евро"}
{"url": "http://www.focus-news.net/news/2019/09/28/2703297/26-proverki-v-sektor-stroitelstvo-sa-bili-izvarsheni-ot-direktsiya-inspektsiya-po-truda-blagoevgrad-prez-avgust.html", "text": "26 проверки в сектор „Строителство“ са били извършени от Дирекция „Инспекция по труда“ – Благоевград през месец август. Това каза пред  Радио „Фокус“ – Пирин  директорът на Дирекция „Инспекция по труда“ – Благоевград Славянка Симитчийска. По думите ѝ те са били свързани с установяване на това дали са осигурени необходимите условия за опазване здравето и гарантиране безопасността на работниците. „Констатираните нарушения на трудовото законодателство са 140, като близо 70 % от тях са здравословните и безопасни условия на труд. Тук най-често става въпрос за необезопасени обекти, липса на лични предпазни средства, не използване на лични предпазни средства от работещите, както и не провеждане на инструктажи и обучения на работниците“, съобщи Симитчийска.  \r\nТя отбеляза, че за отстраняването им са предприети принудителни административни мерки – 129 задължителни предписания и е съставен 1 акт за спиране на работа. „Съставени са 15 акта за нарушения, от които 7 за работа без трудови договори, 2 за нарушения на здравословните и  безопасни условия на труд и 6 броя за предоставяне на работна сила от чужденци, граждани на трети държави без съответното разрешение или регистрация в Агенцията по заетостта“, уточни Симитчийска. Тя посочи, че става дума за албанци, работели на строителен обект. \r\nЛивия НИНОВА", "date": "2019.09.28", "title": "26 проверки в сектор „Строителство“ са били извършени от Дирекция „Инспекция по труда“ – Благоевград през август"}
{"url": "http://www.focus-news.net/news/2019/09/28/2703300/vazstanoveno-e-dvizhenieto-po-pat-iii-403-pavlikeni-suhindol-pri-km-37.html", "text": "Възстановено е движението по път  III-403  Павликени - Сухиндол при км 37. Това съобщиха от пресцентъра на  Агенция \"Пътна инфраструктура\" .", "date": "2019.09.28", "title": "Възстановено е движението по път  III-403  Павликени - Сухиндол при км 37"}
{"url": "http://www.focus-news.net/news/2019/09/28/2703301/sport-neymar-belezhi-za-pszh-za-pobeda-kato-gost-na-bordo-s-10.html", "text": "Футбол: Отборът на Пари Сен Жермен победи Бордо като гост с 1:0 в мач от осмия кръг на френската Лига 1 с гол на звездата на тима Неймар в 70-ата минута, който цяло лято се опитваше да напусне тима в посока Испания. ПСЖ води във временното класиране с 18 точки, а Бордо са пети с 12 точки. \r\nПо-рано Нант победи като гост Олимпик Лион също с 1:0.", "date": "2019.09.28", "title": "Спорт: Неймар бележи за ПСЖ за победа като гост на Бордо с 1:0"}
{"url": "http://www.focus-news.net/news/2019/09/28/2703302/operetata-balgari-ot-staro-vreme-shte-bade-predstavena-v-zala-arena-asarel-v-panagyurishte.html", "text": "Оперетата „Българи от старо време“ ще бъде представена в зала „Арена Асарел“ в Панагюрище, съобщиха от отдел „Комуникации“ на  „Асарел Медет“ АД . Националният музикален театър ще представи класическото произведение на 16 октомври 2019 г. в Панагюрище. Целият екип на Националния Музикален театър гостува в града с класическата оперета на Асен Карастоянов „Българи от старо време“. Спектакълът ще се състои от 19.00 ч. в зала „Арена Асарел“, изцяло с подкрепата на фондация „Проф. д-р Лъчезар Цоцорков“, и е по повод 74 години от рождението на проф. Цоцорков.  \r\n„Българи от старо време“ е абсолютна национално-жанрова класика, рекордьор по брой постановки на всички музикални сцени в страната. Оперетата „Българи от старо време“ е създадена от Асен Карастоянов през 1959 г. специално за трупата на театъра по едноименната повест на Любен Каравелов. Творбата е явление в българската класическа музика и е специално включена в репертоара по повод 100-годишнината на Музикалния театър. Всички билети за постановката на 16 октомври 2019 г. са предварително закупени от фондация „Проф. Д-р Лъчезар Цоцорков“ и се даряват на панагюрската общественост, така че да се осигури свободен достъп до залата за жителите и гостите на града.", "date": "2019.09.28", "title": "Оперетата „Българи от старо време“ ще бъде представена в зала „Арена Асарел“ в Панагюрище"}
{"url": "http://www.focus-news.net/news/2019/09/28/2703320/ria-novosti-zhozep-borel-prizna-che-sanktsiite-se-izpolzvat-kato-geopolitichesko-orazhie.html", "text": "Вероятният наследник на Федерика Могерини като ръководител на дипломацията на ЕС, испанецът Жозеп Борел, признава, че санкциите се използват като „оръжие“ в съвременните международни отношения, цитира думите му  РИА Новости . \r\nКандидатурата на испанския външен министър беше договорена от лидерите на ЕС за кандидат за поста на Могерини, чийто мандат изтича в края на октомври. За да заеме новата длъжност Борел трябва да одобрението на ЕП, като изслушването ще се проведе през октомври. \r\n\"Съвременните геополитически конфликти възникват главно не в окопите на бойното поле, а най-вече в киберпространството и други области, като се започне от търговията, икономическата и паричната политика и се завърши с достъп до суровини. В качеството на оръжия се използват кибератаки и хибридни атаки, санкции, мита, обезценяване на валута и принудителен трансфер на технологии “, казва кандидатът в писмени отговори на въпроси от Европейския парламент. \r\nВ същото време политикът не уточни какви точно санкции има предвид и дали европейските ограничителни мерки отговарят на собственото му определение. \r\nНаследникът на Могерини вярва, че „е станало жизненоважно да използваме всички инструменти на ЕС, в частност лостовете, предоставени от редица наши вътрешнополитически процедури, ако искаме да станем участник в световната политика, а не само платец“. \r\nПо-рано заместник-министърът на външните работи на Русия Александър Грушко отбеляза, че Европейският съюз, вплетен в геополитическа игра, е издигнал вододел, „провокирал украинската криза през 2014 г. с опит да постави нашите съседи пред изкуствен избор между Русия и ЕС“. Последиците от нелегитимните едностранни санкции на ЕС нанесоха значителни щети на отношенията на Съюза с Русия, отбеляза той, цитиран от агенцията. \r\n \r\n  Юлиян Марков", "date": "2019.09.28", "title": "РИА Новости: Жозеп Борел призна, че санкциите се използват като геополитическо оръжие"}
{"url": "http://www.focus-news.net/news/2019/09/28/2703321/sport-inter-pobedi-sampdoriya-kato-gost-s-31.html", "text": "Футбол: Отборът на  Интер победи Сампдория като гост с 3:1в мач от шестия кръг на италианската Серия „А“. Головете за гостите отбелязаха Стефано Сенси, Алексис Санчес и Роберто Галярдини,а за домакините точен беше Якуб Янкто. Гостите от Милано останаха с човек по-малко, след като в 46-ата минута съдията изгони Алексис Санчес за втори жълт картон. След победата Интер продължава да оглавява временното класиране с пълен актив от 18 точки,  следван от Ювентус с 16 точки и Аталанта с 13 точки. Сампдория са последни с три точки. \r\nИзиграха се още два мача от Сериа „А“: \r\nЮвентус – СПАЛ  2:0 \r\nСасуоло – Аталанта  1:4", "date": "2019.09.28", "title": "Спорт: Интер победи Сампдория като гост с 3:1"}
{"url": "http://www.focus-news.net/news/2019/09/28/2703303/zhena-e-zaginala-a-chetiri-detsa-i-mazh-sa-otkarani-v-bolnitsa-sled-katastrofa-kray-botevgradskoto-selo-litakovo.html", "text": "Жена е загинала, а четири деца и мъж са откарани в болница, след катастрофа край Ботевград на 3 километра преди село Литаково. Това съобщи за  Агенция „Фокус“  говорителят на  Спешната помощ  Катя Сунгарска. Според подадения сигнал автомобил е самокатастрофирал в дърво. На място е установен контузен в гръдния кош 57-годишен мъж, който е бил водач на автомобила. Той е откаран в УМБАЛ „Света Анна“. Съпругата му е била на около 40-годишна възраст и е загинала на място. Четирите деца, които са се возели в автомобила, са леко пострадали: две момичета и две момчета на години 10, 9, 6 и 3. И четирите са с леки травми, но са хоспитализирани в „Пирогов“ за по-детайлен преглед и проследяване на състоянието им. Сигналът е получен по системата на 112 в 12.38 часа, като към мястото веднага тръгва линейка от София, както и екипи от Ботевград. Първата линейка пристига в 12.50 часа.  \r\n \r\nТеодора ПАВЛОВА", "date": "2019.09.28", "title": "Жена е загинала, а четири деца и мъж са откарани в болница, след катастрофа край ботевградското село Литаково"}
{"url": "http://www.focus-news.net/news/2019/09/28/2703299/glavred-ukrayna-zashto-advokatat-na-tramp-vkarva-ukrayna-v-skandal.html", "text": "Адвокатът на президента на САЩ Доналд Тръмп Рудолф Джулиани заяви, че има директни доказателства, видеокасети и уличаващи документи, потвърждаващи намесата на Украйна в изборите в САЩ, цитира думите му украинското издание  “Главред“ . \r\nНо имат ли САЩ такива доказателства, се пита изданието . В края на краищата, ако наистина ги имаха, тогава те вече щяха да бъдат представени. Съдейки по документите, които американците публикуваха преди това и в които се появява Зеленски, очевидно има някои обещания на украинската страна да предостави материали на най-високо ниво. \r\nИ въпреки че тази намеса може само косвено да навреди на представителите на настоящото правителство, тази история се простира до служителите от кръга на Порошенко. \r\nСега за Тръмп и неговите привърженици няма нужда да укрепват позициите си, тъй като те вече извлекоха от скандала със Зеленски голям плюс. И едва ли ще имат нужда от по-нататъшно развитие и успех в тази посока. В крайна сметка те вече имат успех - вече няма нужда да пречат на демократите, тъй като те вече са загубили инициативата. \r\nВъзможно е сега Джулиани да вземе решение за подобно изявление, за да обезсърчи напълно желанието на демократите да работят върху реванша. В крайна сметка демократите не се извиниха и очевидно ще търсят слабите места на Тръмп в бъдеще. И те, ако „покопаят наоколо“, все още могат да ги намерят. Но това е само предположение. \r\n\"Що се отнася до Украйна, загубата на репутацията за нас вече е налице. Дали ще бъде повече или по-малко след публикуването на документите за интервенцията – за Киев ще бъде все едно. В този случай степента на украинското участие и споменаването на страната в тези скандали няма значение, защото в този смисъл Украйна е много смешна страна. Не ни интересува репутацията на чиновниците или страната като цяло, за нас е важно да крадем, да напълним джобовете си и да изградим някаква схема“, пише дословно изданието. \r\nЗа достойните страни репутацията е сериозно нещо, но за Украйна репутацията - повече или по-малко - не е толкова важна. \r\nА Зеленски в САЩ само потвърди това - в края на краищата нямаше коментари нито за международната общественост, нито за Европа, от която той несправедливо изстена и още по-малко за украинците. Въпреки че нормалното общество би очаквало това от президент с такова ниво на народна подкрепа, коментира изданието. \r\n \r\n  Юлиян Марков", "date": "2019.09.28", "title": "„Главред“ (Украйна): Защо адвокатът на Тръмп вкарва Украйна в скандал"}
{"url": "http://www.focus-news.net/news/2019/09/28/2703319/afp-frenskata-politsiya-razprasna-protest-na-zhaltite-zhiletki-v-tuluza-sas-salzotvoren-gaz.html", "text": "Френската полиция многократно използва сълзотворен газ и водни оръдия, за да разпръсне съботния протест на близо 1000 демонстранти с жълти жилетки в югозападния френски град Тулуза, предава  AFP . \r\nВ изявление на полицията се казва, че нейните служители са извършили пет ареста, след като са били атакувани с ракети, хвърлени от някои от протестиращите. \r\nГрупа, която наблюдава поведението на полицията по време на протести срещу „жълтите жилетки“, заяви, че служители са нападнали петима техни представители по време на демонстрацията, ранявайки един от тях. \r\nПолицейският щаб в Тулуза не коментира обвиненията в събота вечерта. \r\n \r\n  Юлиян Марков", "date": "2019.09.28", "title": "AFP: Френската полиция разпръсна протест на „жълтите жилетки“ в Тулуза със сълзотворен газ"}
