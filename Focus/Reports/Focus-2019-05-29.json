{"url": "http://www.focus-news.net/news/2019/05/29/2664040/sport-chelsi-specheli-liga-evropa.html", "text": "Футбол: Челси спечели Лига Европа, след като победи на финалния мач в Баку с резултат 4:1 пред пълните трибуни на Олимпийския стадион. Всички голове паднаха през второто полувреме. За Челси бяха точни: Азар – два, като единият е от дузпа, Педро и Жиру. За Арсенал точен бе Иуоби. Това е втора купа в турнира Лига Европа за Челси след сезона 2011/12 година. В стартовите състави на двата отбора общо започна само един англичанин - Найлс от Арсенал.", "date": "2019.05.29", "title": "Спорт: Челси спечели Лига Европа"}
{"url": "http://www.focus-news.net/news/2019/05/29/2664034/the-times-of-israel-do-polunosht-benyamin-netanyahu-tryabva-da-formira-pravitelstvo-ili-sledva-razpuskane-na-kneseta-i-novi-izbori.html", "text": "Опозиционните партии се отказаха от правото си на изказвания срещу законопроекта, за  разпускане на  Кнесета и насрочване на нови избори, опитвайки се да изпреварят управляващата партия \"Ликуд\" и да прокарат гласуването, преди партията на Бенямин Нетаняху да е събрала достатъчно гласове за формиране на коалиция, пише израелското англоезично издание  The Times of Isarel .  \r\nKнесетът се готви да гласува за разпускане на парламента и насрочване на нови избори, ако премиерът Бенямин Нетаняху не успее да формира правителството до крайния срок. Партиите, които не участват в коалиционните преговори, заплашиха да блокират сесията на Кнесета, за да предотвратят разпускането и да дадат възможност на друг депутат да формира правителствена коалиция. Депутатите обсъждат предложението в Кнесета още от обяд. \r\nТеоретично предложението за разпускане на Кнесета, изготвено от \"Ликуд\", би могло да бъде изтеглено по всяко време преди окончателното гласуване, ако бъде постигнат компромис в създаването на правителствена коалиция. Премиерът трябва да обяви новата коалиция до полунощ, а предложението му да насрочи избори, втори за няколко месеца,  е насочено към предотвратяване на възможността президентът да нареди на някой друг да сформира правителство. \r\nПартията на рускоезичните евреи на Авигдор Либерман отхвърли \"окончателното предложение\" на Нетаняху за законопроекта за военна служба и възможността да работи със свръъхортодоксалните партии и по закона, като по този начин проправя пътя за нови избори. \r\n\"Нашето предложение е добре известно и все още е валидно\", заяви партията в кратко изявление, след като Нетаняху направи отстъпки и се съгласи да разгледа законопроекта за военната служба във варианта, предложен от Либерман. \r\nЗа 23:30 е насрочено гласуването за разпускане на Кнесета.  Юлиян Марков", "date": "2019.05.29", "title": "Тhe Times of Israel: До полунощ Бенямин Нетаняху трябва да формира правителство или следва разпускане на Кнесета и нови избори"}
{"url": "http://www.focus-news.net/news/2019/05/29/2664035/izvarsheni-sa-proverki-za-chistotata-na-rechnite-korita-i-na-patishtata-v-oblastite-shumen-i-targovishte.html", "text": "Приключиха извънредните проверки на шуменската екоинспекция на територията на областите Шумен и Търговище за недопускане на замърсявания с отпадъци на речните легла и прилежащите територии  на реките. Това съобщиха от  Регионалната инспекция по околната среда и водите- Шумен . От извършените 15 проверки не са констатирани нерегламентирани замърсявания с отпадъци и образуване на локални сметища по речните легла и прилежащите територии на реките. През същия период експертите провериха и за чистотата на уличните платна, местата за обществено ползване и общинската пътна мрежа във връзка със спазването на задълженията на кметовете по Закона за управление на отпадъците. Бяха установени замърсявания в 8 от проверените 12 общински администрации. Общините Омуртаг, Опака, Велики Преслав, Венец, Върбица, Каспичан, Каолиново и Никола Козлево получиха задължителни предписания, за изпълнението на които РИОСВ – Шумен ще извърши последващ контрол и при неизпълнение ще наложи санкции в размер от 2 000 до 20 000 лв.", "date": "2019.05.29", "title": "Извършени са проверки за чистотата на речните корита и на пътищата в областите Шумен и Търговище"}
{"url": "http://www.focus-news.net/news/2019/05/29/2664036/sport-arda-kardzhali-se-izkachi-v-parva-liga.html", "text": "Футбол: Отборът на Арда Кърджали спечели баража за първа лига, след като победи Септември с 1:0 на стадион \"Локомотив\" в Пловдив. Двата тима не си отбелязаха голове в редовното време. Осман успя да отбележи решаващия гол в мача в 111-та минута, за да осигури промоция на тима от Кърджали, а в продълженията бяха показани три червени картона – за Чандъров и Галчев от отбора на Септември и за голмайстора Ахмед Осман от Арда. Септември ще играе във Втора лига през следващия сезон.", "date": "2019.05.29", "title": "Спорт: Арда Кърджали се изкачи в Първа лига"}
{"url": "http://www.focus-news.net/news/2019/05/29/2664039/tass-komisiyata-za-zabrana-na-yadrenite-opiti-ne-e-registrirala-izvanredni-sabitiya-v-rusiya.html", "text": "Подготвителната комисия на Организацията на Договора за пълна забрана на ядрените опити (ПК на ОДПЗЯО) не е регистрирала необичайни събития, а системите за мониторинг на ядрените опити работят както обикновено, съобщи за   ТАСС   ПК на ОДПЗЯО по искане да коментира обвиненията на американския генерал Робърт Ашли, че Русия тества ядрени бойни глави с малка мощност. \r\nПК на ОДПЗЯО беше създаденa в съответствие с резолюцията, приета през 1996 г. на среща на страните, подписали ДПЗЯО в Ню Йорк. Основната задача на тази комисия е да предприеме необходимите мерки за насърчаване на влизането в сила на ДПЗЯО и да създаде механизъм за проверка до момента на започването му. Тъй като ДПЗЯО все още не е влязъл в сила, организацията се нарича Подготвителна комисия за Организацията на Договора за пълна забрана на ядрените опити. \r\n\"Международната система за мониторинг на ОДПЗЯО функционира нормално и не е регистрирала никакви необичайни събития. ОДПЗЯО е уверена в способността на системата за мониторинг да регистрира ядрени изпитвания в съответствие с разпоредбите на Договора за пълна забрана на ядрените опити. Повече от 300 станции са разположени в целия свят и предават данни”, се казва в изявление на пресслужбата на Подготвителната комисия, предоставена на ТАСС. \r\nДоговорът за пълна забрана на ядрените опити беше одобрен от Общото събрание на ООН на 24 септември 1996 г. В деня на представянето  му за подписването беше подписан от Русия, Китай, САЩ, Франция и Обединеното кралство. Сега договорът е подписан от 183 и е ратифициран от 166 държави, но все още не е влязъл в сила, защото е подписан, но не е ратифициран от САЩ и някои други страни. ДПЗЯО забранява изпитателни  експлозии на ядрени заряди, както и ядрени експлозии за мирни цели. Забраната се прилага във всички области (в атмосферата, в космоса, под вода и под земята) и е абсолютна и всеобхватна. \r\nПо-рано в сряда директорът на Агенцията за отбранително разузнаване на САЩ генерал-лейтенант Робърт Ашли заяви, че Русия може да провежда тестове на ядрени бойни глави с ниска мощност. Според неговата версия, стъпките на Русия в тази област могат да бъдат нарушение на Договора за пълна забрана на ядрените опити.   Юлиян Марков", "date": "2019.05.29", "title": "ТАСС: Комисията за забрана на ядрените опити не е регистрирала извънредни събития в Русия"}
{"url": "http://www.focus-news.net/news/2019/05/29/2664016/predstoyashti-mezhdunarodni-sabitiya-za-30-may-agentsiya-fokus.html", "text": "*** Моди започва втория си мандат като премиер на Индия \r\n*** Заседание по делото за екстрадиране на Джулиан Асандж в САЩ \r\n*** Държавният секретар на САЩ Майк Помпео започва европейската си обиколка \r\n*** Посещение на министъра на външните работи на Германия Хайко Маас \r\n*** Генералният секретар на ООН Антонио Гутериш получава наградата Карл Велики \r\n*** Германският канцлер Ангела Меркел ще получи доктор хонорис кауза на Харвардския университет \r\n*** Спешни заседания на организацията на страните от Персийския залив и Арабската лига, свикани от Саудитска Арабия \r\n***", "date": "2019.05.29", "title": "Предстоящи международни събития за 30 май ( Агенция „Фокус“ )"}
{"url": "http://www.focus-news.net/news/2019/05/29/2664015/ventsislav-spirdonov-obshtinski-savet-veliko-tarnovo-chlenovete-na-obshtinskiya-savet-sa-chetyashti-hora-i-uspyavat-da-nameryat-svoeto-myasto-sred-kulturata-na-grada.html", "text": "Членовете на Общински съвет – Велико Търново са четящи хора и успяват да намерят своето място сред културата на Велико Търново. Това каза в предаването  „Царевград Търнов – славата и величието на България“  на  Радио „Фокус“  председателят на Общинския съвет Венцислав Спирдонов. Той уточни, че именно изброените факти са го провокирали да проведе тържествено изнесено заседание на Общински съвет – Велико Търново в Регионалната библиотека „П. Р. Славейков“ в навечерието на 24 май. „Както съм казвал не веднъж – за мен четящите хора са щастливи хора, а една от основните роли на общинските съветници е да правят гражданите на Велико Търново щастливи, затова исках да ги заведа в библиотеката – да усетят мириса на книгата и да почувстват какво трябва да правят за жителите на общината. Мога да Ви уверя, че много от тях често сами посещават библиотеката“, допълни Спирдонов. Местните парламентаристи получиха и безплатни карти за библиотеката, както и по една книга  – подарък от културната институция. Председателят на Общински съвет – Велико Търново подчерта, че структурата е отворена за нови предложения и винаги ще работи за запазване на културата и историята на Велико Търново. \r\nЛуиза ТРАНЧЕВА", "date": "2019.05.29", "title": "Венцислав Спирдонов, Общински съвет – Велико Търново: Членовете на Общинския съвет са четящи хора и успяват да намерят своето място сред културата на града"}
{"url": "http://www.focus-news.net/news/2019/05/29/2664018/pazardzhik-v-dvora-na-detska-gradina-radost-vav-velingrad-se-provede-detska-spartakiada.html", "text": "В двора на ДГ ”Радост” във Велинград се проведе Детска спартакиада, съобщи за  Радио „Фокус“ – Пазарджик  Бояна Кирилова от общинската администрация. Тя обясни, че кметът на Община Велинград д-р Костадин Коев се е обърнал към всички деца с думите, че трябва да продължат да спортуват активно и извън детското заведение, защото спортът обединява, създава ценности и приятелства за цял живот. Празникът премина с много спортни игри и забавления, а всички победители получиха купи и медали“, каза също Кирилова. \r\nВаня НИКОЛОВА", "date": "2019.05.29", "title": "Пазарджик: В двора на Детска градина „Радост“ във Велинград се проведе Детска спартакиада"}
{"url": "http://www.focus-news.net/news/2019/05/29/2664037/zoran-zaev-poluchihme-nay-pozitivniya-doklad-s-chista-bezuslovna-preporaka-za-zapochvane-na-pregovori-s-es.html", "text": "„Днес получихме най-положителния доклад досега, след като сме страна кандидатка за членство, с ясна препоръка от Европейската комисия да започне преговори за членство. За това ние заслужаваме да се радваме и поздравяваме всички: правителството, Парламента, всички политически партии и групи, които са включени в конституционните промени и реформи, цялото общество, гражданите. Работили сме много и имаме резултат,“ заяви премиерът на Северна Македония Зоран Заев, цитиран от македонското електронно издание  “Прес 24“  . \r\nПремиерът на Македония Зоран Заев по покана на президента на Македония Стево Пендаровски взе участие в представянето на доклада на Европейската комисия за напредъка на страната в европейската интеграция за 2019 г., който бе представен от посланика на ЕС в Скопие Самуел Жбогар пред държавното ръководство и пред най-висшите представители на съдебната власт . \r\nВ дебата след представянето на доклада, който включваше част от поканените заместник-председатели на парламента и вицепремиери от правителството, народни представители и лидери на политическите партии, президентът Пендаровски, председателят на Събранието Талат Джафери, министър-председателят Зоран Заев и заместник-председателя на Върховният съд Фаик Арслани изразиха задоволство от положителния доклад на ЕК и признатите постижения на страната от миналия юни, когато Европейският съвет обяви началото на преговорите с ЕС за юни тази година. \r\nПо време на дебата беше подчертано, че за първи път се прави представянето на доклада на Европейската комисия по този начин, пред представители на четирите власти в страната, както и на най-висшите представители на политическите партии и институции в страната, което потвърждава единството на политическите елити, когато става въпрос за евроинтеграционния процес на страната. \r\nСлед представянето на доклада премиерът Зоран Заев заяви: \r\n„Днес ние всички се гордеем с пореден голям успех на нашата страна и нашите политики за постигане на нашия стратегически приоритет - членство в Европейския съюз. \r\nДнес, за десети път, посланик Жбогар представи доклада на Европейската комисия за напредъка ни към Европейския съюз, включително препоръки за започване на преговори за присъединяване към ЕС, т.е. отваряне на глави.“  Юлиян Марков", "date": "2019.05.29", "title": "Зоран Заев: Получихме най-позитивния доклад с чиста, безусловна препоръка за започване на преговори с ЕС"}
{"url": "http://www.focus-news.net/news/2019/05/29/2664019/bloomberg-sasht-zaplashiha-es-sas-sanktsii-zaradi-mehanizma-za-zaobikalyane-na-amerikanskite-sanktsii.html", "text": "Администрацията на президента на САЩ Доналд Тръмп заплаши да наложи санкции на Германия, Великобритания и Франция, които участват в създаването на механизма INSTEX (Instrument in Support of Trade Exchanges – Инструмент в подкрепа на търговския обмен), който трябва да обезпечи търговско-финансовия обмен между страните, заобикаляйки санкциите на САЩ, ако започне да бъде използван, съобщава в сряда  Bloomberg , като се позовава на писмо от заместник-министъра на финансите на САЩ Сигал Манделкер, която курира противодействието на тероризма и финансовото разузнаване в Министерството на финансите на САЩ. \r\nСпоред текста на писмото, постъпило в разпореждане на агенцията, официалните лица, които участват в създаването на INSTEX, ще бъдат изключени от финансовата система на САЩ, ако механизмът влезе в сила. \r\nНа 8 май 2018 година Доналд Тръмп обяви, че Вашингтон излиза от Съвместния всеобхватен план за действие (СВПД), а през ноември бяха възстановени санкциите срещу Иран, включително забраната за износ на нефт. Сделката бе сключена през 2015 година и ограничаваше ядрените разработки на Техеран в замяна на отмяна на санкциите на Съвета за сигурност на ООН и едностранните ограничителни мерки на САЩ и ЕС. \r\nЗаради настояването на Вашингтон, Иран беше изключен от системата за международни плащания SWIFT, което затрудни сериозно финансовите взаимоотношения между иранския бизнес и чуждестранните партньори. През януари 2019 година Берлин, Париж и Лондон обявиха за създаването на специален механизъм за плащания с Иран, който позволява да се поддържа търговията с него, заобикаляйки санкциите на САЩ. В тази връзка във Франция беше регистрирана проектна компания под името INSTEX. В последно време Техеран все по-често критикува ЕС за забавяне в прехода към практическо използване на този механизъм. \r\nПревод и редакция:", "date": "2019.05.29", "title": "Bloomberg: САЩ заплашиха ЕС със санкции заради механизма за заобикаляне на американските санкции"}
{"url": "http://www.focus-news.net/news/2019/05/29/2664017/skopie-info-severna-makedoniya-novi-pravila-za-plazhovete-v-cherna-gora-shezlongite-i-vhodat-nyama-da-badat-taksuvani.html", "text": "Общественото предприятие за управление на морските стоки на Черна гора въведе няколко нови правила за ползване на плажове на черногорското крайбрежие, които облагодетелстват посетителите и туристите, предава македонското електронно издание „Скопие инфо“. Съобщава се, че от тази година всички шезлонги и чадъри на обществените плажове няма да бъдат таксувани след 17.00 часа. Според директора на компанията, не е прилично да се начислява пълна цена за употреба, ако някой дойде следобед. В правилника за озеленяване на плажовете е въведена точка за задължително поставяне на информационни табла на всеки плаж. Медията предава, че на тях ще бъде наблегнато какво е работното време на плажа, цената на шезлонгите и чадърите, качеството на водата (която ще се измерва на всеки 7-10 дни) и вида на плажа: обществен, хотелски, нудистки, отворен за домашни любимци, предава Радио „Фокус“ в рубриката „Балкански туристически часовник“.  \r\nА именно, в допълнение към обществените и хотелските плажове, в офертата на Черна гора от тази година ще има 12 тематични плажа, предназначени например за влюбени двойки, млади нетърпеливи за забавление, нудисти или гости с домашни любимци.  \r\n„Скопие инфо“ отбелязва, че от миналата година входът на черногорските плажове е безплатен.", "date": "2019.05.29", "title": "“Скопие инфо“ (Северна Македония): Нови правила за плажовете в Черна гора – шезлонгите и входът няма да бъдат таксувани"}
{"url": "http://www.focus-news.net/news/2019/05/29/2664038/plyus-info-makedoniya-albaniya-poluchi-doklada-za-napredaka-po-patya-kam-pregovori-za-chlenstvo-v-es.html", "text": "Ръководителят на делегацията на Европейския съюз в Република Албания Луиджи Сореца връчи на албанския премиер Еди Рама доклад на Европейската комисия за напредъка, с препоръка за започване на преговори със страната, отправяйки апел, че „всички политически партии трябва да се ангажират с диалог в интерес на цялото общество”,пише македонското електронно издание  “Плюс Инфо“ . \r\n„Политическите партии трябва да покажат обща воля и усилия, да поставят настрана разделенията и да започнат диалог в полза на всички. Те трябва да дадат своя принос, за да може Съветът на министрите на ЕС да даде положителен отговор на препоръката. Поздравявам Рама и правителството за постиженията и препоръките за започване на преговорите\", каза Сореца. \r\nТой посочи, че следващите три седмици са от решаващо значение и насърчи албанската политическа система, правителството и опозицията да допринесат за тази цел. \r\nМинистър-председателят Рама подчерта, че решението на Европейската комисия да препоръча започването на преговорите не е изненада, а е потвърждение на факта, че Албания е свършила цялата си домашна работа и че ЕК, като най-надежден механизъм за оценка на напредъка на дадена страна, днес потвърди безусловна положителна препоръка за започване на преговори за членство с ЕС. \r\nРама призова опозицията \"през тези три решителни седмици Албания да се откаже от партийни и ненационални протести, които дават погрешна представа за страната в света\". \r\n„Обръщам се към Лулзим Баша и онази част от опозицията, която е на улицата, докато не се вземе решение да се мисли за Албания, а не за партията, да мисли за бъдещите поколения, а не за следващите избори. Добре е да не предлагаме на тези, които се колебаят или търсят причини, да заявят „не“ фалшиви образи, които не отразяват реалността на Тирана, протестите, които са партийни, а не народни. Ако уличното противопоставяне се прекрати и се даде шанс на Албания, а не на правителството, тогава Албания ще започне 100 процента преговорите. Единственият неизвестен елемент в това уравнение е уличната опозиция в Албания“, каза Рама. \r\nСореца също предаде доклада на президента Илир Мета, който приветства препоръката на ЕК за Албания, като заяви, че се надява, че тази препоръка ще бъде одобрена от държавите-членки. \r\nМета честити \"ясната победа на проевропейските сили в изборите за Европейски парламент като насърчение за всички страни кандидатки за европейска интеграция\".  Юлиян Марков", "date": "2019.05.29", "title": "„Плюс Инфо“ (Македония): Албания получи доклада за напредъка по пътя към преговори за членство в ЕС"}
{"url": "http://www.focus-news.net/news/2019/05/29/2664020/shumen-prodalzhava-sabiraneto-na-izlezli-ot-upotreba-avtomobilni-gumi.html", "text": "Продължава събирането на излезли от употреба автомобилни гуми, съобщиха от  Община Шумен . Собствениците на автомобили и шофьорите могат да предадат старите гуми на определения за целта терен – между Колодрума и задния вход на градския стадион „Панайот Волов“ в Шумен. Кампанията по събиране на излезлите от употреба гуми започва от 3 юни и ще продължи до 9 юни, всеки ден от 9.00 до 16.30 часа, включително събота и неделя. Ще се събират гуми с диаметър до 22.5 цола. Община Шумен има сключен договор с организация по оползотворяване на излезлите от употреба гуми, която има ангажимента за транспортирането на отпадъците от терена, на който ще бъдат събрани.", "date": "2019.05.29", "title": "Шумен: Продължава събирането на излезли от употреба автомобилни гуми"}
{"url": "http://www.focus-news.net/news/2019/05/29/2664021/blagoevgrad-zam-ministarat-na-vanshnite-raboti-georg-georgiev-shte-iznese-publichna-lektsiya-v-yuzu-neofit-rilski.html", "text": "Зам.-министърът на външните работи Георг Георгиев ще изнесе публична лекция в ЮЗУ „Неофит Рилски“. Това съобщиха от пресцентъра на  висшето учебно заведение . На 31 май в Правно-историческия факултет на Югозападния университет „Неофит Рилски“ ще гостува заместник – министърът на външните работи на Република България Георг Георгиев. Той ще изнесе публична лекция на тема „Съвременните измерения на българската външна политика“. Срещата на заместник-министъра Георг Георгиев със студенти, докторанти, преподаватели и гости ще се състои в зала 301 на Учебен корпус № 6 от 14.00 часа. \r\nПосещението на заместник-министъра на външните работи Георг Георгиев в Югозападния университет е по покана на Правно-историческия факултет и Студентския съвет.", "date": "2019.05.29", "title": "Благоевград: Зам.-министърът на външните работи Георг Георгиев ще изнесе публична лекция в ЮЗУ „Неофит Рилски“"}
{"url": "http://www.focus-news.net/news/2019/05/29/2663631/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "„Оценявам невероятната двупартийна подкрепа, която моята администрация получи за търговията и търговската политика, особено що се отнася до поставянето на много големи мита за Китай“, заяви президентът на САЩ Доналд Тръмп на пресконференция миналия четвъртък. „И само за да разберете: тези тарифи се плащат до голяма степен от Китай“, добави той. \r\nТова, което каза Тръмп, не е вярно. Американските потребители, които купуват стоки от Китай – крайните потребители – са тези, които плащат тези „много масивни“ мита. Дори Китай да субсидира стоките, които те купуват, хората плащат много повече, отколкото биха плащали иначе, пише американският вестник  Washington Examiner  в материал, представен без редакторска намеса. \r\nДруги, които плащат митата, са американците които купуват и произвеждат стоки, съдържащи китайски суровини. Противно на коментара на Тръмп, че „не е нужно да плащате“, ако преместите производството си в САЩ, американските производители са сред най-силно засегнатите от митата върху стоманата и алуминия. \r\nНо най-ясното доказателство, че американците плащат митата е „много масивният“ пакет за субсидии от 16 милиарда, който президентът обяви в четвъртък. Американското селско стопанство е доходоносен износен бизнес без намеса на правителството, но сега данъкоплатците трябва да спасяват американските фермери поради тарифите. И не забравяйте, че те не са искали тези субсидии, но нямаше да имат нужда от тях ако не беше митническата война на Тръмп. \r\nВ съобщението си до пресата, президентът твърди, че понеже тези 16 милиарда са по-малко от очакваните приходи от наказателните тарифи, които наложи, китайците всъщност субсидират американските фермери. Но отново, тук се пренебрегва това, което митата всъщност правят – особено големите, шокови тарифи, като тези, които целят не са предназначени за печалба, а за да спрат търговията и да накажат лошото поведение. В крайна сметка тарифите не само принуждават местните потребители да плащат повече за китайските стоки, но и ограничават избора на потребителите. Както на всеки пазар, намаляването на конкуренцията означава по-високи цени за потребителите. \r\nАко Тръмп трябва да наложи временни мита, за да спре кражбите на интелектуална собственост от Китай, тогава повечето американци, вероятно, биха били склонни да приемат тези тарифи като необходимо зло. Но митата, за разлика от това което твърди Тръмп“, не „правят нашата страна по-богата“. Те не принуждават Китай да плаща американските сметки. Те дори не съкращават търговските дефицити (не че те имат значение), както показва увеличаващият се търговски дефицит с Китай в ерата Тръмп. \r\nАко тарифите бяха толкова голяма полза за американците, или дори просто безвредна политика, фондовият пазар нямаше да се понижи с 1000 пункта този месец от опасения, че няма да има евентуално решение на това противопоставяне с Китай. И Тръмп нямаше да спасява фермерите, които със сигурност са най-нетърпеливи да видят края на тези мита. \r\n*** \r\nТурската армия започна контра-терористична операция срещу „Работническата партия на Кюрдистан“ (ПКК) в северноиракския регион Хакурк, пише електронното издание на вестник  Hurryiet . \r\nМинистерството на отбраната на страната съобщи във вторник, че офанзивата, носеща името „Операция нокът“, е започнала в понеделник следобед с артилерийски обстрел и въздушни удари. \r\n„Тази операция има за цел да разруши пещерите и приютите, които се използват от терористични групи и да елиминират терористите“, се казва в изявлението. \r\nВ района са разположени и бригади от командоси чрез хеликоптери, показват въздушни кадри, излъчвени от местните медии на 28 май. На кадрите се вижда и изстрелването на снаряди от гаубици и войници, разположени по планинските хребети, за да контролират хълмовете. \r\nНай-малко 10 изтребители F-16 и F-4, с поддръжката на самолет за наблюдение и контрол, са ударили няколко цели.  \r\nТурският министър на отбраната Хулуси Акар и висшите генерали от турските въоръжени сили командваха операцията през цялата нощ. \r\nТурският президент Реджеп Тайип Ердоган пожела успех на турските войници, участващи в трансграничната операция, в „Туийт“ от 28 май, преди да се срещне с иракския си колега в Истанбул на бърза вечеря на ифтар. \r\nПКК, която е в списъците на терористите на Турция, САЩ и ЕС, е със седалище в Северен Ирак и управлява няколко лагера, използвани от терористите, за да проникват в Турция. Анкара спорадично провежда трансгранични операции в Северен Ирак през последните десетилетия. Страната редовно осъществява удари по цели на ПКК в района. \r\nПрез последните години Турция осъществи две военни операции в Северозападна Сирия срещу терористите от „Ислямска държава“ и сирийските кюрди. \r\n„Не става дума само за преследване на терористите. Операцията има за цел да създаде господстващо положение на бойното поле“, заяви експерт по сигурността и бивш офицер от специалните части Абдула Аяр пред Hurriyet. \r\n„Терористите се опитваха да нанасят щети, прониквайки от планинските райони на Ирак. Това трябва да бъде предотвратено. Точно това се извършва с тази операция“, каза той. \r\nПо думите на експерта, след интензивните въздушни бомбардировки, турските войници може да навлязат по-дълбоко в територията на Ирак, за да отрежат логистичните линии между ПКК и сирийските кюрдски „Отряди за народна самоотбрана“. \r\n*** \r\nВсеки президент на САЩ се намесва във вътрешната политика в Израел, но по различен начин, пише изданието  „Jerusalem post“ .  \r\nПрезидентът Доналд Тръмп го прави без никакви притеснения. Той написа съобщение, в което окуражава израелския премиер Бенямин Нетаняху, за неговите опити да формира коалиционно правителство. \r\n„Надявам се нещата да проработят при формирането на коалиционно правителство в Израел и Нетаняху, и аз да можем да продължим работата, за да направим съюза между САЩ и Израел по-силен отвсякога. Има още много работа за вършене“, написа Тръмп.  \r\nИзраелски медии съобщиха, че „служители в израелската политическа система“ се опитват да накарат Белия дом да окаже натиск върху лидера на партията „Наш дом Израел“ Авигдор Либерман, да бъде по-гъвкав в коалиционните преговори с Нетаняху. Либерман може да издържи на обществения натиск и на призивите на самия Нетаняху, но може ли наистина да се противопостави на американския президент? Това, поне изглежда, е логиката.  \r\nИзползвайки тази логика, използвайки подкрепата на Тръмп в телевизионния си призив към Либерман в понеделник вечер „да не сваля дясното правителство“, Нетаняху използва съмнителна тактика, очевидно вярвайки, че целта оправдава средствата. \r\n*** \r\nПрезидентът на САЩ Доналд Тръмп изглежда предприема различен подход към Северна Корея, в сравнение със своите съветници и с Япония, като изпраща смесени сигнали относно отношенията между Вашингтон и Пхенян и перспективите за диалог, пише изданието  „Korea Herald“ .  \r\nГоворейки преди и след срещата си с японския премиер Шиндзо Абе в Токио, Тръмп повтори своите виждания относно последните провокации на Северна Корея и относно нейния лидер Ким Чен Ун.  \r\n„Аз мисля, че той е много…Говоря много с него за това и той много се интересува от този факт, той вярва, както и аз, че Северна Корея има огромен икономически потенциал, какъвто имат много малко развиващи се страни в света“, заяви Тръмп.  \r\n„Той знае, че с ядрените оръжия, това никога няма да стане. Само лоши неща могат да станат. Той разбира това. Той е много умен мъж“, допълни Тръмп, по адрес на севернокорейския лидер.  \r\nАмериканският президент подчерта, че Северна Корея не е провела ядрени и ракетни тестове, през последните две години, като допълни, че е доволен от развитието на нещата и „интелигентните хора са съгласни с мен“.  \r\nТърмп омаловажи последните ракетни тестове на Северна Корея, като заяви, че те са включвали само „малки оръжия“.", "date": "2019.05.29", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/05/29/2663632/predstoyashti-sabitiya-v-stranata-za-29-may-agentsiya-fokus.html", "text": "*** \r\nОт 15.00 часа в зала 6 на НДК председателят на Народното събрание Цвета Караянчева ще награди медици, отличени в инициативата „Лекарите, на които вярваме“. \r\n*** \r\nОт 14.30 часа в зала „Договори“ на Министерството на външните работи министрите Екатерина Захариева и Росен Желязков ще валидират юбилейна марка в чест на 140 години от създаването на МВнР. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 12.00 часа ще започне седмичното заседание на Министерския съвет. \r\n*** \r\nОт 09.30 часа 9 състав на Специализирания наказателен съд ще гледа делото срещу Петър П., обвинен в трафик на хора.  \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Румен Р. и др., обвинени в участие в организирана престъпна група.  \r\n*** \r\nОт 10.30 часа в галерия „Сердика“ ще бъдат представени резултатите от работата по Пътеводителя за добри европейски практики, които целят положителна промяна и повишаване на толерантността към различни общности чрез изкуство. \r\n*** \r\nОт 10.30 часа във Военния клуб, на бул. „Цар Освободител“ 7, централна зала, Фонд на фондовете ще подпише договор с избрания фонд мениджър по Фонд за рисков капитал - „Морнингсайд хил“. \r\n*** \r\nОт 11.00 часа в институцията на омбудсмана на ул. „Георг Вашингтон“ № 22 омбудсманът Мая Манолова организира дискусия по повод общественото обсъждане на промени в Наредба № 16-334 за топлоснабдяването, предложени от Министерството на енергетиката. \r\n*** \r\nОт 11.00 часа в клуб „Перото“ в НДК ще се проведе пресконференция на Национална мрежа за децата на тема „Кой носи отговорност за политиките за децата и семействата в България?“. \r\n*** \r\nОт 11.00 часа в зала Запад в Народното събрание ще се проведе пресконференция на партия ВОЛЯ.  \r\n*** \r\nОт 11.00 часа в залата на Националния пресклуб на БТА ще започне пресконференция за откриването на международно изложение за тежкотоварни автомобили TRUCK EXPO 2019.   \r\n*** \r\nОт 11.00 часа в Конферентната зала на Дома на Европа (ул. \"Г.С. Раковски № 124\") ще се състои представянето на онлайн ръководство по човешки права за България, изготвено от изследователи и експерти на Българския хелзинкски комитет.  \r\n*** \r\nОт 11.30 часа в Клуба на народния представител ще се състои награждаването на участник от играта \"Незабравимото\" на Радио \"Фокус\".  \r\n*** \r\nОт 13.00 часа в София Хотел Балкан, зала „Сердика“, ще се проведе експертната дискусия: „Сигурност на електроенергийните доставки и нов регулаторен модел за въглищните централи“, част от поредицата Energy Managers’ Forum. \r\n*** \r\nОт 13.00 часа в клуб „Перото“ в НДК ще се проведе пресконференция на Национална мрежа за децата на тема „Кой носи отговорност за политиките за децата и семействата в България?“. \r\n*** \r\nОт 13.00 часа в Националния етнографски музей ще се проведе медийна среща преди откриването на гостуващата от Република Сръбска, Босна и Херцеговина изложба „Змиянска везба“. Откриването за широка публика, но без официалните лица, е предвидено за същия ден от 18.00 часа. \r\n*** \r\nОт 13.00 часа 11 състав на Специализирания наказателен съд ще гледа молба за изменение на мярка срещу Цветомир М., Бойко Г. и др., обвинени в контрабанда.  \r\n*** \r\nОт 13.30 часа 9 състав на Специализирания наказателен съд ще гледа делото срещу Златко К., Виктор М. и др., обвинени в участие в организирана престъпна група.  \r\n*** \r\nОт 14.00 часа 11 състав на Специализирания наказателен съд ще гледа делото срещу Андриан  \r\nСт., обвинен в участие в организирана престъпна група.  \r\n*** \r\nОт 14.00 часа в Студио „Музика“ на зала „България“ ще се проведе пресконференция по повод новия 91-ви сезон на Софийската филхармония.  \r\n*** \r\nОт 18.00 часа в галерия „София“ на Столична библиотека ще бъде открита първата самостоятелна изложба живопис на Лилия Мавлова „Проявление“. \r\n*** \r\nОт 18.00 часа в зала „Надежда” на Столична библиотека доц. д-р Людмил Георгиев ще представи снимки и видеоматериали и ще сподели свои впечатления и преживявания от участието си в международната туристическа регата ТИД.  \r\n*** \r\nОт 18.30 часа в Аулата на университета, ще бъдат отличени най-добрите студенти в цели 11 категории. \r\n*** \r\nОт 18.30 часа в ателие-книжарница „Къща за птици” (София, ул. Проф. Асен Златаров 22) ще се състои Майското издание от поредицата библейски беседи „Книгата на книгите“. \r\n*** \r\nОт 17.00 часа в Градската художествена галерия в Белоградчик ще се открие първия по рода си Салон за наивистично и интуитивно изкуство \r\n*** \r\nОт 10.30 часа в зала 101 на Община Благоевград ще се проведе встъпителна пресконференция по проект BG16RFOP001-5.001-0051 „Резидентни услуги за деца и младежи“, Оперативна програма „Региони в растеж“ 2014-2020 г., приоритетна ос 5 „Регионална социална инфраструктура“, процедура BG16RFOP001-5.001 „Подкрепа за деинституционализация на грижите за деца“.  \r\n*** \r\nОт 17.00 часа в зала „Яворов“ започва фестивалът „Дни на детското творчество“. \r\n*** \r\nОт 19.00 часа в Културен център- Чаковец, Хърватия ще се представи концерт на Ансамбъл „Пирин“. \r\n*** \r\nОт 10.00 часа на централен плаж Поморие ще се състои Държавно първенство по плажен хандбал – мъже  и жени. \r\n*** \r\nВ 11.00 часа в Заседателната зала на Община Бургас  ще се проведе пресконференция във връзка с провеждането на Международния турнир по спортни танци „Купа Бургас“. \r\n*** \r\nОт 16.30 часа на открита сцена \"Охлюва\" в Морската градина ще се състои тържественото награждаване на участниците в общинското състезание по български език за трети клас \"Език свещен на моите деди\". \r\n*** \r\nОт 18.00 часа в Арт галерия ,, Ателие ЕР \" художничките Лидия Кунева и Лора Янева ще представят съвместна изложба живопис.  \r\n*** \r\nОт 19.00 часа в Дом на народната Армия (ДНА) ще бъде представен спектакълът \"Вечеря с приятели\". \r\n*** \r\nОт 13.30 часа в Окръжен съд – Варна ще бъде гледано делото за убийство на 35-годишен мъж по особено мъчителен начин. \r\n*** \r\nОт 17.00 часа в Младежкия дом ДЮТ „Златно ключе” ще представи „Съвременна българска проза”, като част от МЛФ „Варна Лит“ 2019.  \r\n*** \r\nОт 18.30 часа в Градска художествена галерия „Борис Георгиев“ – Варна ще бъде връчена първата Европейска литературна награда за роман „Димитър Димов“. За престижния приз, който бе учреден през 2018 г. по повод тазгодишното отбелязване на 110 години от рождението на видния български писател, се борят авторите Дмитрий Глуховски, Добромир Байчев, Жером Ферари, Саулюс Шалтянис и Тайе Селаси, а четирима от тях ще присъстват лично на церемонията в Морската столица. \r\n*** \r\nОт 19.00 часа, в рамките МЛФ „Варна Лит“ ще се проведе литературния панел „Истории vs. Литература” с участието на Томас Макгонигъл, Захари Карабашлиев и доц. Пламен Дойнов. \r\n*** \r\nОт 17.00 часа в Регионалния исторически музей ще бъде открита изложбата „Духът на Христо Ботев в изкуството и литературата“. \r\n*** \r\nОт 18.00 часа в Градската концертна зала ще бъде представен филмът „Непобедимият генерал Владимир Вазов“.  \r\n*** \r\nОт 09.00 часа в залата на МБАЛ „Никола Василиев” ще се проведе Общо събрание на акционерите. \r\n*** \r\nОт 19.00 часа на откритата сцена пред Община Враца ще започне концерт на „Тоника СВ“. \r\n*** \r\nОт 19.00 часа в Театрален салон „Георги Русев“ ще се състои „Мемоарите на един Въргал“ - авторски спектакъл на Владислав Карамфилов – Въргала.  \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Аладин и вълшебната лампа\".  \r\n*** \r\nВ 10.00 часа кметът на Пловдив Иван Тотев ще направи инспекция на реконструкцията на площад Централен..  \r\n*** \r\nОт 11.00 часа в Заседателната зала на Община Пловдив, (пл. Ст.Стамболов№1) ще се проведе пресконференция по повод предстоящото 13-то издание на Международния фестивал за театър и съвременен танц „Черната кутия“, който ще се проведе от 31 май до 6 юни 2019 г..  \r\n*** \r\nОт 11.00 часа в зала № 2 на Комплекс за социални услуги за децата и семейства, ул. \"Неофит Бозвели\" № 38 ще се проведе пресконференция на тема: Национална мрежа за децата пита кой носи отговорност за политиките за дец;ата и семействата в България.  \r\n*** \r\nВ 16,30 часа в 13 палата на Международен панаир Пловдив е официалното откриване на Европейското първенство по фехтовка за младежи до 23 години \r\n*** \r\nОт 10.00 часа в отделението по \"Палиативни грижи\" на КОЦ-Русе ще се проведе пресконференция на тема: „Превенция срещу рака на кожата. Какво трябва да знаем при употребата на различна слънцезащитна козметика през лятото? Увеличават ли се или намаляват случаите на злокачествени новообразувания по кожата в Русе, Разград и Силистра?“. \r\n*** \r\nОт 14.00 часа в спортна зала   „Величко Чолаков“  ще се проведе спортно състезание „Спортът е по-добрия начин децата да пораснат“ като част от Плана за действие по Националната стратегия за младежта  (2010-2020). \r\n*** \r\nОт 13.00 часа в Регионална библиотека „Николай Вранчев“ - гр. Смолян ще се състои „Краезнанието – отговорност към миналото и поглед към бъдещето“ – юбилейна конференция. \r\n*** \r\nОт 10.00 часа Къщата на архитекта, ул. „Сава Силов“  37,  ще се проведе „Детство в КВАРТАЛА” - IV-то издание - „Картоненият град“, творческа работилница. \r\n*** \r\nОт 10.00 часа на ул.”Шопова могила” № 2, ще се проведе Областният етап на 17-ото ученическо състезание \"Защита при бедствия, пожари и извънредни ситуации” - Стара Загора ‘2019. \r\n*** \r\nОт 18.00 часа в Къщата на архитекта, ул. „Сава Силов“  37,  ще се състои Прожекция на филма “Building with awareness” (английска  версия). \r\n*** \r\nОт 19.00 часа в Античен Форумен комплекс „Августа Траяна“ ще се състои концерт хепънинг „Заедно срещу дрогата“.  \r\n***   \r\nОт 13.00 часа в Пресклуба на БТА в Шумен ще се състои пресконференция на тема Национална мрежа за децата пита: Кой носи отговорност за политиките за децата и семействата в България?  \r\n***   \r\nОт 14.00 часа в Областен информационен център ще се състои официалната церемония по награждаване на победителите в Националния онлайн конкурс за предприемачи \" Имам бизнес идея!\".", "date": "2019.05.29", "title": "Предстоящи събития в страната за 29 май (Агенция „Фокус“)"}
{"url": "http://www.focus-news.net/news/2019/05/29/2663636/ostavki-na-pozitano-20-obzor.html", "text": "Поредица от оставки заваляха на „Позитано“ 20, след като БСП остана втора на европейските избори. Корнелия Нинова заяви, че се оттегля от лидерското място в началото на днешното заседание на Националния съвет на партията. В изявлението си пред своите съпартийци тя заяви, че поема цялата отговорност за загубата на европейските избори и се оттегля от председателския пост. Корнелия Нинова бе избрана за лидер на БСП на 8 май 2016 г. По устав мандатът ѝ е четиригодишен и трябваше да изтече през май 2020 г. Нинова настоя за свикване на конгрес на партията и стартиране на процедура за пряк избор на нов председател. Предложението ѝ бе прието и конгресът бе насрочен за 16 юни.  \r\n„Моята представа за морал и достойнство в политиката означава първият да поеме най-голямата отговорност, затова днес подадох своята оставка“, аргументира се Нинова пред медиите. Тя посочи, че до приемането на оставката ѝ на предстоящия Конгрес, тя ще остане начело на партията, а след това ще бъде избран временно изпълняващ длъжността до провеждането на избор за нов председател, в който тя също ще участва. Решението на Нинова идва ден, след като обяви, че отговорността за загубата на БСП на изборите е солидарна. Тя предложи да започне предсрочна отчетно-изборна кампания в партията, по време на която в рамките на един месец областните и общинските структури да преценят дали да сменят, или преизберат ръководствата си. Сред предложенията ѝ бе до два месеца да се изработят правила за предсрочен избор на председател на БСП, в който да участва и самата тя. Прекият избор на председателя на партията бе въведен с направените промени в Устава на партията през 2017 г., инициирани от Корнелия Нинова.  \r\nМалко след това стана факт и втора оставка в партията - председателят на Националния предизборен щаб на БСП Георги Свиленски също се оттегли от поста. \r\nПо-късно Националният съвет на БСП взе решение Парламентарната група на \"БСП за България\" да се завърне в Народното събрание, което напусна на 17 февруари заради напрежението около приетите промени в Изборния кодекс и среднощното заседание на парламента.", "date": "2019.05.29", "title": "Оставки на „Позитано“ 20 (ОБЗОР)"}
{"url": "http://www.focus-news.net/news/2019/05/29/2663634/tass-emanyuel-makron-zayavi-che-kandidaturite-za-rakovodnite-postove-v-es-shte-badat-utvardeni-na-sreshtata-prez-yuni.html", "text": "Президентът на Франция Еманюел Макрон заяви, че председателят на Европейския съвет Доналд Туск ще предложи кандидатури за основните ръководни постове в ЕС, на срещата през юни, предаде  ТАСС .  \r\n„Ние решихме да поръчаме на Туск да предложи кандидатури за основните ръководни постове в ЕС, отчитайки нашите преговори, на срещата през юни“, отбеляза Макрон. Френският президент подчерта, че автоматично назначаване на „главен кандидат“ за поста на ръководител на Европейската комисия няма да има. По думите на Макрон, през следващите седмици ще бъде формирана програмна платформа на бъдещото ръководство, след консултации с европейските лидери и Европейския парламент. Френският държавен глава, в платформата трябва да бъдат включени теми, като опазването на околната среда, технологичните иновации, миграционната политика, единния пазар и въпросите за сигурността.  \r\nМакрон смята, че на ЕС са необходими „силни ръководители, компетентни, харизматични, които да се ползват с подкрепата на мнозинството“. Френският президент се обяви за формиране на възможно най-широка коалиция в Европейския парламент.  \r\nМакрон заяви, че Европейската комисия трябва да бъде напълно формирана към 1 ноември, допълва агенцията.   Светлин Божков", "date": "2019.05.29", "title": "ТАСС: Еманюел Макрон заяви, че кандидатурите за ръководните постове в ЕС ще бъдат утвърдени на срещата през юни"}
{"url": "http://www.focus-news.net/news/2019/05/29/2663638/kommersant-sasht-predlozhiha-na-noviya-ukrainski-prezident-da-se-pridarzha-kam-stariya-kurs-v-donbas.html", "text": "Специалният представител на Държавния департамент на САЩ за Украйна Кърт Волкер, разясни политиката на Вашингтон по отношение на Украйна, след президентските избори, както и американското виждане за урегулирането в Донбас, пише руското издание  „Коммерсант“ .  \r\nИзказванията на дипломата станаха най-подробното изложение на позицията на администрацията на САЩ за ситуацията в Украйна, след смяната на властта в Киев. В отговор на въпрос, готови ли са САЩ да подтикнат Киев към изпълнение на споразуменията от Минск, Волкер заяви, че „Украйна не може да направи повече, от това, което вече е направила“, и определи за причина за конфликта „руската окупация“. Междувременно в Москва продължават да смятат, че Киев трябва да направи стъпки за урегулиране на конфликта.  \r\nВолкер започна своята пресконференция с кратко изявление, в което сподели лични впечатления от инаугурацията на новия украински президент Владимир Зеленски и от личното си общуване с него.  \r\nВолкер на скри възхищението си.  \r\n„Ние бяхме потресени от качеството на украинските избори, които бяха свободни и справедливи, ние бяхме впечатлени от мирната смяна на властта и ще подкрепяме Украйна и занапред, нейната икономика, сигурност, суверенитет и териториална цялост“, заяви Волкер.  \r\nТой определи борбата с корупцията, като една от главните задачи пред новото украинско ръководство и не обвини в нищо предишната украинска администрация. Говорейки за предишния президент Петро Порошенко, Волкер предпочете да не се спира на причините за неговия изборен провал. Американският представител заяви, че Порошенко е „свършил огромна работа, насочена към реформирането на Украйна“.   Светлин Божков", "date": "2019.05.29", "title": "„Коммерсант“: САЩ предложиха на новия украински президент да се придържа към стария курс в Донбас"}
{"url": "http://www.focus-news.net/news/2019/05/29/2663637/royters-sasht-razglezhdat-vazmozhnostta-da-preustanovyat-obuchenieto-na-turski-voenni-piloti-na-iztrebiteli-f-35.html", "text": "Властите в САЩ разглеждат възможността да преустановят обучението на турски военни пилоти на изтребители F-35, във връзка с решението на Анкара да закупи руски зенитни ракетни системи С-400, предаде агенция  Ройтерс .  \r\nВ средата на май командващият на военновъздушните сили на САЩ Хедър Уилсън заяви, че Вашингтон продължава обучението на турски пилоти в базата Люк, в щата Аризона. По нейните думи, във Вашингтон се съмняват, че ще могат да дадат изтребители F-35 на страна, „имаща комплекс С-400, който е създаден, за да се опита да нанесе поражения на подобни самолети“.  \r\nСАЩ предприемат активни усилия да не допуснат Турция да закупи системи С-400. По-рано Вашингтон вече предупреди Анкара, че в случай на закупуване на тези въоръжения, САЩ може да откажат да подадат изтребители F-35 на Турция.  \r\nКъм момента Турция е поръчала от САЩ 30 изтребители F-35, от възможни 100, допълва агенцията.   Светлин Божков", "date": "2019.05.29", "title": "Ройтерс: САЩ разглеждат възможността да преустановят обучението на турски военни пилоти на изтребители F-35"}
{"url": "http://www.focus-news.net/news/2019/05/29/2663639/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В отношенията между Сърбия и Косово се разрази нова и крайно опасна криза. Колона на албанските специални части нахлу в населените със сърби райони на Косово и направи масови арести. В това число и гражданин на Русия, служител на мисията на ООН беше задържан и бит. Каква беше реакцията на Сърбия - и защо случилото се променя баланса на силите в региона, пише авторитетният руски вестник  „Взгляд“  в материал, представен без редакторска намеса. \r\n В 5 сутринта на 28 май Специалните сили за сигурност на Косово (РОСУ) влязоха в северната част на страната в населените със сърби райони. Около 200 бойци на РОСУ с поддръжката на бронирани коли и няколко бронетранспортьора се движеха в две колони по протежение на пътя от Митровица на север към Зубин Поток. Към средата на деня те разчистиха долината на река Ибър, заедно с Лепосавич, като понесоха загуби. \r\nСръбското население отдавна е разработило система за предупреждение за опасност: сирените завиха още в Митровица, веднага щом колоната на албанския спецназ тръгна на север. След това на трасето оперативно възникнаха барикади, които албанците трябваше да взимат с щурм. Те използваха свето-шумови гранати, но ситуацията бързо стана напрегната и на някои места започнаха престрелки. Албански източници твърдят, че трима полицаи са получили наранявания. Към момента на писането на този текст в някои места в Зубин Поток продължават да се чуват спорадични изстрели. \r\nПрезидентът на Сърбия Александър Вучич обяви, че привежда сръбската армия в състояние на бойна готовност и спешно свика Съвета за сигурност на страната, след което отиде в парламента, за да разкаже за случващото се. Според последните данни от Прищина, президентът на непризнатото Косово Хашим Тачи се готви в близките часове също да обяви мобилизация на местната армия, създадена въпреки мнението на Европа, и албанските сили за сигурност. \r\nПремиерът на косово Рамуш Харадинай уведоми мисиите на ОССЕ, ООН и НАТО, че това е изключително полицейска операция за „борба с контрабандата и организираната престъпност“ и затова РОСУ уж са имали право да влязат с оръжие в северната част на страната. Това, разбира се, не е така. Въоръжени лица от албанска националност в униформа нямат право да влизат при никакви обстоятелства в населените със сърби общини, но кога ли това е спирало някого в Прищина. Това далеч не е първият такъв провокационен рейд, но сега той дойде точно навреме. Те умеят да улавят момента. \r\nФормален повод за рейда на Север стана разследването на убийство на албански полицай. Броят на задържаните постоянно се уточнява, но предполагаемо те са около 30, повечето сърби и бошняци, но и няколко албанци. Сред арестуваните сърби има няколко служители на общинската полиция, за чието задържане на албанците им се наложи да използват сила. Те твърдят, че са заловили поне 15 полицаи, а освен това се знае за задържането на руснака Михаил Красновщев, служител на мисията на ООН в Косово (ЮНМИК). \r\nСръбският президент Вучич заяви в парламента, че е уведомил руското посолство и \"съответните служби\". Междувременно албанските източници смътно съобщават, че \"един руснак и един сърбин са били откарани в болница в Митровица\", така че най-вероятно албанските специални сили са използвали сила, за да задържат Краснощев. Според последните данни той има сериозни наранявания. Но служителите на мисията на ООН имат дипломатически имунитет. \r\nДен преди всички тези събития Александър Вучич се изказа в парламента с двучасова неразбираема реч. Конкретно, той заяви от трибуната на Скупщината, че нападението срещу сръбското население в Северно Косово е „въпрос на седмици или дни“. Той имаше предвид не полицейски рейд с ограничени цели, а пълноценен погром, подобен на този от 2004 година. Целият патос на речта на Вучич се свеждаше до това, че в своето сегашно състояние Сърбия не може да се надява на възвръщане на Косово, а освен това, както винаги, целият свят е против нас. И трябва някак да живеем с това в бъдеще.  \r\nТова е стара тъжна сръбска песен, елемент от националния манталитет: целият свят е срещу нас, трябва да отидем в кафаната. Вучич практически предложи Косово да бъде признато фактически, но не и на думи. Отчасти той е прав. Косово не може да бъде признато, можеш само да се примириш с неговото съществуване. Няма друг начин мозъкът на цивилизования човек да се съгласи на съществуването на Косово просто дори като явление, а не - дай боже! - страната не може. \r\nЗа Сърбия това, както каза Вучич, е \"най-лошото национално поражение\", вероятно сравнимо с турската инвазия. И наистина е така. Наистина е много трудно дори да се оцени мащаба на сръбската трагедия, гледайки от огромната и спокойна Русия. \r\nКонцепцията „съжителство, но не и признание” е друг компромис, който Вучич практически изтръгна от себе си. До вчера позицията на Белград за по-нататъшните отношения с албанците като цяло беше тайна зад седем печата. Нито Вучич, нито министърът на външните работи Ивица Дачич, нито профилиният министър Джурич никога не са изразявали това, което мислят по принцип по въпроса. \r\nВсичко това само подстрекава апетитите на Прищина. Албанците са много внимателни към всяко кихане в Белград, улавяйки всичко, което изглежда като проява на слабост. В един момент те изчислиха, че могат изобщо да не се церемонят със сърбите и се отказаха от всякакви форми на конструктивен диалог, включително и за плана за размяна на територии, който изглежда беше одобрен и във Вашингтон, и в Москва. И двата „старши брата“ не отчетоха недоговороспособността на косоварите и тяхната фантастична упоритост при постигането на целите си. \r\nСега те просто се подиграват на Белград. Ако Вучич и неговото обкръжение не бяха постоянно под най-тежката преса от Брюксел, тогава още преди една година трябваше просто да се въведат сръбските войски в Северно Косово. И тогава правете каквото искате. Сега, след очарователната реч на Вучич в Скупщината, албанците решиха, че работата е свършена и трябва просто да бутнат падащия. \r\nПрищина вярва, че Белград вече е на колене и е готов всеки момент да признае Косово. Действително, ако го погледнете по този начин, думите на Вучич „не контролираме тази територия” свидетелстват точно за това. Но Прищина трябва да ускори този процес, доколкото е възможно, те са уморени от чакането. Те вече ръмжат и хапят дори европейците, албанският манталитет изисква веществени доказателства за победата, от рода на главата на вражеския военачалник на копие. Затова те са готови за въоръжен конфликт и могат да организират провокации всеки ден. В Косово се смята, че сръбската армия е слаба, а планът за превъоръжаване с руска техника ще отнеме поне пет години, така че сега е дошъл момента да се вземе това, което е на тепсия. \r\nТрябва да се признае, че заклещения в ъгъла Вучич напълно загуби инициативата. \r\nАлбанците отдавна правят това, което искат, а Белград измисля нови компромиси и сложни словесни формулуровки. И дори сега \"ще реагираме сдържано, но ще защитим сръбския народ\". Как можеш да го защитиш „сдържано“? Десетки сърби са хванати, бити с приклада за пушки до полусмърт, а в същото време и руски служител на ООН, който има дипломатически имунитет по пътя, а вие „защитавате сдържано“? \r\nСитуацията е в процес на развитие и като цяло, може да се случи абсолютно всичко. Албанците разрушиха основните барикади и частично ги изгориха (димът още се вижда в Звечан). В този момент те не са заинтересувани да останат на Север, затова сблъсъците постепенно ще спрат, веднага щом последния човек с черна униформа и нашивка с орел напусне сръбските общини. \r\nНо това, което се случи на 27 и 28 май 2019 г., никога няма да бъде забравено. Речта на Вучич, по-нататъшното й обсъждане, грубостта на албанците - всичко това промени баланса на силите в региона за един ден. \r\nПоне е добре, че в крайна сметка задържаният руснак бе освободен. \r\n*** \r\nИзборите за Европейски парламент завършиха с прогнозирани, ни печални за перспективите на „общия европейски дом“ резултати. Позициите на привържениците на единството на Европа отслабнаха. Радикалите, които обективно работят за разпадането на това интеграционно обединение, напротив, подобриха положението си. Европейците демонстрираха убедително, че проектът „Европейски съюз“, поне в този вид, в който е в момента, никак не им харесва, пише електронното издание на руското официозно списание  „Експерт“  в материал, представен без редакторска намеса. \r\nИзборите, проведени в страните от ЕС от 23 до 26 май, наистина могат да се нарекат исторически. В Европейския парламент за първи път след края на Студената война балансът на силите се промени. Дясната Европейска народна партия (ЕНП) и Прогресивният алианс на социалистите и демократите (ПЕС) загубиха мнозинството си и ще трябва да се договорят за коалиция с други фракции. \r\nДясноцентристите и социалистите не стигнаха до победа съвсем за малко. Те получиха 331, а не необходимите им 376 мандата за болшинство. Разбира се, част от гласовете на двете партии отидоха при евроскептиците. „Европейският алианс на народите и нациите“ (Бившата партия „Европа на нациите и свободите“), където тонът задават пратениците на Марин льо Пен, и „Европа за свобода и пряка демокрация“, в която влиза и партията на Найджъл Фараж с говорещото само за себе си име Брекзит, получиха 111 депутати срещу 78 на миналите избори за Европейски парламент. Но само по себе си това засилване на принципните противници на обединена Европа едва ли би попречило на социалистите и дясноцентристите да запазят мнозинството, ако не бяха принципните поддръжници на европейското единство.Те бяха вдъхновени от френския президент Еманюел Макрон. В часа, когато евроскептиците атакуваха, той направи призив за увеличаване на правомощията на ЕС - дори публикува статия, в която очерта плана си за реформа на Европейския съюз. Популярността на Макрон сред евро-оптимистите се е увеличила драстично. Следователно неговото движение „Република напред“, обединено на тези избори с „Алианса на либералите и демократите за Европа“ (те са традиционните поддръжници на укрепването на ЕС), взе 105 места, тоест третото място. \r\nЗасилиха позициите си и Зелените (69 срещу 52 места на последните избори). Това също е знак, че Европа я очаква промяна. За Зелените традиционно гласуват не само тези, които се занимават с проблемите на околната среда, но и онези, които искат да протестират срещу \"системните\" партии. \r\nКато цяло се получава тъжна картина за привържениците на запазването на ЕС. Радикалите настъпват. Едните искат ЕС да го няма и не крият особено това. Другите се стремят да направят така, че ЕС постепенно да еволюира в посока на конфедерация. И двата пътя не обещават нищо добро на Съюза. \r\nОт края на „Студената война“ в Европа се случиха много промени. Каквото и да се говори за ЕС, той стана най-успешния интеграционен проект в света. От неговите институции сега зависи благосъстоянието и икономиката на милиони европейци, както и това на ръководителите на транснационалните корпорации, и, да кажем, обикновения фермер, който е зависим от субсидиите на Брюксел. Неслучайно на тези избори за Европейски парламент имаше рекорден брой участници. Обикновеният, средностатистически избирател, който преди това възприемаше властите на ЕС като нещо далечно и нещо, което не го засягаше лично, започна да ги приема по-сериозно. \r\nОнези, които смятаха, че структурите и правилата на Европейския съюз са само малко и  незначително приложение към безвизовия режим между европейските страни, окончателно промениха мнението си чрез примера на Великобритания. Брекзит, за условията на който британските парламентаристи не могат да се съгласят изобщо, показа, че каквито и да са неудобствата от това да бъдеш в единна Европа, да се разделиш с нея може да излезе и по-скъпо. В същото време броят на проблемите нараства, които, както разбират все повече европейци, е по-лесно да се разрешат единно: миграционната криза и отношенията със САЩ и Русия. \r\nНо за времето на съществуването на Европейския съюз не се случи едно нещо: гражданите на страните-членки на Съюза така и не се почувстваха единна общност. Интересите на тяхната страна за тях все още са по-важни от интересите на Европа. Опитите да се наруши, дори в името на общото благо, националният суверенитет, като цяло се възприемат като еднакво болезнени във всички страни от ЕС. Тук Литва не се различава много от Великобритания. Резултатите от изборите за Европейски парламент, с успехите на евроскептиците и с „протестното“ гласуване, показаха, че Европа може да бъде обединена само до известна степен. Която ръководството на ЕС е принудено да преминава от време на време - отново за общото благо. \r\nВ резултат на това европейският истаблишмънт е принуден да си блъска главата над това, как да съвмести несъвместимото. Впрочем, демокрацията въобще е система за разрешаване на противоречията, които при друга форма на организация на обществото биха били неразрешими. И, за щастие, Европа няма да се откаже от демокрацията, въпреки авторитарните тенденции в отделните страни от ЕС. \r\n*** \r\nПредседателят на Върховната рада на Украйна Андрей Парубий нареди незабавно да бъде подготвен за разглеждане проект за Избирателен кодекс, пише руското издание  „Независимая газета“ . Още в четвъртък депутатите ще могат да пристъпят към утвърждаване на новите правила. Но това не означава, че парламентът се съобразява с желанията на Владимир Зеленски. Напротив, отношенията между стария състав на Радата и новия президент се влошават. В Украйна назрява политическа криза.  \r\nПрез миналата седмица, събрани на извънредно заседание, депутатите не приеха предложения от президента проект за поправки в действащия избирателен закон. Става дума за отказ от действащата пропорционално-мажоритарна система и преход към избори само по партийни листи, както и за понижаване на бариерата за влизане в парламента за партиите от 5% на 3%.  \r\nЕкипът на Зеленски предложи да бъдат внесени поправки в действащия закон, тъй като се смята, че за разглеждане на Избирателния кодекс вече няма време. До предсрочните избори останаха по-малко от два месеца. Към проекта за кодекс (който през миналата година беше утвърден на първо четене) бяха подадени хиляди поправки, всяка от които трябва да се разглежда отделно. Работата може да продължи до деня на гласуването.  \r\nВ случай, че депутатите не успеят да променят правилата, то изборите трябва да бъдат проведени по стария закон, който не отчита намалените срокове за настоящата предизборна кампания. Ръководителят на ЦИК Татяна Слипачук заяви, че например, за отпечатване на бюлетините в закона са предвидени 70 дни, а до предсрочните избори остава доста по-малко време. Тя помоли депутатите спешно да внесат промени в законодателството. До момента този въпрос не е поставен в дневния ред на Върховната рада. \r\n*** \r\nСпециалният представител на Държавния департамент на САЩ за Украйна Кърт Волкер, разясни политиката на Вашингтон по отношение на Украйна, след президентските избори, както и американското виждане за урегулирането в Донбас, пише руското издание  „Коммерсант“ .  \r\nИзказванията на дипломата станаха най-подробното изложение на позицията на администрацията на САЩ за ситуацията в Украйна, след смяната на властта в Киев. В отговор на въпрос, готови ли са САЩ да подтикнат Киев към изпълнение на споразуменията от Минск, Волкер заяви, че „Украйна не може да направи повече, от това, което вече е направила“, и определи за причина за конфликта „руската окупация“. Междувременно в Москва продължават да смятат, че Киев трябва да направи стъпки за урегулиране на конфликта.  \r\nВолкер започна своята пресконференция с кратко изявление, в което сподели лични впечатления от инаугурацията на новия украински президент Владимир Зеленски и от личното си общуване с него.  \r\nВолкер на скри възхищението си.  \r\n„Ние бяхме потресени от качеството на украинските избори, които бяха свободни и справедливи, ние бяхме впечатлени от мирната смяна на властта и ще подкрепяме Украйна и занапред, нейната икономика, сигурност, суверенитет и териториална цялост“, заяви Волкер.  \r\nТой определи борбата с корупцията, като една от главните задачи пред новото украинско ръководство и не обвини в нищо предишната украинска администрация. Говорейки за предишния президент Петро Порошенко, Волкер предпочете да не се спира на причините за неговия изборен провал. Американският представител заяви, че Порошенко е „свършил огромна работа, насочена към реформирането на Украйна“.", "date": "2019.05.29", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/05/29/2664033/evropeyski-izbori-2019-tsik-gerb-poluchava-6-mandata-v-ep-bsp-5-dps-3-vmro-2-a-demokratichna-balgariya-1.html", "text": "Централната избирателна комисия обяви разпределението на 17-те мандата от България за новия Европейски парламент, предаде  БНТ . ГЕРБ получава 6 мандатa, БСП- 5 мандатa, ДПС- 3 мандатa, ВМРО- 2 мандата, а „Демократична България“- 1 мандат.", "date": "2019.05.29", "title": "Европейски избори 2019: ЦИК: ГЕРБ получава 6 мандата в ЕП, БСП- 5, ДПС- 3, ВМРО- 2, а „Демократична България“- 1"}
{"url": "http://www.focus-news.net/news/2019/05/29/2663641/pri-100-obraboteni-protokoli-ot-rik-gerb-poluchava-3107-ot-glasovete-bsp-2426-dps-1655-vmro-736-demokratichna-balgariya-606-obzor.html", "text": "При 100% обработени протоколи при първоначалното им въвеждане междинните резултати на европейските избори сочат, че за ГЕРБ са гласували 31.07% от упражнилите правото си на вот. БСП получава 24.26% от гласовете, ДПС - 16.55%, ВМРО - 7.36%, „Демократична България“ - 6.06%. Реализираната избирателна активност е малко на 33%. Около 36.71% от избирателите са гласували с преференции. Най-много са те при ВМРО и \"Демократична България\", където надвишават над 50 процента. Недействителните гласове на евроизборите са около 4%. Разпределението на мандатите и новите български евродепутати трябва да станат ясни до 31 май. \r\nСпоред първоначалното преброяване на гласовете ГЕРБ печели в 21 области: Блaгoeвгpaд, Бypгac, Bapнa, Beлиĸo Tъpнoвo, Bpaцa, Гaбpoвo, Kюcтeндил, Лoвeч, Moнтaнa, Πaзapджиĸ, Πepниĸ, Pyce, Cилиcтpa, Cливeн, Cмoлян, Coфия 23-и избиpaтeлeн paйoн, Coфия 24-и избиpaтeлeн paйoн, Coфия 25-и избиpaтeлeн paйoн, Coфия oблacт, Cтapa Зaгopa, Πлoвдив гpaд, Πлoвдив oблacт и Xacĸoвo. БCΠ зa Бългapия пeчeли избopитe в oблacтитe Bидин, Дoбpич, Πлeвeн и Ямбoл, a ДПС в Kъpджaли, Paзгpaд, Tъpгoвищe и Шyмeн. В чужбина най-висока подкрепа получава „Демократична България“ с 28.76% от гласовете, за ГЕРБ са гласували 22.16%, а за БСП - 15.42%.", "date": "2019.05.29", "title": "При 100% обработени протоколи от РИК: ГЕРБ получава - 31.07% от гласовете, БСП - 24.26%, ДПС - 16.55%, ВМРО - 7.36%, „Демократична България“ - 6.06% (ОБЗОР)"}
{"url": "http://www.focus-news.net/news/2019/05/29/2663642/independent-kandidatite-da-zamenyat-tereza-mey-smyatat-che-mogat-da-postignat-nova-sdelka.html", "text": "Претендентите да заменят Тереза Май, на поста премиер на Великобритания, понесоха двоен удар върху надеждите им да убедят избирателите, че могат да постигнат по-добър Брекзит, пише изданието  „Independent“ .  \r\nПредседателят на Европейската комисия Жан-Клод Юнкер категорично отхвърли възможността, за всякакво предоговаряне на споразумението за Брекзит, договорено от Мей през миналия ноември.  \r\nОт друга страна председателят на Камарата на общините на британския парламент Джон Бъркоу подготвя конституционен сблъсък с потенциални бъдещи премиери, като Борис Джонсън, тъй като настоява парламентаристите да имат възможност да блокират всеки Брекзит без сделка.  \r\nФаворити за премиерския пост, като Джонсън и Доминик Рааб, дадоха да се разбере, че имат желание да предоговорят сделката на Мей, но са готови и за напускане на ЕС без споразумение на 31 октомври, ако се наложи.  \r\nДжонсън обяви, че Великобритания ще напусне ЕС до 31 октомври „със или без сделка“. Рааб заяви, че все още има време да бъдат променени спорните споразумения за ирландската граница и договаряне на правно обвързващ маршрут за Великобритания да напусне едностранно.  \r\nМеждувременно външният министър Джереми Хънт заяви, че е готов да формира нов преговорен екип, който да убеди Брюксел, че една променена сделка, може да получи подкрепа в британския парламент.   Светлин Божков", "date": "2019.05.29", "title": "„Independent“: Кандидатите да заменят Тереза Мей смятат, че могат да постигнат нова сделка"}
{"url": "http://www.focus-news.net/news/2019/05/29/2663635/nezavisimaya-gazeta-varhovnata-rada-nyama-namerenie-da-raboti-s-vladimir-zelenski.html", "text": "Председателят на Върховната рада на Украйна Андрей Парубий нареди незабавно да бъде подготвен за разглеждане проект за Избирателен кодекс, пише руското издание  „Независимая газета“ . Още в четвъртък депутатите ще могат да пристъпят към утвърждаване на новите правила. Но това не означава, че парламентът се съобразява с желанията на Владимир Зеленски. Напротив, отношенията между стария състав на Радата и новия президент се влошават. В Украйна назрява политическа криза.  \r\nПрез миналата седмица, събрани на извънредно заседание, депутатите не приеха предложения от президента проект за поправки в действащия избирателен закон. Става дума за отказ от действащата пропорционално-мажоритарна система и преход към избори само по партийни листи, както и за понижаване на бариерата за влизане в парламента за партиите от 5% на 3%.  \r\nЕкипът на Зеленски предложи да бъдат внесени поправки в действащия закон, тъй като се смята, че за разглеждане на Избирателния кодекс вече няма време. До предсрочните избори останаха по-малко от два месеца. Към проекта за кодекс (който през миналата година беше утвърден на първо четене) бяха подадени хиляди поправки, всяка от които трябва да се разглежда отделно. Работата може да продължи до деня на гласуването.  \r\nВ случай, че депутатите не успеят да променят правилата, то изборите трябва да бъдат проведени по стария закон, който не отчита намалените срокове за настоящата предизборна кампания. Ръководителят на ЦИК Татяна Слипачук заяви, че например, за отпечатване на бюлетините в закона са предвидени 70 дни, а до предсрочните избори остава доста по-малко време. Тя помоли депутатите спешно да внесат промени в законодателството. До момента този въпрос не е поставен в дневния ред на Върховната рада.   Светлин Божков", "date": "2019.05.29", "title": "„Независимая газета“: Върховната рада няма намерение да работи с Владимир Зеленски"}
{"url": "http://www.focus-news.net/news/2019/05/29/2663644/ria-novosti-donald-tusk-opredeli-brekzit-kato-vaksina-sreshtu-antievropeyska-propaganda.html", "text": "Председателят на Европейския съвет Доналд Туск определи ситуацията с Брекзит, като ваксина срещу антиевропейска пропаганда, предаде  РИА Новости .  \r\nТуск заяви, че избирателите в ЕС са си направили изводи за това, какво на практика означава излизане на някоя страна от ЕС.  \r\n„Ние сме много радостни от най-високата избирателна активност на избори за ЕП, през последните 25 години. В същото време ще имаме малко по-труден парламент, в който ще са необходими най-малко три партии, за да бъде формирано мнозинство. Това прави Европейския парламент по-представителен. Той ще отразява доста по-голямо разнообразие от мнения и национални особености“, заяви Туск.  \r\nПо неговите думи, „значително мнозинство от гражданите са гласували за по-ефективен, силен и единен Европейски съюз, отхвърляйки тези, които искат слаба Европа“.  \r\n„На практика, заради това, че хората станаха по-проевропейски настроени, някои от най-големите евроскептични партии се отказаха от своите антиевропейски лозунги и се представиха за реформатори. Аз не се съмнявам, че една от причините за това е Брекзит“, заяви Туск.  \r\nПо неговите думи, „Брекзит беше ваксина срещу антиевропейска пропаганда и фалшиви новини“.   Светлин Божков", "date": "2019.05.29", "title": "РИА Новости: Доналд Туск определи Брекзит, като ваксина срещу антиевропейска пропаганда"}
{"url": "http://www.focus-news.net/news/2019/05/29/2663640/tass-mark-ryute-zayavi-che-reshenieto-za-predsedatel-na-ek-shte-bade-vzeto-v-ramkite-na-paketna-sdelka.html", "text": "Холандският премиер Марк Рюте заяви, че решение относно новия председател на Европейската комисия не е взето, но лидерите на страните-членки на ЕС са успели да постигнат малък прогрес в преговорите по този въпрос, предаде  ТАСС .  \r\nРюте допълни, че е била постигната договореност, че председателят на Европейския съвет Доналд Туск ще проведе консултации по „пакетна сделка“ за ръководните длъжности в ЕС – председател на Европейската комисия, председател на Европейския съвет и върховен представител на ЕС по външната политика и сигурността.  \r\n„Длъжността на ръководител на Европейската централна банка (ЕЦБ) не влиза в сделката“, отбеляза Рюте. По неговите думи, това е разумно решение, тъй като избора на ръководител на ЕЦБ „е отделна процедура, в която играят роля министрите на финансите и в която се отделя повече внимание на съдържанието, отколкото на другите постове“.   Светлин Божков", "date": "2019.05.29", "title": "ТАСС: Марк Рюте заяви, че решението за председател на ЕК ще бъде взето в рамките на „пакетна сделка“"}
{"url": "http://www.focus-news.net/news/2019/05/29/2663646/tass-donald-tramp-opredeli-poseshtenieto-si-v-yaponiya-kato-izklyuchitelno-uspeshno.html", "text": "Президентът на САЩ Доналд Тръмп заяви, че официалното му посещение в Япония се е оказало изключително успешно, предаде  ТАСС . Тръмп написа в Twitter, че двете страни са постигнали значителен прогрес по ред въпроси.  \r\n„Върнах се от изключително успешно посещение в Япония. Постигнат е значителен прогрес по много въпроси. Велика страна със забележителен лидер Шиндзо Абе“, написа Тръмп.  \r\nПо време на посещението на Тръмп  в Япония двамата с Абе подчертаха, че военния съюз между Вашингтон и Токио в момента е силен, като никога. В Япония президентът на САЩ се срещна и с новия император Нарухито, като стана първия чуждестранен лидер, удостоен с аудиенция от монарха, допълва агенцията.   Светлин Божков", "date": "2019.05.29", "title": "ТАСС: Доналд Тръмп определи посещението си в Япония, като изключително успешно"}
{"url": "http://www.focus-news.net/news/2019/05/29/2663645/arestuvaha-kmeta-na-bozhurishte-zam-kmeta-i-sekretarya-na-obshtinata-za-imotni-izmami-obzor.html", "text": "Полицията арестува кмета на Божурище Георги Димов, зам.-кмета Габриела Дончева и секретаря на общината Цветелина Димитрова заради злоупотреби при сделки с имоти. Те бяха задържани след акция на Специализираната прокуратура, КПКОНПИ и СДВР. По думите на главния прокурор 4 общински имота в Божурище са продадени чрез манипулиран търг, с което Общината е ощетена с близо 8 млн. лв. Гешев обясни, че тези имоти са били държавна собственост и държавата ги е предоставила безвъзмездно на общината, откъдето следва те да бъдат ползвани в интересите на нейните жители. „В резултат на манипулирани търгове тези 80 декара са продадени за 150 -160 хил. лв.“, заяви Гешев, като обясни, че реално за по-малко от 40-50 евро. кв.м едва ли могат да бъдат намерени такива имоти. „Всеки от вас може да направи разлика от 8 млн. и 160 хил. лв. Една разлика, която не е влязла в Община Божурище и оттам не са достигнали до конкретните хора, които трябва да я ползват, а това са гражданите на град Божурище“, посочи Гешев.  \r\nКупувачите на имотите са четирима, като три от тях са търговски дружества. В едно от дружествата пълномощник е бил бащата на кмета Георги Димов в друг период от време. Дружествата се разследват за връзки с местната администрация. Четвъртият купуват е бивш магистрат от Национално следствена служба. Той ще бъде проверен от антикорупционната комисия.  \r\nРазследването по случая е започнало преди няколко месеца. Сигналът е бил подаден от председателя на Общинския съвет на Община Божурище. Той първо е сезирал кмета, че знае за неговите неправомерни сделки, но Георги Димов не е преустановил дейност. Вследствие на това председателят на Общинския съвет е сезирал прокуратурата. По думтите на Иван Гешев в малките населени места у нас продължава да се краде много и нагло. Според него въпреки многоборойните разследвания на органите, кметовете продължават да нарушават закона, като си мислят, че след като познават местния прокурор или местния шеф на полицията, това ще бъде в тяхна полза.  \r\nПред журналисти кметът на Община Божурище Георги Димов коментира, че случилото се е единственото, което опозицията може да приложи като действие срещу един успешен кмет като него, който за 4 години е успял да промени цялата община. „Моята молба е единствено максимално бързо да приключи всичко, да се установи моята невинност и да се залавям за работа. Изключително много работа ме чака тази година“, коментира Димов. Той увери, че няма никакви притеснения относно разследването.  \r\nДаяна ДЮЛГЕРОВА", "date": "2019.05.29", "title": "Арестуваха кмета на Божурище, зам.-кмета и секретаря на общината за имотни измами (ОБЗОР)"}
{"url": "http://www.focus-news.net/news/2019/05/29/2663649/afp-huawei-poiska-ot-amerikanski-sad-da-othvarli-federalnata-zabrana-sreshtu-kompaniyata.html", "text": "Технологичната компания Huawei съобщи, че се е обърнала с иск в съд в САЩ, да бъдат отхвърлени американските закони, които забраняват на федералните агенции да купуват нейните продукти, предаде  AFP .  \r\n„Законът директно определя, че Huawei е виновен и налага голям брой ограничения на компанията“, заяви Сун Лиупинг, юридически представител на китайската компания.  \r\nТехнологичният гигант заведе дело срещу американския закон през март, като обяви, че е противоконституционен.   Светлин Божков", "date": "2019.05.29", "title": "AFP: Huawei поиска от американски съд да отхвърли федералната забрана срещу компанията"}
{"url": "http://www.focus-news.net/news/2019/05/29/2663647/evening-standart-bivshata-sapruga-na-dzhef-bezos-shte-dari-pone-polovinata-ot-neynoto-sastoyanie-za-blagotvoritelnost.html", "text": "Бившата съпруга на основателя на компанията „Амазон“ Джеф Безос обеща да дари поне половината от нейното състояние за благотворителност, няколко месеца, след като финализира развода си с най-богатия човек в света, пише изданието  „Evening Standart“ .  \r\nМаккензи Безос, на 49 години, получи дял от „Амазон“  на стойност около 27,5 милиарда паунда, след като се разведе с мъжа си на 16 април.  \r\nСега тя се съгласи да даде повече от половината от парите си за филантропски каузи, като подпише „The Giving Pledge“, ангажимент, поет от американски милиардери, за да даряват по-голямата част от богатството си за благотворителност.  \r\nДокументът беше подписан през 2010 година от 40-те най-богати американци, включително Бил и Мелинда Гейтс.  \r\nОттогава документа е подписан от 204 милиардери от целия свят, на възраст между 30 и 90 години.  \r\nМаккензи Безос пише, че има „несъразмерна сума за споделяне“.  \r\n„Подходът ми към филантропията ще продължи да бъде внимателен. Това ще отнеме време, усилия и грижа, но аз няма да чакам, и ще продължа, докато сейфът остане празен“, пише Маккензи Безос.  \r\nТя е класирана на 22-о място по индекса на милиардерите на Bloomberg, с лично богатство оценено на 36,6 милиарда долара.   Светлин Божков", "date": "2019.05.29", "title": "„Evening Standart“: Бившата съпруга на Джеф Безос ще дари поне половината от нейното състояние за благотворителност"}
{"url": "http://www.focus-news.net/news/2019/05/29/2663648/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Джон Бъркоу заяви, че планира да остане на поста председател на Камарата на общините на британския парламент, въпреки очакванията, че ще го напусне, пише британското издание  „Guardian“ . Сега Бъркоу рискува да предизвика гнева на твърдолинейните евроскептици, които смятат, че той иска да осуети Брекзит без сделка.  \r\nБъркоу заяви, че няма намерение да напуска поста си, докато има толкова важни въпроси за решаване пред парламента. В момент, когато се увеличават индикациите, че кандидатите за поста на лидер на консерваторите желаят да постигнат напускане на ЕС без сделка, Бъркоу ги предупреди да не се опитват да форсират подобен процес, без разрешението на депутатите.  \r\nВ неофициални разговори Бъркоу беше заявил, че има намерение да напусне креслото на председател на парламента през лятото, вероятно през юли, след десет години на поста. Сегашните му изявления, обаче изглежда потвърждават информациите, че той е променил решението си, след като Великобритания не напусна ЕС в края на март.  \r\n„Аз никога не съм казвал, че ще напусна поста си през юли тази година. Второ, аз чувствам, че сега е време в което се развиват важни събития и има много сериозни въпроси за решаване, и при тези обстоятелства не ми изглежда разумно да овакантявам поста си“, заяви Бъркоу. Той допълни, че „ако има подобни намерения, първо ще ги обяви пред парламента“.  \r\nИзясняването на неговата позиция ще разгневи твърдолинейните евроскептици сред консерваторите, които очакваха, че неговото оттегляне ще улесни тяхната задача в месеците преди крайния срок от 31 октомври. \r\n*** \r\nПретендентите да заменят Тереза Май, на поста премиер на Великобритания, понесоха двоен удар върху надеждите им да убедят избирателите, че могат да постигнат по-добър Брекзит, пише изданието  „Independent“ .  \r\nПредседателят на Европейската комисия Жан-Клод Юнкер категорично отхвърли възможността, за всякакво предоговаряне на споразумението за Брекзит, договорено от Мей през миналия ноември.  \r\nОт друга страна председателят на Камарата на общините на британския парламент Джон Бъркоу подготвя конституционен сблъсък с потенциални бъдещи премиери, като Борис Джонсън, тъй като настоява парламентаристите да имат възможност да блокират всеки Брекзит без сделка.  \r\nФаворити за премиерския пост, като Джонсън и Доминик Рааб, дадоха да се разбере, че имат желание да предоговорят сделката на Мей, но са готови и за напускане на ЕС без споразумение на 31 октомври, ако се наложи.  \r\nДжонсън обяви, че Великобритания ще напусне ЕС до 31 октомври „със или без сделка“. Рааб заяви, че все още има време да бъдат променени спорните споразумения за ирландската граница и договаряне на правно обвързващ маршрут за Великобритания да напусне едностранно.  \r\nМеждувременно външният министър Джереми Хънт заяви, че е готов да формира нов преговорен екип, който да убеди Брюксел, че една променена сделка, може да получи подкрепа в британския парламент. \r\n*** \r\nБившата съпруга на основателя на компанията „Амазон“ Джеф Безос обеща да дари поне половината от нейното състояние за благотворителност, няколко месеца, след като финализира развода си с най-богатия човек в света, пише изданието  „Evening Standart“ .  \r\nМаккензи Безос, на 49 години, получи дял от „Амазон“  на стойност около 27,5 милиарда паунда, след като се разведе с мъжа си на 16 април.  \r\nСега тя се съгласи да даде повече от половината от парите си за филантропски каузи, като подпише „The Giving Pledge“, ангажимент, поет от американски милиардери, за да даряват по-голямата част от богатството си за благотворителност.  \r\nДокументът беше подписан през 2010 година от 40-те най-богати американци, включително Бил и Мелинда Гейтс.  \r\nОттогава документа е подписан от 204 милиардери от целия свят, на възраст между 30 и 90 години.  \r\nМаккензи Безос пише, че има „несъразмерна сума за споделяне“.  \r\n„Подходът ми към филантропията ще продължи да бъде внимателен. Това ще отнеме време, усилия и грижа, но аз няма да чакам, и ще продължа, докато сейфът остане празен“, пише Маккензи Безос.  \r\nТя е класирана на 22-о място по индекса на милиардерите на Bloomberg, с лично богатство оценено на 36,6 милиарда долара.", "date": "2019.05.29", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/29/2663643/guardian-dzhon-barkou-shte-ostane-na-posta-predsedatel-na-kamarata-na-obshtinite.html", "text": "Джон Бъркоу заяви, че планира да остане на поста председател на Камарата на общините на британския парламент, въпреки очакванията, че ще го напусне, пише британското издание  „Guardian“ . Сега Бъркоу рискува да предизвика гнева на твърдолинейните евроскептици, които смятат, че той иска да осуети Брекзит без сделка.  \r\nБъркоу заяви, че няма намерение да напуска поста си, докато има толкова важни въпроси за решаване пред парламента. В момент, когато се увеличават индикациите, че кандидатите за поста на лидер на консерваторите желаят да постигнат напускане на ЕС без сделка, Бъркоу ги предупреди да не се опитват да форсират подобен процес, без разрешението на депутатите.  \r\nВ неофициални разговори Бъркоу беше заявил, че има намерение да напусне креслото на председател на парламента през лятото, вероятно през юли, след десет години на поста. Сегашните му изявления, обаче изглежда потвърждават информациите, че той е променил решението си, след като Великобритания не напусна ЕС в края на март.  \r\n„Аз никога не съм казвал, че ще напусна поста си през юли тази година. Второ, аз чувствам, че сега е време в което се развиват важни събития и има много сериозни въпроси за решаване, и при тези обстоятелства не ми изглежда разумно да овакантявам поста си“, заяви Бъркоу. Той допълни, че „ако има подобни намерения, първо ще ги обяви пред парламента“.  \r\nИзясняването на неговата позиция ще разгневи твърдолинейните евроскептици сред консерваторите, които очакваха, че неговото оттегляне ще улесни тяхната задача в месеците преди крайния срок от 31 октомври.   Светлин Божков", "date": "2019.05.29", "title": "„Guardian“: Джон Бъркоу ще остане на поста председател на Камарата на общините"}
{"url": "http://www.focus-news.net/news/2019/05/29/2663651/tass-singapur-zae-parvoto-myasto-v-reytinga-za-konkurentnosposobnost-na-stranite-v-sveta.html", "text": "Сингапур зае първото място в рейтинга за конкурентноспособност на страните в света през 2019 година, предаде  ТАСС . Рейтингът е съставен от експерти на Международния институт за управленческо развитие в швейцарския град Лозана.  \r\nСингапур оглавява класацията заради развитието на високотехнологична инфраструктура, както и поради наличието на квалифицирана работна ръка. Второ място в класацията заема Хонконг, заради провеждането на благоприятна данъчна политика.  \r\nСАЩ падат на трето място в рейтинга, като губят две позиции в сравнение с 2018 година. Върху конкурентноспособността на САЩ повлияват негативно високите цени на петрола, както и забавянето на износа на високотехнологична продукция и нестабилността на курса на долара.   Светлин Божков", "date": "2019.05.29", "title": "ТАСС: Сингапур зае първото място в рейтинга за конкурентноспособност на страните в света"}
{"url": "http://www.focus-news.net/news/2019/05/29/2663652/sport-grigor-dimitrov-izliza-za-vtoriya-si-mach-na-rolan-garos.html", "text": "Григор Димитров излиза за втория си мач на Ролан Гарос днес следобед. Съперник на Димитров е хърватина Марин Чилич.  \r\nВ изиграните досега пет мача между тях Чилич води с 4:1 победи. Единствената победа на Димитров е на турнира от сериите „Мастърс“ в Париж през 2015 година. Оттогава Чилич има три поредни победи срещу най-добрия български тенисист, като последната среща между двамата е през 2018 година.", "date": "2019.05.29", "title": "Спорт: Григор Димитров излиза за втория си мач на Ролан Гарос"}
{"url": "http://www.focus-news.net/news/2019/05/29/2663650/pregled-na-mezhdunarodnite-novini-do-6-chasa-agentsiya-fokus.html", "text": "Международните сили за поддържане на сигурността в Косово (КФОР) под командването на НАТО са били информирани, че полицията на Косово е провела мащабна операция за провеждане на арести по подозрение за корупция във вторник, съобщиха пред  ТАСС  от пресслужбата на Алианса в коментар за инцидента в Косово, в резултат от който пострадаха десетки, а освен това бе задържан и бит руски дипломат от Мисията на ООН. \r\n„Силите на КФОР са били информирани, че косовската полиция провежда крупна операция по цялата територия на Косово за провеждане на арести по обвинения в корупция“, съобщиха от пресслужбата. „Силите на КФОР, от своя страна, са потвърдили, че в северната част на страната не са били разполагани никакви армейски подразделения“. \r\n*** Президентът на Сърбия Александър Вучич заяви след последната акция на косовския спецназ в Северно Косово, в хода на която пострадаха десетки и около 30 бяха арестувани за „корупция“, че сърбите няма да воюват, а ще пазят мира на всяка цена, предава скопското електронно издание  „Фактор“ . \r\n„Никого не съм заплашвал с война, само казах, че ще защитаваме нашия народ и няма да позволим нови репресии. След днешното нападение, вече нищо няма да бъде същото. Ще имаме по-различно отношение към преговарящите и всички, които днес се правиха на луди и говориха, че става въпрос за борба против корупцията, или в първия момент изобщо не се показаха. Показаха се чак, когато разбраха, че сме много сериозни в намерението си да защитаваме нашия народ“, заяви Вучич. \r\nВъв вторник сутринта гражданите на сръбските общини в Северно Косово задействаха предупредителните сирени. Специалните части на косовските сили за сигурност – РОСУ, със 73 бронирани машини нахлуха в северната част на Митровица, Зубин Поток и Лепосавич и арестуваха около 30 души. \r\nЦелта на акцията, както написа косовският премиер Рамуш Харадинай в „Туитър“, е била арестуването на полицаи и цивилни, заподозрени, че участват в нелегална търговия и организирана престъпност и не е била насочена срещу сърбите. Същото изявление дойде и от Брюксел и КФОР. \r\nМинистерството на външните работи на Русия определи нахлуването на косовските спецчасти в сръбските общини, като „още една от поредицата провокации на Прищина“. \r\n***  Преговорите в Норвегия, между правителството на Венецуела и подкрепяната от САЩ опозиция, трябва да се съсредоточат единствено върху оттеглянето на президента Николас Мадуро, предаде  AFP , позовавайки се на изявление на администрацията във Вашингтон.  \r\n„Отбелязваме разговорите в Норвегия. Както вече сме казвали, САЩ смятат, че единственото нещо, което трябва да се обсъжда с Николас Мадуро, е условията за неговото оттегляне от властта“, заяви говорителят на Държавния департамент на САЩ Морган Ортагус. \r\n***  Германският канцлер Ангела Меркел заяви, че подкрепя кандидатурата на Манфред Вебер за председател на Европейската комисия, в разговорите си с останалите лидери на страните-членки на ЕС, предаде  AFP . В изказване след срещата в Брюксел, Меркел потвърди, че някои от нейните колеги подкрепят други кандидати и търсенето на компромис ще продължи.  \r\n„Ние заставаме зад нашия водещ кандидат, кандидатът на ЕНП Манфред Вебер. Други застават зад техните кандидати, което е очевидно. Ние имаме отговорности пред нашите избиратели и ще трябва да изчакаме и да видим какво ще стане. Много е рано да говорим за това, всички трябва да покажат толерантност и желание за постигане на компромис“, заяви Меркел.  \r\nДясноцентристката ЕНП загуби част от тежестта си, след европейските избори, но остава най-голямата партия в Европейския парламент и нейните лидери искат германския консерватор Манфред Вебер да поеме поста на председател на Европейската комисия.  \r\nНякои центристки лидери, като френския президент Емануел Макрон, формираха фронт анти-Вебер и подкрепят други кандидатури, като тази на холандския социалист Франс Тимерманс и либерала Маргрете Вестегер.  \r\nСлед днешната информативна среща, европейските лидери ще продължат преговорите през следващите няколко седмици, преди срещата на 21 юни, допълва агенцията. \r\n***  Президентът на Франция Еманюел Макрон заяви, че председателят на Европейския съвет Доналд Туск ще предложи кандидатури за основните ръководни постове в ЕС, на срещата през юни, предаде  ТАСС .  \r\n„Ние решихме да поръчаме на Туск да предложи кандидатури за основните ръководни постове в ЕС, отчитайки нашите преговори, на срещата през юни“, отбеляза Макрон. Френският президент подчерта, че автоматично назначаване на „главен кандидат“ за поста на ръководител на Европейската комисия няма да има. По думите на Макрон, през следващите седмици ще бъде формирана програмна платформа на бъдещото ръководство, след консултации с европейските лидери и Европейския парламент. Френският държавен глава, в платформата трябва да бъдат включени теми, като опазването на околната среда, технологичните иновации, миграционната политика, единния пазар и въпросите за сигурността.  \r\nМакрон смята, че на ЕС са необходими „силни ръководители, компетентни, харизматични, които да се ползват с подкрепата на мнозинството“. Френският президент се обяви за формиране на възможно най-широка коалиция в Европейския парламент.  \r\nМакрон заяви, че Европейската комисия трябва да бъде напълно формирана към 1 ноември, допълва агенцията. \r\n***  Холандският премиер Марк Рюте заяви, че решение относно новия председател на Европейската комисия не е взето, но лидерите на страните-членки на ЕС са успели да постигнат малък прогрес в преговорите по този въпрос, предаде  ТАСС .  \r\nРюте допълни, че е била постигната договореност, че председателят на Европейския съвет Доналд Туск ще проведе консултации по „пакетна сделка“ за ръководните длъжности в ЕС – председател на Европейската комисия, председател на Европейския съвет и върховен представител на ЕС по външната политика и сигурността.  \r\n„Длъжността на ръководител на Европейската централна банка (ЕЦБ) не влиза в сделката“, отбеляза Рюте. По неговите думи, това е разумно решение, тъй като избора на ръководител на ЕЦБ „е отделна процедура, в която играят роля министрите на финансите и в която се отделя повече внимание на съдържанието, отколкото на другите постове“. \r\n***  Технологичната компания Huawei съобщи, че се е обърнала с иск в съд в САЩ, да бъдат отхвърлени американските закони, които забраняват на федералните агенции да купуват нейните продукти, предаде  AFP .  \r\n„Законът директно определя, че Huawei е виновен и налага голям брой ограничения на компанията“, заяви Сун Лиупинг, юридически представител на китайската компания.  \r\nТехнологичният гигант заведе дело срещу американския закон през март, като обяви, че е противоконституционен.", "date": "2019.05.29", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/05/29/2663653/gd-granichna-politsiya-intenziven-e-trafikat-na-gkpp-kapitan-andreevo-i-lesovo-za-tovarni-avtomobili-na-izhod-ot-stranata.html", "text": "На българо-турската граница на ГКПП Капитан Андреево и ГКПП Лесово трафикът е интензивен на изход от товарни автомобили. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 06:00 часа.  На всички останали гранични контролно-пропускателни пунктове трафикът е нормален.", "date": "2019.05.29", "title": "ГД „Гранична полиция“: Интензивен е трафикът на ГКПП „Капитан Андреево“ и „Лесово“ за товарни автомобили на изход от страната"}
{"url": "http://www.focus-news.net/news/2019/05/29/2663655/ria-novosti-tsentralnata-banka-na-venetsuela-saobshti-che-prez-2018-godina-inflatsiyata-v-stranata-e-nadvishila-130-000-protsenta.html", "text": "Централната банка на Венецуела публикува за първи път от три години, доклад за равнището на инфлацията в страната, предаде  РИА Новости . Данните на Централната банка показват, че през 2018 година инфлацията е достигнала 130 060%, а през април тази година е бил регистриран показател от 33,8%.  \r\nПо данни на банката инфлацията през 2017 година е била на равнище 862,6%, а през 2016 година – 274%.  \r\nЦентралната банка съобщи, че БВП на Венецуела се е понижил с 22,5% през третото тримесечие на 2018 година, в сравнение с аналогичния период на 2017 година.  \r\nОт своя страна Международният валутен фонд очаква, че БВП на Венецуела през 2019 година ще се понижи с 25%, а инфлацията през 2018 и 2020 година ще бъде на равнище 10 000 000%, допълва агенцията.   Светлин Божков", "date": "2019.05.29", "title": "РИА Новости: Централната банка на Венецуела съобщи, че през 2018 година инфлацията в страната е надвишила 130 000 процента"}
{"url": "http://www.focus-news.net/news/2019/05/29/2663658/predstoyashti-mezhdunarodni-sabitiya-za-29-may-agentsiya-fokus.html", "text": "*** Очаква се разговорите между венецуелските власти и опозицията да продължат \r\n*** Лидерите от ЕНП се срещат след европейските избори \r\n*** Европейските лидери ще проведат разговори след изборите за ЕП \r\n*** Протест срещу десните след европейските избори \r\n*** Визита на руския външен министър Сергей Лавров \r\n***", "date": "2019.05.29", "title": "Предстоящи международни събития за 29 май (Агенция „Фокус“)"}
{"url": "http://www.focus-news.net/news/2019/05/29/2663659/nimh-dnes-shte-bade-predimno-slanchevo-maksimalnite-temperaturi-shte-sa-mezhdu-26-i-31.html", "text": "Днес преди обяд ще е предимно слънчево. След обяд отново ще се развива купеста и купесто-дъждовна облачност и на отделни места, главно в планинските райони ще превали краткотраен дъжд с гръмотевици. Това съобщи за  Агенция \"Фокус\"  Красимир Стоев, дежурен синоптик в   Националния институт по метеорология и хидрология (НИМХ) . Ще духа слаб западен, в Източна България – до умерен югозападен вятър. Максималните температури ще са между 26° и 31°. \r\nНад Черноморието ще бъде слънчево, след обяд ще има временни увеличения на облачността, но ще е без валежи. Ще духа слаб югозападен вятър. Максималните температури ще са между 26° и 28°. Вълнението на морето ще е 1-2 бала. Температурата на морската вода е 16°-21°. Атмосферното налягане е по-ниско от средното за месеца - слабо ще се повиши. \r\nНад планините преди обяд ще е предимно слънчево. След обяд ще се развива купеста и купесто-дъждовна облачност, на повече места в масивите от западната половина от страната. Ще превали и прегърми. Ще духа умерен до силен вятър от запад, по високите и открити части – от югозапад. Максимална температура на височина 1200 метра около 20°, на 2000 метра – около 14°.", "date": "2019.05.29", "title": "НИМХ: Днес ще бъде предимно слънчево, максималните температури ще са между 26° и 31°"}
{"url": "http://www.focus-news.net/news/2019/05/29/2663660/vitseprezidentat-iliyana-yotova-e-na-ofitsialno-poseshtenie-vav-frankfurt.html", "text": "Вицепрезидентът Илияна Йотова е официален гост във Франкфурт на Майн, където беше отбелязан Деня на българската просвета и култура и на славянската писменост. Това съобщиха от  прессекретариата на държавния глава .  \r\nРаботното посещение на вицепрезидента във Федерална Република Германия е по покана на почетния консул на Република България във Федерална провинция Хесен Инго-Ендрик Ланкау и на българската общност.  \r\nТържественото честване, на което ще присъстват и представители на германските официални власти, се състоя във вторник. В същия ден Илияна Йотова разговаря с представители на българската общност и с кмета на Франкфурт на Майн Петер Фелдман. Във Висбаден вицепрезидентът се срещна с министъра по федералните и европейските въпроси на провинция Хесен Лусия Путрих.  \r\nДнес Илияна Йотова ще разговаря с президента на регионалния парламент на Хесен Борис Райн. Предвидена е среща на вицепрезидента с председателя на Управителния съвет на „Фрапорт“ АД Стефан Шулте.", "date": "2019.05.29", "title": "Вицепрезидентът Илияна Йотова е на официално посещение във Франкфурт"}
{"url": "http://www.focus-news.net/news/2019/05/29/2663654/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nПрез нощта на места в Западна България все още ще има купеста облачност и превалявания от дъжд, но до сутринта ще спрат. На изток ще е предимно ясно. На 29.05.2019 г. преди обяд над България ще е предимно слънчево. След обяд отново ще се развива купеста и купесто-дъждовна облачност и на места, главно в планинските райони ще превали. Ще духа слаб западен, в Източна България – югозападен вятър. Максималните температури ще са между 26° и 31°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n-\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n-\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n-\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. Алтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nДвижението в участъка от км 105+300 до км 105+700 се ограничава движението в активната лента посока Бургас поради частични ремонтни дейности на асфалтовата настилка. Движението се осъществява в изпреварващата лента и се регулира с пътни знаци. Срок 29.05.2019 г. \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г.; \r\nДвижението при 132 км посока София се осъществява в една лента поради ремонтни дейности на асфалтовата настилка в активната лента. Движенението се осъществява в изпреварващата лента. Срок до 30.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 31.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Шумен: \r\nДвижението в участъка Каспичан – Невша посока Варна от км 362+600 до км 375+000 се осъществява с повишено внимание поради почистване на регули и окопи. Срок до 31.05.2019 г \r\nОбласт Варна: \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 29.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: \r\nОбласт София: \r\nДвижението в района на тунел „Мало Бучино“ в посока Перник се осъществява в една лента поради ремонтни дейности в изпреварващата лента. Движението се осъществява в активната лента. Срок до 29.05.2019 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка Дунавци – Ружинци от км 19+783 до км 62+000 е ограничено за МПС над 12 т. поради ремонтни дейности на асфалтовата настилка при км 57+300 в района на с. Медовница. \r\nОбходен маршрут: път II-11 гр. Дунавци – Арчар – с. Добри дол - по път III-112 с. Добри дол – с. Тополовец - път III-114 с. Тополовец – с. Ружинци и обратно. Срок до 29.05.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението в участъка 73+542 до 102+060 Белотинци – Монтана се осъществява се в една лента поради ремонтни дейности на асфалтовата настилка и скоростта на движение е ограничена до 40 км/ч . Регулира се от сигналисти на място . Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 31.05.2019 г.; \r\nОбласт Разград: \r\nДвижението Разград – Шумен при км 76+643 в района на с. Ушинци се осъществява двупосочно в една лента поради изграждане на стационарна контролна единица на електронна система за събиране на таксите за ползване на републиканската пътна мрежа. Срок до 30.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\nОбласт Ловеч: \r\nДвижението в участъка Радомирци – Ябланица от км 135+344 до км 158+300 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г. \r\nОбласт Русе: \r\nДвижението в участъка гара Бяла – с. Пейчиново от км 0+000 до км 7+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 31.05.2019 г.. \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 31.05.2019 г. \r\nДвижението в участъка Коритна – Сопот от км 0+000 до км 24+000 се осъществява с повишено внимание поради изсичане на храсти и косене по банкети. Водачите да се движат със съобразена скорост. Срок до 31.05.2019 г.; \r\nДвижението в участъка Коритна – Севлиево в района на пътен възел „Дъбрава“ при км 58+965 се осъществява с повишено внимание поради извършване на ремонтни дейности на пътните връзки. Водачите да се движат със съобразена скорост. Срок до 31.05.2019г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради частичен ремонт на асфалтовата настилка. Движението се регулира с пътни знаци и регулировчици. Срок до 31.05.2019 г. \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението с повишено внимание по път I-4 Пролаз- Търговище – с. Пробуда поради ремонт на асфалтовата настилка. Срок до 07.06.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:  \r\nДвижението в участъка Бяла – Полско Косово от км 54+270 до км 65+200 в участъка от гр. Бяла до с. Полско Косово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта е 40 км/ч. Движението се регулира от сигналисти. Срок до 31.05.2019 г. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 31.05.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка - гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ - п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 31.05.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Сливен: \r\nДвижението по път I-6 /София- Бургас/ от разклона за гр.Твърдица до п.в.Петолъчката от км 352+400 до км 421+100 се осъществява с повишено внимание поради извършване на ръчно косене. Участъкът е сигнализиран с пътни знаци. Срок на до 31.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nДвижението в участъка Карнобат – Ветрен от км 456+000 до км 485+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 05.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 Калотина – Драгоман от км 7+000 до км 10+000 се осъществява поетапно в една лента поради санитарна сеч на храсти и дървета в светлата част на денонощието. Движението се осъществява двупосочно в съседната лента. Участъкът е сигнализиран с пътни знаци и сигналисти. Срок до 31.05.2019 г. \r\nДвижението по път I-8 Калотина – София от км 23+000 до км 46+000 се осъществява с повишено внимание поради ремонт на ограничителни системи, поетапено и в двете посоки. Срок до 29.05.2019 г. \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижението в участъка Обзор – Слънчев бряг от км 172+000 до км 203+200 се осъществява с повишено внимание поради почистване на банкети и частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Слънчев бряг от км 174+000 до км 203+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 31.05.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 31.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 31.05.2019 г. Състояние на републиканската пътна мрежа: \r\nРемонтни дейности и временна организация на движението (ВОД):  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът ІІ-99: Движението по път II-99 Кондолово – Визица от км 80+800 до км 84+900 се осъществява с повишено внимание поради почистване на окопи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 31.05.2019 г. \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – Оризаре от км 34+000 до км 37+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.05.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.05.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 31.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок до 31.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 с. Паничарево – Бинека от км 26+000 до км 36+000 осъществява с повишено внимание поради профилиране на банкети и почистване на облицовани окопи. Сигнализирано с пътни знаци. Срок до 31.05.2019 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 11.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 31.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Плевен – Ловеч в участъка от км 25+450 до км 37+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок до 31.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 31.05.2019 г.;   \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти, кастрене на дървета. Движението се регулира от сигналисти на място. Срок до 31.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 06.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 31.05.2019 г.; \r\nПът III-812: Движението по път ІІІ-812 Спанчевци – Вършец от км 2+000 до км 17+000 се осъществява в една лента поради почистване на водостоци и почистване на асфалтовата настилка. Движението се регулира от сигналисти на място. Срок до 31.05.2019 г.; \r\nПът III-8104: Движението по път ІІІ-8104 Замфирово – Боровци от км 1+112 до км 1+120 се осъществява в една лента поради ремонтни дейности на водосток. Движението се регулира от сигналисти на място. Срок до 31.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище (пропадане на част от дясното платно). Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в участъка на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 31.05.2019 г.; \r\nПът ІІ-34: Движението по път II-34 Плевен – Никопол в района на Коиловци при км 7+732 се осъществява с повишено внимание поради преместване на пътни знаци. Срок до 31.05.2019 г.; \r\nПът ІІ-34: Движението по път II-34 Плевен – Никопол в района на Мечка при км 13+000 се осъществява с повишено внимание поради преместване на пътни знаци. Срок до 31.05.2019 г.; \r\nПът ІІ-35: Движението по път II-35 Плевен – Ловеч в района на Плевен при км 5+296 се осъществява с повишено внимание поради преместване на пътни знаци. Срок до 31.05.2019 г.; \r\nПът ІІІ-118: Движението по път III-118 Гулянци – Долна Митрополия в района на Долна Митрополия при км 24+159 се осъществява с повишено внимание поради преместване на пътни знаци. Срок до 31.05.2019 г.; \r\nПът ІII-3402: Движението по път III-3002 Коиловци – Вълче трън в района на Коиловци при км 1+860 се осъществява с повишено внимание поради преместване на пътни знаци. Срок до 31.05.2019 г.; \r\nПът III-3005: Движението по път III-3005 Ясен – Катунец в района на Ясен при км 1+370 се осъществява с повишено внимание поради преместване на пътни знаци. Срок до 31.05.2019 г.; \r\nПът ІII-3502: Движението по път III-3502 Брестовец – Ъглен в района на Беглеж при км 19+148 се осъществява с повишено внимание поради преместване на пътни знаци. Срок до 31.05.2019 г.; \r\nПът ІII-3502: Движението по път III-3502 Брестовец – Ъглен в района на Тодорово при км 2+500 се осъществява с повишено внимание поради преместване на пътни знаци. Срок до 31.05.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 30.05.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-51: Движението по път II-51 Бяла – Лом Черковна от км 0+000 до км 30+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът II-54: Движението по път II-54 гара Бяла – Караманово от км 13+100 до км 26+100 в участъка от гара Бяла до с.Караманово се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-501: Движението по път III-501 Русе – Иваново – Бяла от км 3+700 до км 52+610 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 31.05.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.05.2019 г.  \r\nПът III-5001: Движението по път III-5001 Две Могили – Широково – Острица – Кацелово от км 6+000 до км 26+000 се осъществява с повишено внимание поради ремонтни дейности на асфалтовата настилка. Срок до 30.05.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Смилец – Брадвари от км 8+000 до км 13+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци, конуси и регулировчици. Срок до 03.06.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 при разклона за с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 ;г. \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – Каменово от км 0+000 до км 17+000 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 31.05.2019 г.; \r\nПът III-662: Движение по път III-662 Нова Загора – Кортен от км 0+300 до км 4+300 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.05.2019 г.; \r\nПът III-6601: Движение по път III-6601 Сливен – граница с Област Ямбол от км 0+000 до км 17+600 се осъществява с повишено внимание поради извършване на машинно косене. Участъкът е сигнализиран с пътни знаци. Срок до 31.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-17: Движението по път II-17 АМ \"Хемус\" - Ботевград от км 0+000 до км 5+000 се осъществява в една лента поради ремонтни дейности по пътната настилка, поетапно и в двете посоки. Движението се извършва в съседната лента. Срок до 31.05.2019 г. \r\nПът II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 31.05.2019 г. \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 31.05.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 31.05.2019 г.; \r\nПът III-6602: Движението по път III-6602 Стара Загора – Старозагорски минерални бани от км 7+000 до км 16+780 се осъществява в една лента поради ремонтни дейности на асфалтова настилка. Движението се извършва с повишено внимание и съобр", "date": "2019.05.29", "title": "Актуална пътна обстановка"}
{"url": "http://www.focus-news.net/news/2019/05/29/2663656/predstoyashti-sabitiya-v-stranata-za-29-may-agentsiya-fokus.html", "text": "*** \r\nОт 15.00 часа в зала 6 на НДК председателят на Народното събрание Цвета Караянчева ще награди медици, отличени в инициативата „Лекарите, на които вярваме“. \r\n*** \r\nОт 14.30 часа в зала „Договори“ на Министерството на външните работи министрите Екатерина Захариева и Росен Желязков ще валидират юбилейна марка в чест на 140 години от създаването на МВнР. \r\n*** \r\nОт 09.00 часа ще започне редовното заседание на Народното събрание. \r\n*** \r\nОт 12.00 часа ще започне седмичното заседание на Министерския съвет. \r\n*** \r\nОт 09.30 часа 9 състав на Специализирания наказателен съд ще гледа делото срещу Петър П., обвинен в трафик на хора.  \r\n*** \r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др., обвинени в организиране и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Румен Р. и др., обвинени в участие в организирана престъпна група.  \r\n*** \r\nОт 10.30 часа в галерия „Сердика“ ще бъдат представени резултатите от работата по Пътеводителя за добри европейски практики, които целят положителна промяна и повишаване на толерантността към различни общности чрез изкуство. \r\n*** \r\nОт 10.30 часа във Военния клуб, на бул. „Цар Освободител“ 7, централна зала, Фонд на фондовете ще подпише договор с избрания фонд мениджър по Фонд за рисков капитал - „Морнингсайд хил“. \r\n*** \r\nОт 11.00 часа в институцията на омбудсмана на ул. „Георг Вашингтон“ № 22 омбудсманът Мая Манолова организира дискусия по повод общественото обсъждане на промени в Наредба № 16-334 за топлоснабдяването, предложени от Министерството на енергетиката. \r\n*** \r\nОт 11.00 часа в клуб „Перото“ в НДК ще се проведе пресконференция на Национална мрежа за децата на тема „Кой носи отговорност за политиките за децата и семействата в България?“. \r\n*** \r\nОт 11.00 часа в зала Запад в Народното събрание ще се проведе пресконференция на партия ВОЛЯ.  \r\n*** \r\nОт 11.00 часа в залата на Националния пресклуб на БТА ще започне пресконференция за откриването на международно изложение за тежкотоварни автомобили TRUCK EXPO 2019.   \r\n*** \r\nОт 11.00 часа в Конферентната зала на Дома на Европа (ул. \"Г.С. Раковски № 124\") ще се състои представянето на онлайн ръководство по човешки права за България, изготвено от изследователи и експерти на Българския хелзинкски комитет.  \r\n*** \r\nОт 11.30 часа в Клуба на народния представител ще се състои награждаването на участник от играта \"Незабравимото\" на Радио \"Фокус\".  \r\n*** \r\nОт 13.00 часа в София Хотел Балкан, зала „Сердика“, ще се проведе експертната дискусия: „Сигурност на електроенергийните доставки и нов регулаторен модел за въглищните централи“, част от поредицата Energy Managers’ Forum. \r\n*** \r\nОт 13.00 часа в клуб „Перото“ в НДК ще се проведе пресконференция на Национална мрежа за децата на тема „Кой носи отговорност за политиките за децата и семействата в България?“. \r\n*** \r\nОт 13.00 часа в Националния етнографски музей ще се проведе медийна среща преди откриването на гостуващата от Република Сръбска, Босна и Херцеговина изложба „Змиянска везба“. Откриването за широка публика, но без официалните лица, е предвидено за същия ден от 18.00 часа. \r\n*** \r\nОт 13.00 часа 11 състав на Специализирания наказателен съд ще гледа молба за изменение на мярка срещу Цветомир М., Бойко Г. и др., обвинени в контрабанда.  \r\n*** \r\nОт 13.30 часа 9 състав на Специализирания наказателен съд ще гледа делото срещу Златко К., Виктор М. и др., обвинени в участие в организирана престъпна група.  \r\n*** \r\nОт 14.00 часа 11 състав на Специализирания наказателен съд ще гледа делото срещу Андриан  \r\nСт., обвинен в участие в организирана престъпна група.  \r\n*** \r\nОт 14.00 часа в Студио „Музика“ на зала „България“ ще се проведе пресконференция по повод новия 91-ви сезон на Софийската филхармония.  \r\n*** \r\nОт 18.00 часа в галерия „София“ на Столична библиотека ще бъде открита първата самостоятелна изложба живопис на Лилия Мавлова „Проявление“. \r\n*** \r\nОт 18.00 часа в зала „Надежда” на Столична библиотека доц. д-р Людмил Георгиев ще представи снимки и видеоматериали и ще сподели свои впечатления и преживявания от участието си в международната туристическа регата ТИД.  \r\n*** \r\nОт 18.30 часа в Аулата на университета, ще бъдат отличени най-добрите студенти в цели 11 категории. \r\n*** \r\nОт 18.30 часа в ателие-книжарница „Къща за птици” (София, ул. Проф. Асен Златаров 22) ще се състои Майското издание от поредицата библейски беседи „Книгата на книгите“. \r\n*** \r\nОт 17.00 часа в Градската художествена галерия в Белоградчик ще се открие първия по рода си Салон за наивистично и интуитивно изкуство \r\n*** \r\nОт 10.30 часа в зала 101 на Община Благоевград ще се проведе встъпителна пресконференция по проект BG16RFOP001-5.001-0051 „Резидентни услуги за деца и младежи“, Оперативна програма „Региони в растеж“ 2014-2020 г., приоритетна ос 5 „Регионална социална инфраструктура“, процедура BG16RFOP001-5.001 „Подкрепа за деинституционализация на грижите за деца“.  \r\n*** \r\nОт 17.00 часа в зала „Яворов“ започва фестивалът „Дни на детското творчество“. \r\n*** \r\nОт 19.00 часа в Културен център- Чаковец, Хърватия ще се представи концерт на Ансамбъл „Пирин“. \r\n *** \r\nОт 10.00 часа на централен плаж Поморие ще се състои Държавно първенство по плажен хандбал – мъже и жени. \r\n*** \r\nВ 11.00 часа в Заседателната зала на Община Бургас ще се проведе пресконференция във връзка с провеждането на Международния турнир по спортни танци „Купа Бургас“. \r\n*** \r\nОт 16.30 часа на открита сцена \"Охлюва\" в Морската градина ще се състои тържественото награждаване на участниците в общинското състезание по български език за трети клас \"Език свещен на моите деди\". \r\n*** \r\nОт 18.00 часа в Арт галерия \"Ателие ЕР\" художничките Лидия Кунева и Лора Янева ще представят съвместна изложба живопис.  \r\n*** \r\nОт 19.00 часа в Дом на народната Армия (ДНА) ще бъде представен спектакълът \"Вечеря с приятели\". \r\n*** \r\nОт 13.30 часа в Окръжен съд – Варна ще бъде гледано делото за убийство на 35-годишен мъж по особено мъчителен начин. \r\n*** \r\nОт 17.00 часа в Младежкия дом ДЮТ „Златно ключе” ще представи „Съвременна българска проза”, като част от МЛФ „Варна Лит“ 2019.  \r\n*** \r\nОт 18.30 часа в Градска художествена галерия „Борис Георгиев“ – Варна ще бъде връчена първата Европейска литературна награда за роман „Димитър Димов“. За престижния приз, който бе учреден през 2018 г. по повод тазгодишното отбелязване на 110 години от рождението на видния български писател, се борят авторите Дмитрий Глуховски, Добромир Байчев, Жером Ферари, Саулюс Шалтянис и Тайе Селаси, а четирима от тях ще присъстват лично на церемонията в Морската столица. \r\n*** \r\nОт 19.00 часа, в рамките МЛФ „Варна Лит“ ще се проведе литературния панел „Истории vs. Литература” с участието на Томас Макгонигъл, Захари Карабашлиев и доц. Пламен Дойнов. \r\n*** \r\nОт 17.00 часа в Регионалния исторически музей ще бъде открита изложбата „Духът на Христо Ботев в изкуството и литературата“. \r\n*** \r\nОт 18.00 часа в Градската концертна зала ще бъде представен филмът „Непобедимият генерал Владимир Вазов“.  \r\n*** \r\nОт 09.00 часа в залата на МБАЛ „Никола Василиев” ще се проведе Общо събрание на акционерите. \r\n*** \r\nОт 19.00 часа на откритата сцена пред Община Враца ще започне концерт на „Тоника СВ“. \r\n*** \r\nОт 19.00 часа в Театрален салон „Георги Русев“ ще се състои „Мемоарите на един Въргал“ - авторски спектакъл на Владислав Карамфилов – Въргала.  \r\n*** \r\nОт 19.00 часа в Драматично-куклен театър \"Иван Радоев\" ще се играе постановката \"Аладин и вълшебната лампа\".  \r\n*** \r\nВ 10.00 часа кметът на Пловдив Иван Тотев ще направи инспекция на реконструкцията на площад Централен..  \r\n*** \r\nОт 11.00 часа в Заседателната зала на Община Пловдив, (пл. Ст.Стамболов№1) ще се проведе пресконференция по повод предстоящото 13-то издание на Международния фестивал за театър и съвременен танц „Черната кутия“, който ще се проведе от 31 май до 6 юни 2019 г..  \r\n*** \r\nОт 11.00 часа в зала № 2 на Комплекс за социални услуги за децата и семейства, ул. \"Неофит Бозвели\" № 38 ще се проведе пресконференция на тема: Национална мрежа за децата пита кой носи отговорност за политиките за дец;ата и семействата в България.  \r\n*** \r\nВ 16,30 часа в 13 палата на Международен панаир Пловдив е официалното откриване на Европейското първенство по фехтовка за младежи до 23 години \r\n*** \r\nОт 10.00 часа в отделението по \"Палиативни грижи\" на КОЦ-Русе ще се проведе пресконференция на тема: „Превенция срещу рака на кожата. Какво трябва да знаем при употребата на различна слънцезащитна козметика през лятото? Увеличават ли се или намаляват случаите на злокачествени новообразувания по кожата в Русе, Разград и Силистра?“. \r\n*** \r\nОт 14.00 часа в спортна зала   „Величко Чолаков“  ще се проведе спортно състезание „Спортът е по-добрия начин децата да пораснат“ като част от Плана за действие по Националната стратегия за младежта  (2010-2020). \r\n*** \r\nОт 13.00 часа в Регионална библиотека „Николай Вранчев“ - гр. Смолян ще се състои „Краезнанието – отговорност към миналото и поглед към бъдещето“ – юбилейна конференция. \r\n*** \r\nОт 10.00 часа Къщата на архитекта, ул. „Сава Силов“  37,  ще се проведе „Детство в КВАРТАЛА” - IV-то издание - „Картоненият град“, творческа работилница. \r\n*** \r\nОт 10.00 часа на ул.”Шопова могила” № 2, ще се проведе Областният етап на 17-ото ученическо състезание \"Защита при бедствия, пожари и извънредни ситуации” - Стара Загора ‘2019. \r\n*** \r\nОт 18.00 часа в Къщата на архитекта, ул. „Сава Силов“  37,  ще се състои Прожекция на филма “Building with awareness” (английска  версия). \r\n*** \r\nОт 19.00 часа в Античен Форумен комплекс „Августа Траяна“ ще се състои концерт хепънинг „Заедно срещу дрогата“.  \r\n***   \r\nОт 13.00 часа в Пресклуба на БТА в Шумен ще се състои пресконференция на тема Национална мрежа за децата пита: Кой носи отговорност за политиките за децата и семействата в България?  \r\n***   \r\nОт 14.00 часа в Областен информационен център ще се състои официалната церемония по награждаване на победителите в Националния онлайн конкурс за предприемачи \" Имам бизнес идея!\".", "date": "2019.05.29", "title": "Предстоящи събития в страната за 29 май (Агенция „Фокус“)"}
{"url": "http://www.focus-news.net/news/2019/05/29/2664022/bobi-bobev-bivsh-poslanik-v-albaniya-i-kosovo-ne-tryabva-vsyaka-aktsiya-v-severno-kosovo-da-se-schita-nepremenno-za-provokatsiya-nasochena-sreshtu-srabskiya-narod.html", "text": "Не трябва всяка акция в Северно Косово да се счита непременно за провокация, насочена срещу сръбския народ. Това каза в интервю за обзорното предаване „Това е България“ на  Радио „Фокус“  Боби Бобев, бивш посланик на България в Албания и Косово, във връзка с мащабната полицейска операция в Северно Косово, която впоследствие вдигна на крак сръбската армия. „Една от бедите, когато става дума за отношенията между Косово и Сърбия и за напрежението, което често витае по оста Прищина – Белград, е, че винаги се търси някаква провокация“, уточни Боби Бобев. Той коментира становището на ЕС и НАТО - международните сили в Косово (КФОР) , посочвайки, че Европейският съюз е призовал към повишено внимание и сдържаност. „ЕС винаги ще подкрепя всяка акция, насочена към установяване върховенството на закона, тоест тази полицейска операция се третираше като елемент за установяване на върховенството на закона. Полицейски и специални сили на Косово могат да оперират в северните райони единствено с разрешение на КФОР,  това е съобразно Резолюция 1244 и всички установени впоследствие правила. Очевидно тази полицейска акция, проведена по искане на прокуратурата, е с разрешение от КФОР“, обясни Боби Бобев. Той припомни, че при акцията, насочена срещу контрабандата и незаконната търговия, която е подготвяна в продължение на месеци, са задържани 19 души. „В този смисъл считам, че не трябва винаги да се търси провокация. Една типична черта на балкански бабаитлък твърде често се проявява и от двете страни. Дълго време този район бе разграден двор, стадо без кучета, където  се вихри престъпност в твърде големи мащаби и всяка акция в този район не трябва да се счита непременно за провокация, насочена срещу сръбския народ, да се свиква съвет за национална сигурност в Белград и да се поставя в бойна готовност сръбската армия. Считам, че за съжаление и в двете страни има твърде голям процент деструктивност, липса на всякаква конструктивност и склонност всяко действие на едната или другата страна да се приема като провокация и да се търси някакъв скрит подтекст в нея“, каза още Боби Бобев. \r\nЦоня СЪБЧЕВА", "date": "2019.05.29", "title": "Боби Бобев, бивш посланик в Албания и Косово: Не трябва всяка акция в Северно Косово да се счита непременно за провокация, насочена срещу сръбския народ"}
{"url": "http://www.focus-news.net/news/2019/05/29/2663633/ria-novosti-evropeyskiyat-sayuz-prizova-sarbiya-i-kosovo-kam-sdarzhanost.html", "text": "Европейският съюз поддържа контакти с Белград и Прищина, във връзка със събитията в Косово, и призовава да бъде проявена максимална сдържаност, като всякакви полицейски операции не трябва да се отразяват на усилията за нормализация, предаде  РИА Новости , позовавайки се на представител на дипломатическата служба на ЕС.  \r\n„Ние поддържаме контакти с ръководствата в Прищина и Белград, и призоваваме да бъде проявена максимална сдържаност“, заяви европейският представител. \r\nПо неговите думи, „полицейската операция в Митровица, която е насочена срещу отделни заподозрени…трябва да се провежда в съответствие със закона“.   Светлин Божков", "date": "2019.05.29", "title": "РИА Новости: Европейският съюз призова Сърбия и Косово към сдържаност"}
{"url": "http://www.focus-news.net/news/2019/05/29/2663664/ministrite-ekaterina-zaharieva-i-rosen-zhelyazkov-shte-validirat-yubileyna-marka-v-chest-na-140-godini-ot-sazdavaneto-na-mvnr.html", "text": "Вицепремиерът и министър на външните работи Екатерина Захариева и министърът на транспорта, информационните технологии и съобщенията Росен Желязков ще валидират юбилейна марка по случай 140 години от създаването на българската дипломатическа служба. Това съобщиха от пресцентъра на  Министерството на външните работи . \r\nЦеремонията ще се състои в зала „Договори“ на Министерството на външните работи от 14.30 часа.", "date": "2019.05.29", "title": "Министрите Екатерина Захариева и Росен Желязков ще валидират юбилейна марка в чест на 140 години от създаването на МВнР"}
{"url": "http://www.focus-news.net/news/2019/05/29/2663663/pravitelstvoto-shte-glasuva-sazdavaneto-na-rabotna-grupa-za-otsenka-na-riska-ot-izpirane-na-pari-i-finansirane-na-terorizma.html", "text": "Министерският съвет ще разгледа проект за създаване на постоянно действаща междуведомствена работна група за целите на националната оценка на риска от изпирането на пари и финансирането на тероризма. Това е заложено в програмата на  редовното правителствено заседание . Министрите ще обсъдят и отпускане на допълнителни разходи за 2019 г., за изплащане на стипендии и еднократно финансово подпомагане по програма на мерки за закрила на деца с изявени дарби от държавни, общински и частни училища през 2019 г. Правителството ще разгледа и резултатите от първата сесия на смесената междуправителствена комисия за икономическо сътрудничество между България и съседна Северна Македония, проведена на 6 и 7 март в Скопие.  \r\nВ програмата на министрите е включен и доклад за напредъка по изпълнението на националната програма за енергийна ефективност на многофамилните жилищни сгради през 2018 г.", "date": "2019.05.29", "title": "Правителството ще гласува създаването на работна група за оценка на риска от изпиране на пари и финансиране на тероризма"}
{"url": "http://www.focus-news.net/news/2019/05/29/2663666/vitsepremierat-mariyana-nikolova-shte-uchastva-v-mezhdunarodna-konferentsiya-za-rolyata-na-zhenite-v-savremennoto-obshtestvo.html", "text": "Заместник министър-председателят по икономическата и демографската политика Марияна Николова ще участва в международната конференция „Ролята и статута на жените в съвременното общество – между овластяване, лидерство и полова дискриминация“ в Букурещ. Това съобщиха от  правителствената информационна служба .  \r\nДвудневният Форум е под патронажа на министър-председателя на Румъния Виорика Дънчила и се провежда в рамките на румънското председателство на Съвета на Европейския съюз.  \r\nОсновната цел на конференцията е да се повишат възможностите за жените на равнище Европейски съюз чрез засилване на тяхната роля и позиции във всички области на социалния живот. Инициативата ще улесни обмена на добри практики, политики и инициативи на държавите-членки на ЕС по въпросите за равенството между половете в икономиката, лидерството и предотвратяване на дискриминацията по полов признак при заетостта и достъпа до процесите на вземане на решения.", "date": "2019.05.29", "title": "Вицепремиерът Марияна Николова ще участва в международна конференция за ролята на жените в съвременното общество"}
{"url": "http://www.focus-news.net/news/2019/05/29/2663661/predsedatelyat-na-narodnoto-sabranie-tsveta-karayancheva-shte-nagradi-meditsi-otlicheni-v-initsiativata-lekarite-na-koito-vyarvame.html", "text": "Председателят на Народното събрание Цвета Караянчева ще награди медици, отличени в рамките на инициативата „Лекарите, на които вярваме”. Това съобщиха от пресцентъра на  Народното събрание . Церемонията, на която ще бъдат връчени призовете, ще започне в 15.00 часа в зала 6 на НДК. Инициативата се осъществява от вестник „24 часа“ от 2011 г.  \r\nПредседателят на парламента ще поздрави отличените лекари. На церемонията са поканени народни представители, министърът на здравеопазването Кирил Ананиев, представители на ръководството на Националната здравно-осигурителна каса, на най-големите болници в страната, на съсловни организации и др.", "date": "2019.05.29", "title": "Председателят на Народното събрание Цвета Караянчева ще награди медици, отличени в инициативата „Лекарите, на които вярваме“"}
{"url": "http://www.focus-news.net/news/2019/05/29/2663672/targovishte-detsa-ot-7-uchilishta-v-oblastta-shte-meryat-sili-i-znaniya-v-sastezanieto-vakantsiya-zdravey-da-igraem-bezopasno.html", "text": "Деца от 7 училища в областта ще мерят сили и знания в състезанието „Ваканция, здравей! Да играем безопасно!“ в Търговище. Това съобщиха от ОД на МВР. От 13.00 ч. в гр. Търговище ще стартира заключителното мероприятие по Националната програма „Работа на полицията в училищата“ под наслов: „Ваканция, здравей! Да играем безопасно!“ – за учебната 2018/2019 година. От 2000 г. досега инспекторите от Детските педагогически стаи в МВР работят активно по тази програма, като учат децата на уважение към реда и законите, създават у тях модели за безопасно поведение и им помагат да изградят умения за разрешаване на конфликти. Целта на програмата е да засили присъствието на полицейските служители в учебните заведения и провеждането на уроци по полезни теми. В състезанието под формата на игри децата ще имат възможност да демонстрират наученото по програмата. То отбелязва началото на лятната ваканция и има за цел създаване на празнична атмосфера в навечерието й. В надпреварата учениците ще имат възможност да покажат познания за това как да играят безопасно и как да реагират правилно в рискови ситуации. В нея ще вземат участие отбори, съставени от ученици в шести клас от 7 училища в областта: СУ „Васил Левски“ – гр. Опака, СУ „Св. Св. Кирил и Методий“ – гр. Антоново, I СУ „Св. Седмочисленици“- гр. Търговище, ОУ „Акад. Даки Йорданов“ – гр. Омуртаг, Второ СУ „Проф. Никола Маринов“ – гр. Търговище, ОУ „Любен Каравелов“ – гр. Попово, и ОУ „Хр. Ботев“ – гр. Търговище. Всеки отбор включва по 4 ученици. Състезанието стартира в 13.00 ч. в сградата на I ОУ „Хр. Ботев“ в гр. Търговище с тест, съдържащ различни теми, като: отличителни полицейски знаци и атрибути, безопасност на движението по пътищата, основни правни категории в наказателния процес, къде да сигнализираме за инцидент и др. На въпросите от него участниците ще отговарят в рамките на 30 минути. След  това в спортната зала „Дечо Стефанов“ ще се проведе състезание по майсторско управление на велосипед. После надпреварата между отборите-участници ще продължи в същата зала с игра, целяща обличане за време на униформа на полицай и на пожарникар, като целта освен бързина е и участниците да разпознават и различават тези видове униформи. За децата са осигурени награди и грамоти от ГДНП, които са групови и индивидуални. Те са закупени по проект „Подобряване закрилата на децата и превенция на детската престъпност“ по българо-швейцарската програма за сътрудничество. Неговата основна цел е превенция на престъпленията, извършени от и срещу деца на територията на България и Европа (страните от Шенгенското пространство); намаляване броя на случаите на детско насилие и детска престъпност. Главна дирекция „Национална полиция“ е бенефициент по проекта, а МОН е един от партньорите по него на национално ниво. Поканени да присъстват на заключителната проява в Търговище са областният управител, кметовете на общините в областта, ръководствата на партньорите-организатори и на училищата, чиито отбори участват в проявата.", "date": "2019.05.29", "title": "Търговище: Деца от 7 училища в областта ще мерят сили и знания в състезанието „Ваканция, здравей! Да играем безопасно!“"}
{"url": "http://www.focus-news.net/news/2019/05/29/2663667/eksperti-i-grazhdani-obsazhdat-pri-ombudsmana-maya-manolova-promenya-li-neshto-novata-formula-za-sgradna-instalatsiya.html", "text": "Омбудсманът Мая Манолова организира дискусия по повод общественото обсъждане на промени в Наредба № 16-334 за топлоснабдяването, предложени от Министерството на енергетиката. Това съобщиха от пресцентъра на  Омбудсмана на Република България . \r\nФорумът ще се състои от 11.00 часа в институцията на омбудсмана на ул. „Георг Вашингтон“ № 22 в София. Защитени ли са правата и интересите на потребителите с промените в наредбата, позволяват ли фактуриране на действително отдадената и потребена топлинна енергия от сградната инсталация, са част от въпросите, на които ще се търси отговор.   \r\nПоканени да участват са всички отговорни и заинтересовани страни – Министерството на енергетиката, Комисията по енергетика към НС, Комисия за водно и енергийно регулиране, Столичен общински съвет, Комисия за защита на конкуренцията, Комисия за защита на потребителите, Българска национална асоциация „Активни потребители“, Сдружение за правна помощ на потребителите, Федерация на потребителите в България, Гражданско движение „Днес“, топлофикационни дружества, Асоциация на дружествата за топлинно счетоводство, Асоциация за регулиране отношенията в етажната собственост „Справедливост“ и граждани.", "date": "2019.05.29", "title": "Експерти и граждани обсъждат при омбудсмана Мая Манолова променя ли нещо новата формула за сградна инсталация"}
{"url": "http://www.focus-news.net/news/2019/05/29/2663671/blagoevgrad-vstapitelna-preskonferentsiya-po-proekta-rezidentni-uslugi-za-detsa-i-mladezhi-shte-se-provede-v-sgradata-na-obshtinskata-administratsiya.html", "text": "Встъпителна пресконференция по проект BG16RFOP001-5.001-0051 „Резидентни услуги за деца и младежи“, Оперативна програма „Региони в растеж“ 2014-2020 г., приоритетна ос 5 „Регионална социална инфраструктура“, процедура BG16RFOP001-5.001 „Подкрепа за деинституционализация на грижите за деца“, ще се проведе от 10.30 часа в зала 101 в сградата на общинската администрация в Благоевград. Това съобщиха от пресцентъра на  Общината . \r\nПроектното предложение включва дейности за изграждане на подходяща социална инфраструктура в Община Благоевград за развиване на две резидентни услуги: Преходно жилище за деца от 15 до 18 годишна възраст и Наблюдавано жилище за младежи от 18 до 21 години. По този начин Община Благоевград ще изпълни в пълен обем предвиденото в Картата на услугите за подкрепа в общността и семейна среда и Картата на резидентните услуги, утвърдени от Междуведомствена работна група за управление и координация на процеса по деинституционализация на грижите за деца. Общата стойност на проекта е 415 000 лева и е съобразена с максималния размер на определената безвъзмездна финансова помощ за Община Благоевград в качеството й на конкретен бенефициент по процедурата и с индикативните стойности за всяка отделна услуга. Проектът включва и осигуряване на подходящо обзавеждане и оборудване и за двете услуги.", "date": "2019.05.29", "title": "Благоевград: Встъпителна пресконференция по проекта „Резидентни услуги за деца и младежи“ ще се проведе в сградата на общинската администрация"}
{"url": "http://www.focus-news.net/news/2019/05/29/2663662/parlamentat-shte-razgleda-prezidentskoto-veto-varhu-zakona-za-darzhavnata-sobstvenost.html", "text": "Парламентът ще разгледа президентското вето върху Закона за държавната собственост. Това предвижда проектопрограмата за работа на  Народното събрание . Депутатите от Правна комисия вече преодоляха ветото, като окончателното решение ще се вземе от пленарна зала. Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители. Това означава, че ветото е преодоляно. Ако върнатият закон не получи необходимото мнозинство и е оспорен по принцип, той подлежи на разглеждане по реда, предвиден за обсъждане и приемане на законопроекти.    \r\nЗаконът за държавната собственост бе приет на 15 май и основната му цел е да се оптимизира и ускори процесът по изграждане на значими национални обекти, както и да се насърчават инвестициите в индустриалния сектор. С измененията се предвижда и собствениците на земеделски имоти над 50 дка да бъдат по-добре компенсирани при принудително отчуждаване. Новото му обсъждане от депутатите се налага след като държавният глава му наложи вето на 27 май. Президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти. Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Според него тази промяна създава сериозен риск вместо да се ускори процеса на изграждане на значими национални обекти, той да бъде забавен.  \r\nНа вниманието на депутатите се поставя и второто четене на законопроект за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода. На първо четене народните представители ще разгледат и промените в Закона за отговорността на държавата и общините за вреди.  Агенция „Фокус“  припомня:  \r\nВетото върху Закона за държавната собственост е петнадесето вето за президента. До момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, Закона за корпоративното подоходно облагане и Закона за изменение и допълнение на Наказателния кодекс, Закона за личните данни и върху разпоредби от Изборния кодекс. \r\nДеница КИТАНОВА", "date": "2019.05.29", "title": "Парламентът ще разгледа президентското вето върху Закона за държавната собственост"}
{"url": "http://www.focus-news.net/news/2019/05/29/2663676/sofiya-bezplatno-izsledvane-za-hepatit-s-shte-se-provezhda-v-umbal-sv-ivan-rilski-do-19-yuni.html", "text": "В столичната УМБАЛ „Св. Иван Рилски“ ще изследват безплатно за хепатит С до 19 юни вкл. между 8.00 и 14.00 часа. Това съобщиха от пресцентъра на  лечебното заведение . Тестовете, които ще бъдат използвани, са иновативни, с изключително голяма точност (98%) и дават резултат в рамките на 10 минути.  Не е необходимо изследващите се да са гладни и жадни. За самото изследване е нужна само 1 капка кръв, взета от пръста на ръката. \r\nВ случай, че резултатът е положителен, тестът ще бъде повторен. Ако заразяването с хапатит С се потвърди, пациентите ще получат безплатна консултация с гастроентеролог и ще бъдат насочени за лечение. В УМБАЛ „Св. Иван Рилски“ се намира най-големият Център за лечение на вирусни хепатити в България, в който се прилага нов метод за лечение, чрез който болестта, смятана до скоро за нелечима, в много от случаите може да бъде напълно излекувана. „Хепатит С вече се лекува като ефектът от терапията е почти на 100%. Затова говорим за революция в хепатологията и гастроентерологията“, обяснява проф. Красимир Антонов от Клиниката по гастроентерология на болницата. Той е един от най-големите специалисти в областта на вирусните хепатити в България и председател на Българското дружество по гастроентерология, абдоминална ехография и ендоскопия. \r\nИнфекцията с хепатит С се предава по кръвен път и е сред най-коварните, тъй като може да стои в тялото в продължение на 30 години, без да даде каквито и да е симптоми. Когато признаците на болестта (обикновено силна умора, за която няма обективни причини) се появят, вирусът вече е увредил сериозно, понякога фатално, черния дроб.  \r\nРискови групи за инфекция с хепатит С: \r\n- Хора над 53-годишна възраст, които са имали малшанса да се срещнат преди 1989 година с тогавашната „модерна“ медицина, когато не са били правени изследвания на кръвта. Затова пациенти, които са претърпели големи хирургически интервенции или са били са подложени на кръвопреливане, са потенциални носители на болестта. Лекарите предупреждават, че е възможно и стоматологичните манипулации, правени през този период, също да носят риск.  \r\n- Пациенти с хемофилия (заболяване, при което кръвта трудно се съсирва и се налагат чести кръвопреливания), както и такива, които са преживяли трансплантация на органи преди 1992 г. също са сред застрашените групи. \r\n- Риск съществува и за хора, които са на хемодиализа, тъй като почистването на диализната машина, която извършва пречистване на кръвта при тези пациенти, понякога е не достатъчно ефективно. \r\n- По-малка част (около от 20% от заразените) са т.нар. млади пациенти, при които има данни за използване на венозни наркотици или са имали русково сексуално поведение. \r\n- Друга рискова група са затворниците, при които процентът на инфектираните в цял свят, включително и България, е много висок.  \r\nПо неофициални данни, поне 80 - 90 хил. българи са заразени с хепатит С. „Ако те бъдат диагностицирани и лекувани навреме, имаме възможност да премахнем изцяло тази инфекция от България и по този начин да спасим много човешки животи. Затова моят апел е: Имате ли подозрения – изследвайте се“, призовава проф. Антонов.", "date": "2019.05.29", "title": "София: Безплатно изследване за хепатит С ще се провежда в УМБАЛ „Св. Иван Рилски“ до 19 юни"}
{"url": "http://www.focus-news.net/news/2019/05/29/2663674/blagoevgrad-v-grada-zapochva-festivalat-dni-na-detskoto-tvorchestvo.html", "text": "Музикално-танцова програма и цветни костюми ще поставят началото на фестивала „Дни на детското творчество“ в Благоевград. Това съобщиха от пресцентъра на  Община Благоевград . Програмата на детските градини на територията на община Благоевград започва в зала „Яворов“ от 17.00 часа. Те ще се провеждат в рамките на два дни. \r\nВ първия ден от детския фестивал възпитаници на 6 детски градини ще представят богата музикална-танцова програма. Участниците в първия ден на фестивала ще бъдат от ДГ „Първи юни“, ДГ №4 „Роса“, ДГ №6 „Щастливо детство“, ДГ №12 „Алени Макове“, ДГ №8 „Вечерница“, ДГ „Детски свят“.  \r\nФестивалът продължава на 30 май с изпълненията на децата от  ДГ „Усмивка“, ДГ №11 „Здравец“, ДГ №10 „Мак“, ДГ  №3 „Детелини“, ДГ №2 „Света Богородица“, ДГ „Синчец“.", "date": "2019.05.29", "title": "Благоевград: В града започва фестивалът „Дни на детското творчество”"}
{"url": "http://www.focus-news.net/news/2019/05/29/2663677/pregled-na-osnovnite-temi-v-starozagorskiya-pechat.html", "text": "Обгорелите от „Габровница“ остават в шокова зала, е водещото заглавие във вестник  „Старозагорски новини“ . Тримата работници от фабриката за дървесни плоскости на турския холдинг „Кастамону България“ (бившата „Габровница”) край павелбанското село Горно Сахране, които обгоряха при взрива в неделя, остават засега в шоковата зала, но състоянието им е стабилно и те са контактни. Това съобщи шефът на клиниката по изгаряния при МБАЛ „Свети Георги“ в Пловдив доц. Елеан Зънзов. Той уточни, че 60-годишният Стефан Гудев е с 10-процентови изгаряния по лицето, с 21 процента изгаряния по цялото тяло е Цанко Бурназов, а най-тежко е състоянието на Мехмед Сечкин, който е с 25 процента изгаряния. На този етап пострадалите не се нуждаят от кръв или кръвна плазма, през следващите два-три дни ще станело ясно колко дълго ще продължи лечението им. Вестникът припомня, че взривът избухна в сушилния цех на фабриката, където при 300-градусова температура се подготвя изходният материал от ситно смлeни дървесни частици за направата на плоскостите. От пожара пострадаха трима от общо шестимата работници на смяна. Унищожени са били около 200 кв. м от помещението. От прокуратурата в Казанлък са образували досъдебно производство за трудова злополука с нанесени средни телесни повреди на повече от един човек. От ръководството на фабриката, която има 50-годишна история, а от 2000-та година е закупена от турския холдинг „Кастамону“, съобщиха ден след злополуката, че случилото се е в резултат на съвкупност от много обстоятелства. И тримата ранени са дългогодишни работници, Гудев и Сечкин били началници на смени, а Бурназов е оператор на една от машините. От дружеството поемат всички разходи за лечението, 15 от служителите в понеделник са дарили кръв за нуждите на МБАЛ „Свети Георги“. Всички работници са застраховани за трудови злополуки, допълниха още от мениджмънта на фабриката. От Инспекцията по охрана на труда в Стара Загора съобщиха, че продължават работата по изясняване на обстоятелствата, тъй като в неделя инспекторите не са успели да влязат в наводненото помещение. От неделя по обяд фабриката, където работят 350 души по трудови договори, е спряна до приключване на следствените действия.  \r\n„Митрополит Киприан стана почетен гражданин на Казанлък“, четем още в броя. Удостояване със званието „Почетен гражданин на Казанлък“ на Старозагорския митрополит Киприан и вписване в Почетната книга на Казанлък на Веселин Шивачев и Мария Стоянова гласува вчера на редовното си заседание Общинският съвет по предложение на кмета Галина Стоянова. Званията се присъждат по повод Празника на Казанлък.  \r\nПредложението за удостояване на митрополит Киприан със званието „Почетен гражданин на град Казанлък“ е за приноса му в развитието и просперитета на града в духовната сфера и културното наследство, както и за укрепването на баланса между различните вероизповедания. Огнян Добринов Казанджиев, както е светското име на владиката, е роден през 1976 г. в Казанлък. През 1995 г. завършва средно музикално образование в родния си град. Дълги години е бил част от хоровата школа на Петя Павлович. Той е първият диригент висш православен духовник в историята на Старозагорската опера, под чиято палка бе изпълнен моцартовият „Реквием“ пред публика в Казанлък и Стара Загора. Казанджиев приема монашеството в Рилския манастир през 1996 г. През същата година в Павел баня е ръкоположен за йеродякон. Следва в Богословския факултет при СУ „Св. Климент Охридски“ и през 2003 г. е възведен в архимандритско достойнство. Няколко години след това, през 2006-а, е изпратен на послушание от Светия Синод като протосингел на епархията на САЩ, Канада и Австралия. За старозагорски митрополит е избран през 2016 г. Името на Веселин Шивачев ще бъде вписано в Почетната книга на Казанлък за принос и постижения в образованието, изкуството и културата. Бил е преподавател, администратор, директор на детска музикална школа и др. За казанлъчани той е известен като живата история на театралното музикално изкуство в града, която наскоро пресъздаде в своята книга „Музикалният театър на Казанлък“. Негова е и творбата „Извор на таланти“. В момента продължава да бъде активен културен деятел и общественик и подготвя сборник, посветен на 160-годишнината от основаването на читалище „Искра – 1860“. Примата на казанлъшката оперета Мария Стоянова ще бъде вписана в Почетната книга на града за обществено-полезна дейност, постижения в изкуството и културата. Независимо че не е родена в Казанлък, забележителният й творчески път започва като балерина в Града на розите. В създадената от нея поезия Казанлък заема специално място с думи на голяма обич. През годините е дала живот на десетки главни роли в повече от 25 оперни и оперетни спектакъла на Казанлъшка сцена. 27 години пее в хор, а 12 г. е професионална актриса в театър „Любомир Кабакчиев“. Наскоро зарадва своите почитатели с автобиографичната си книга „Един живот и още нещо“. Церемонията по отличаването на видните личности на Казанлък предстои на тържествената сесия на Общинския съвет в Исторически музей „Искра“ на 31 май, когато е празникът на град Казанлък.  \r\n„Корнелия Нинова подаде оставка!“, е друг акцент в изданието. На 15 юни ще има извънреден конгрес на БСП. Лидерът на БСП Корнелия Нинова е подала оставка още в началото на свикания вчера пленум на партията-столетница. Медията припомня, че оставката й беше поискана от нейни другари веднага след разгромяващата загуба, която претърпя БСП на евроизборите. Прекият избор на лидер, който Нинова лансира ден преди пленума, е отпаднал като точка от дневния му ред. Членовете на Националния съвет на БСП са решили на 15 юни да бъде свикан извънреден конгрес във връзка с избора на нов лидер на БСП. \r\nКакво е накарало Нинова да се откаже от процедурно-оптегаемия ход за запазване на лидерството си, който обяви във вторник, едва ли някога ще стане ясно. Може само да се гадае, че „принос“ за това имат както категоричните позиции на знакови имена в БСП, така и призивите на редови социалисти за поемане на отговорност за загубата на изборите чрез оставка. Последните лидерски дни на бившата синя приватизаторка на „Техноимпекс“ ще са до извънредния конгрес на 15 юни. А тогава „каквото сабя покаже“. След пленума национални агенции съобщиха, че Нинова отново ще се кандидатира за лидер на БСП. Въпреки загубата на евроизборите и унижението, на което подложи лидера на ПЕС Сергей Станишев. Но тъй като от БСП твърдят, че са демократична партия, развръзката тепърва предстои. Позицията на медията е, че Корнелия Нинова е вредна не само за БСП. Тя е вредна за България! Но не защото се опита да свали правителството чрез компроматна война и да предизвика парламентарна криза чрез изкарването на БСП депутатите от НС. Тя е вредна за България, защото злъчта, която сътвори по време на лидерския си пост на най-голямата опозиционна партия, като проказа се разпространи по всички краища на Родината ни. В това число и в душите на младите.", "date": "2019.05.29", "title": "Преглед на основните теми в старозагорския печат"}
{"url": "http://www.focus-news.net/news/2019/05/29/2663678/bivshiyat-direktor-na-istoricheski-muzey-iskra-d-r-kosyo-zarev-predstavya-nova-kniga-za-istoriyata-na-praznika-na-rozata-v-kazanlak.html", "text": "Нова книга за историята на  Празника на розата в Казанлък ще бъде представена, предаде кореспондент на  Радио „Фокус” . Неин автор е д-р Косьо Зарев, бивш директор на Исторически музей „Искра”, който се занимава с история на розопроизводството и празника на розата от 1968 г. Той прави и първата музейна сбирка, свързана с розопроизводството като поминък на казанлъчани. „Успях през тези години да събера много интересни данни и да покажа, че празникът на розата е самобитен. Той е нещо уникално“, каза д-р Зарев. „Самите изследвания показват, че празникът пръв път е създаден в Казанлък. Борба между Карлово и Казанлък няма. Данните, които ние намерихме показват, че в Карлово празникът се прави три години по-късно от този в Казанлък - през 1906г. Другото, което е много интересно е, че през 1970г. от Съвета за култура от Карлово идват в Казанлък да питат как се прави празникът. И пак три години след това беше направен празник на розата в Карлово по подобие на нашия“, заяви д-р Зарев. \r\nТой подчерта, че в продължение на 40 години е работено по темата каква е тракийската роза, защо тя е била известна в цяла Тракия и Гърция, а тук  няма никакви сведения за нея. Благодарение на нумизмати от София, които изследват тракийската нумизматика, е намерена  тракийската роза на монети. „За мен вече беше ясно, че сведенията за нея са верни. Ние трябва да подчертаваме, че Казанлък е мястото на тракийската роза. За нас тя е толкова важна, защото тръгваме от тракийската и стигаме до казанлъшката роза. Това е историята“, поясни д-р Косьо Зарев.   \r\nВ книгата си за историята на Празника на розата в Казанлък д-р Зарев проследява и появата на персонажи в него като Царица Роза и нейния избор през годините, както и този на Цар Севт III. \r\nСлавяна ГАЙДАРОВА", "date": "2019.05.29", "title": "Бившият директор на Исторически музей „Искра” д-р Косьо Зарев представя нова книга за историята на Празника на розата в Казанлък"}
{"url": "http://www.focus-news.net/news/2019/05/29/2663679/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“-Пирин  дежурният служител в Областно пътно управление-Благоевград. Няма регистрирани тежки пътни инциденти през изминалата нощ. С нормална интензивност се осъществява движението по главен път Е-79 и второкласен път 19 Симитли-Гоце Делчев. Няма въведени ограничения за движение и ремонтни дейности по пътищата, които са част от републиканската пътна мрежа. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.05.29", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/05/29/2663673/smolyan-yubileyna-konferentsiya-za-kraeznanieto-i-kontsert-na-nufi-shiroka-laka-shte-se-provede-po-povod-60-godini-bibliotechna-deynost-v-sartseto-na-rodopite.html", "text": "Юбилейна конференция на тема „Краезнанието – отговорност към миналото и поглед към бъдещето“ ще се проведе в Регионална библиотека „Николай Вранчев“ – Смолян. Това съобщиха за  Радио „Фокус“ – Смолян  от Библиотеката. Тя ще започне в 13.00 часа и ще продължи до 17.00 часа. От 17.30 часа в същия ден в Художествената галерия в Смолян ще се проведе и Юбилейно тържество – концерт с участието на талантите от Националното училище за фолклорни изкуства „Широка лъка“. Юбилейните инициативи са посветени на 60 години библиотечна дейност в сърцето на Родопите и са под патронажа на кмета на Смолян Николай Мелемов. \r\nНели ГЕРГЬОВСКА", "date": "2019.05.29", "title": "Смолян: Юбилейна конференция за краезнанието и концерт на НУФИ „Широка лъка“ ще се проведе по повод 60 години библиотечна дейност в сърцето на Родопите"}
{"url": "http://www.focus-news.net/news/2019/05/29/2663680/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 29 май. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на бул. „Сливница“ в кв. „Република“ се налага спиране на водоподаването от 09.30 до 20.30 часа на клиентите на „Софийска вода”, живеещи в района на: кв. „Република“; кв. „Република 2“; местност Толева махала, магазин „Джъмбо“, магазин „Метро“, магазин „Аико“, бензиностанции „Лукойл“ и „Петрол“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Република“ 2 до хотел „Трахи-М“; местност Толева махала – бул. „Сливница“  ъгъла с ул. „Восъче“. \r\nВъв връзка с извършване на строително-монтажни работи на ул. „21 век“ в кв. „Витоша“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „21-ви век“ от ул. „Димитър Страшимиров\" до  № 36 и  № 29  и ул. „Проф. Христо Вакарелски\" № 19 и № 16-20. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „21 век“  ъгъла с ул. „Проф. Христо Вакарелски“. \r\nВъв връзка с реконструкция на уличен водопровод на ул. „Зорница“ в с. Волуяк се налага спиране на водоподаването от 09.00 до 18.00 часа на клиентите на „Софийска вода”, живеещи в района на: ул. „Минзухар“ от ул. „Карамфил“ до Гара „Волуяк“; ул. „50 – та“, ул. 41 – ва, ул. „Котешка стъпка“, ул. „Детелина“; кв. „Гара Волуяк“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зорница“  ъгъла с ул. „50-та“. \r\nВъв връзка с подмяна на водомери на бул. „Цар Борис III“ в жк. „Хиподрума“ се налага спиране на водоподаването от 09.30 до 14.30 часа на клиентите на „Софийска вода”, живеещи в района на: бул. „Цар Борис III“ №19. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Цар Борис III“ №19. \r\nВъв връзка с подмяна на сградно водопроводно отклонение на ул. „Лотос“ във вилна зона „Изгрев“ гр. Банкя се налага спиране на водоподаването от 10.00 до 16.00 часа на клиентите на „Софийска вода”, живеещи в района на: ул. „Лотос“; ул. „Авлига“ от ул. „Лотос“ до ул. „Перуника“, ул. „Горски път“ от ул. „Перуника“ до края на улицата. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Лотос“ ъгъла с ул. „Авлига“. \r\nВъв връзка с монтаж на спирателен кран на ул. „Цар Борис III“ в с. Казичене се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Мито Войнишки“, ул. „Индустриална“, ул. „Цар Борис III“, ул. „Стария Искър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III “ ъгъла с ул. „Стария Искър“. \r\nВъв връзка с извършване на строително-монтажни работи на ул. „Атанас Дуков“ в парк „Борисова градина“ се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Атанас Дуков“ от №32 до №36. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Атанас Дуков“ №32. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.05.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/05/29/2663668/api-uslugite-za-kupuvane-na-elektronni-vinetki-nyama-da-badat-dostapni-ot-1700-chasa-do-1900-chasa-zaradi-planirani-aktualizatsii-i-poddrazhka-na-sistemata.html", "text": "Поради планирани актуализации и поддръжка на системата за електронни винетки от 17.00 часа до 19.00 часа  услугите за купуване на електронни винетки няма да бъдат достъпни. Това съобщиха от пресцентъра на  Агенция „Пътна инфраструктура“ . \r\nПрепоръчва се на клиентите, които планират пътуване, да купят електронна винетка преди този период, за да избегнат санкции.", "date": "2019.05.29", "title": "АПИ: Услугите за купуване на електронни винетки няма да бъдат достъпни от 17.00 часа до 19.00 часа заради планирани актуализации и поддръжка на системата"}
{"url": "http://www.focus-news.net/news/2019/05/29/2663670/mon-darzhavni-zrelostni-izpiti-shte-se-provedat-po-angliyski-ispanski-italianski-nemski-ruski-i-frenski-ezik.html", "text": "Започнаха държавните зрелостни изпити по желание, които ще продължат до 31 май включително. Това съобщиха от пресцентъра на  Министерството на образованието и науката . Това е матура, която не е задължителна, а на нея се явяват само тези зрелостници, които са решили да положат и допълнителен държавен зрелостен изпит. В днешния ден ще се проведат държавните зрелостни изпити по желание по английски, испански, италиански, немски, руски и френски език.  \r\nПо география и икономика и по химия и опазване на околната среда изпитите са на 30 май, а на 31 май ще се проведат изпити по желание по математика и история и цивилизации.  \r\nНад 800 ученици са подали заявления за явяване на матура по желание.  \r\nРезултатите от държавните зрелостни изпити ще бъдат обявени до 13 юни.", "date": "2019.05.29", "title": "МОН: Държавни зрелостни изпити ще се проведат по английски, испански, италиански, немски, руски и френски език"}
{"url": "http://www.focus-news.net/news/2019/05/29/2663682/stara-zagora-v-grada-shte-se-provede-kontsert-zaedno-sreshtu-drogata.html", "text": "От 19.00 часа на Античен комплекс „Августа Траяна“ ще се състои концерт - хепънинг  под наслов „Обединението е сила, нека застанем заедно срещу дрогата”. Това съобщиха от пресцентъра на  Община Стара Загора . Той се организира от Inner Wheel клуб - Стара Загора с подкрепата на Общината, Обществен дарителски фонд и редица фирми и лица, които застават зад каузата. В концерта ще вземат участие СкандаУ, Зипо & Слаш, Рао, The Scary Shadowzzz, Балетна школа „Па де Кре“, ученици от НУМСИ „Христина Морфова“. Водещ ще бъде Иван Динев – Устата. \r\nКонцертът е в навечерието на Международния ден на детето – 1 юни и е част от надграждането и разширяването на минал проект на клуба - „Обединени срещу дрогата”. Целта е чрез посланията и музиката на любимите съвременни изпълнители, да се въздейства върху съзнанието на децата и да се покаже, че животът е хубав и той трябва де се живее пълноценно, без употреба на дрога. Че употребата на наркотици и зависимостта са проблем на всички, който засяга бъдещето ни и децата трябва да се научат да казват „не“ и да изберат живот без дрога.", "date": "2019.05.29", "title": "Стара Загора: В града ще се проведе концерт „Заедно срещу дрогата“"}
{"url": "http://www.focus-news.net/news/2019/05/29/2663683/emblemata-na-blagoevgrad-ansambal-pirin-shte-iznese-kontsert-v-harvatskiya-grad-chakovets.html", "text": "Ансамбъл „Пирин“ ще представят творчеството си в Чаковец, Хърватия. Това съобщиха от пресцентъра на  Община Благоевград . Музикантите ще представят българския фолклор по време на честванията по повод празника на Чаковец. Концертът ще започне в 19.00 часа в Културен център - Чаковец. От 2015 година Благоевград и хърватския град са побратимени. На официална визита през 2015 година в Чаковец, Хърватска кметът Стйепан Ковач и кметът на община Благоевград д-р Атанас Камбитов подписаха споразумение за партньорство и побратимяване на двата града. \r\nАнсамбъл „Пирин“ е изнесъл близо 8000 концерта пред повече от 6 милиона зрители и слушатели у нас в почти 70 страни по всички континенти на света. Благоевградските музиканти, солисти и танцьори са гастролирали на десетки световноизвестни сцени и са изправяли на крака публиката в най-големите градове.", "date": "2019.05.29", "title": "Емблемата на Благоевград Ансамбъл „Пирин“ ще изнесе концерт в хърватския град Чаковец"}
{"url": "http://www.focus-news.net/news/2019/05/29/2663685/nimh-v-sledvashtite-dni-ima-opasnost-ot-vaznikvane-na-poroyni-navodneniya.html", "text": "Има опасност от възникване на поройни наводнения от вечерните часове на 30 май до сутрешните часове на 31 май. Това показва справка на сайта на  Националния институт по метеорология и хидрология (НИМХ) .  \r\nВ резултат на интензивни валежи са възможни поройни наводнения във водосборите на р. Ерма, р. Искър (р. Владайска), р. Осъм (р. Черни Осъм и р. Ломя),р. Ятнра (р. Росица) в Дунавския басейн и в горното течение на р. Тунджа (над яз. Копринка), във водосбора на р. Марица (по основната река около гр. Първомай и в притоците ѝ р. Стряма и р. Рахманлийска) в Източнобеломорския басейн.", "date": "2019.05.29", "title": "НИМХ: В следващите дни има опасност от възникване на поройни наводнения"}
{"url": "http://www.focus-news.net/news/2019/05/29/2663665/faz-debatat-za-visshite-postove-v-es-predlozhenieto-za-naslednik-na-zhan-klod-yunker-tryabva-da-bade-predstaveno-do-kraya-na-yuni.html", "text": "Дебатът за разпределение на висшите постове в Брюксел ще продължи няколко седмици – не по-късно от края на юни трябва да бъде представено предложение за наследник на Жан-Клод Юнкер в Европейската комисия, съобщава германският национален ежедневник  Die Frankfurter Allgemeine Zeitung . \r\nСъответното бе пояснено от канцлера на ФРГ Ангела Меркел след специална среща на върха на ЕС, проведена във вечерните часове на вторник.  \r\nВ рамките на деня в Брюксел се събират на първа среща след изборите представителите на Европейската народна партия. Очаква се те да потвърдят подкрепата си за водещия кандидат на партията за поста председател на ЕК – Манфред Вебер. Тереза Герова", "date": "2019.05.29", "title": "FAZ: Дебатът за висшите постове в ЕС: Предложението за наследник на Жан-Клод Юнкер трябва да бъде представено до края на юни"}
{"url": "http://www.focus-news.net/news/2019/05/29/2663684/veliko-tarnovo-bronzov-pametnik-na-atanas-burov-shte-bade-otkrit-v-gorna-oryahovitsa-po-povod-praznika-na-grada.html", "text": "Бронзов паметник на Атанас Буров ще бъде открит в Горна Оряховица по повод празника на града. Това съобщи кметът инж. Добромир Добрев, предаде репортер на  Радио „Фокус“ – Велико Търново . Инж. Добрев подчерта, че градът е втори, след София, с паметник в цял ръст на  българския финансист, дипломат и политик. За направата му са сърбани около 30 000 лева от дарения. Идеята за създаването на монумент на Буров, който е роден и живял в Горна Оряховица, датира от 2013 година. Тогава е създаден инициативен комитет, който включва над 30 родолюбиви граждани, не само от  Горна Оряховица. Паметникът ще се намира в центъра на града, между църквата „Успение Богородично“ и бившото градско кино. Скулптор е Борис Борисов. Монументът ще е с внушителните размери от 2 метра, като фигурата на българският държавник ще бъде поставена върху пирамидален постамент. „Паметникът е изключително въздействащ. Той пресъздава този достолепен държавник, от който наистина имаме какво да научим и към настоящия момент. Това е обединителна личност, личност с демократични  и европейски идеи“, посочи Йорданка Кушева, заместник-кмет с ресор ”Образование, култура, младежки дейности и спорт, социални дейности, здравеопазване и международни връзки”.  \r\nОткриването на паметника ще се състои на празника на града от 12.30 часа след тържествената сесия на Общински съвет и обявяването на почетните граждани на Горна Оряховица. Празничната програма през деня ще продължи в 18.00 часа с детска фиеста на клуб „Um beso“ на площад „Георги Измирлиев”. В 19.30 часа на сцената на площада ще излезе вокална група „Графити“, а след тях Миро и  Йорданка Христова. Празничният ден ще завърши с 3D mapping спектакъл, пресъздаващ историческото развитие на Горна Оряховица, излъчен на сградата на Общината, и празнични илюминации. \r\nНадежда КРЪСТЕВА", "date": "2019.05.29", "title": "Велико Търново: Бронзов паметник на Атанас Буров ще бъде открит в Горна Оряховица по повод празника на града"}
{"url": "http://www.focus-news.net/news/2019/05/29/2663687/burgas-hudozhnichkite-lidiya-kuneva-i-lora-yaneva-shte-predstavyat-savmestna-izlozhba-zhivopis-v-art-galeriya-atelie-er.html", "text": "Художничките Лидия Кунева и Лора Янева ще представят съвместна изложба живопис в Арт галерия „Ателие ЕР“ в Бургас. Това съобщиха от пресцентъра на  Община Бургас . Експозицията ще бъде открита от 18.00 часа. За първи път художничките, които са майка и дъщеря показват заедно творбите си. В картините им различните колорити и контрастните живописни гами на произведенията се съчетават в изящна хармония. \r\nЛидия Кунева е подготвила морски пейзажи, натюрморти, картини с емблематични символи на град Бургас и Созопол. Живописната повърхност на творбите е експресивна, топлите цветове играят със студените и се смесват в различни тоналности. \r\nЛора Янева ще представи абстрактни и фигурални композиции. В творбите присъства богат колорит, оригинална композиция и капка приказност, премесени със свежест и жизненост. В творбите ѝ ще откриете художник на контраста и експресията, на смелите цветови съчетания, на топлата линия и свободата на мисълта. Художничката съчетава умело светло и тъмно, топло и студено, спокойствие и движение. \r\nЗа авторите: Лидия Стефанова Кунева \r\nРодена през 1950 г. в град Русе. Завършва ВТУ „Св. Св. Кирил и Методий“ – специалност живопис при проф. Александър Терзиев през 1975 г. \r\nОт тогава до сега участва в много общи, регионални и национални изложби, международни пленери с общи изложби в Германия, Чехия и Турция. Живее и работи в Бургас. Член на дружеството на бургаските художници. Лора Янева \r\nРодена през 1984 г. в град Русе, България. Завършва СОХУ „Св. Св. Кирил и Методий“ специалност живопис при Йордан Петров в град Бургас през 2002 г.. През 2006 г. завършва бакалавърска степен във ВТУ „Св. Св. Кирил и Методий“ педагогика на обучението по изобразително изкуство – специалност графика при доц. Радко Спасов, а през 2007 г. магистърска степен – графичен дизайн при доц. Пеньо Пенев. От 2007 г. членува в Групата на бургаските художници. От 2004 г. участва в множество регионални, национални и международни изложби и пленери – Гърция, Македония, Турция, Сърбия, Румъния, Украйна. Нейни картини са притежание на частни колекции в Испания, Германия, Турция, Македония, Русия и Америка. 2008 – наградена в конкурс от община Бургас. 2009 г. - международен графичен пленер Богданци, Македония 2009 г., 2012 г., 2016 г., 2018 г., Международно биенале малък формат, Плевен 2009, 2011, 2013, 2015, 2017 г., Международно бианале на миниатюрата – Русе, България. 2010 г. - първа самостоятелна изложба галерия „Неси“ - Бургас. 2010 – участие в групова изложба във Флоренция, Италия. 2011, 2013, 2015 – Международно биенале на хумора и сатирата в Габрово, България - 2011,2012, 2017, 2018 г., Международeн живописен пленер в Кападокия, Турция. 2012 – втора самостоятелна изложба галерия „ПИ „АД, Средец. 2013 г. - награда, второ място за най-изявена художничка в Бургас. 2013 г. - трета самостоятелна изложба град Варна. 2013 г. – четвърта самостоятелна изложба галерия „Бургас“-град Бургас. 2013 г.- награда „Руси Стоянов“ за млад художник – град Бургас. 2013 г. – живописен пленер в Солун, Гърция. 2014 г.- пета самостоятелна изложба галерия „Неси“ Бургас. 2015 г. награда за млад художник – Международно биенале на хумора и сатирата в Габрово, България. 2017 – шеста самостоятелна изложба галерия „Неси“ Бургас. 2017 – седма самостоятелна изложба в галерия „Минерва“ – София. 2017 – участие в международна изложба - „Гоя Арт“, Сигишоара, Румъния. 2017г. – награда за рисунка на Международно биенале на миниатюрата – Русе, 2017 – осма самостоятелна изложба в галерия Арт салон – Радио Варна. 2018- Международен живописен пленер Струмица, Сърбия. 2018 – Международен живописен пленер Одеса, Украйна. 2018 – Международен живописен пленер Текирдаг, Турция. \r\n2019 – Номинация за награда в раздел „Графика“ в национална изложба „Лудогорие“ – Разград.", "date": "2019.05.29", "title": "Бургас: Художничките Лидия Кунева и Лора Янева ще представят съвместна изложба живопис в Арт галерия „Ателие ЕР“"}
{"url": "http://www.focus-news.net/news/2019/05/29/2663686/pregled-na-osnovnite-temi-v-dobrudzhanskiya-pechat.html", "text": "„Вендета: опожариха колите на кметицата на Зърнево“, съобщава на първа страница вестник  „Добруджанска трибуна“ . Няма данни за техническа неизправност, категорично колите са запалени. Експертиза ще докаже с какво точно вещество, категорични са близки до разследването. Опожарени са двата семейни автомобила, собственост на кметицата на Зърнево Гюлай Бекир. Те са изгорели напълно през предната нощ. Потърпевшата подозира политическа вендета заради острия си завой към ГЕРБ преди евроизборите. Населеното място е предимно с етнически турци. В рубриката „Новини“ -  „На първи юни започва третото издание на фестивал „Здравей здраве!“. Всички изяви в двата дни са безплатни за участниците. Фестивалът ще се проведе във Висше училище по мениджмънт в Добрич на първи и втори юни. Откриването е насрочено за 9.30 часа. Присъстващите ще се насладят на музикални творби за флейта, изпълнени от ученици на Росица Бояджиева. Ще бъде представен Центъра за природосъобразен живот и взаимопомощ, който е организатор на фестивала. „Честват 80-ти юбилей на поета Генчо Златев“, съобщава всекидневникът. Само преди дни - на 23 май, той е навършил 80 години, една достойна възраст и празник на духа. Роден в Добруджа, целият си жизнен и творчески път той извървява в този край, където „слънцето над главата ми кръжи като омесена от мама пита“, както пише самия творец. Темата за опожарените коли на кметицата на село Зърнево е сред водещите и за другия регионален вестник  „Нова добруджанска трибуна“ . „Каварна посрещна делегация от Асоциацията на европейските столици и градове на спорта“, съобщава още на първа страница изданието. В началото на визитата си международните експерти са получили „златни писма“, връчени лично от кмета на Каварна Нина Ставрева. Тези писма са подписани не само от нея, но и от златните момичета по художествена гимнастика. Морският град е кандидат за Европейски град на спорта през 2020 година. „Специализирана агенция ще рекламира Добрич като туристическа дестинация“, съобщава всекидневникът. Общинският съвет на Добрич е приел актуализация на Програмата за развитие на туризма за тази година. Планирани са 5600 лв. за информационно и рекламно обслужване. Програмата е годишен оперативен документ за реализиране на основни приоритети и цели на Общината в областта на туризма. Агенцията, чиито услуги ще ползва Общината, е „Роял комюникейшън“. От спортната страница – „В Добрич започна с шампионатът по бокс за момчета“. Състезанието е стартирало вчера. В него участват момчета на възраст между 13 и 14 години. Домакин е боксов клуб „Добруджа“. Срещите се провеждат в зала „Добротица“. По програма от днес до петък мачовете са с начален час 15.00.", "date": "2019.05.29", "title": "Преглед на основните теми в добруджанския печат"}
{"url": "http://www.focus-news.net/news/2019/05/29/2663689/lovchanskiyat-mitropolit-gavriil-shte-oglavi-arhiereyska-sveta-liturgiya-v-hram-sv-arhangel-mihail-v-etropole.html", "text": "От 9.00 часа Ловчанският митрополит Гавриил ще оглави Архиерейска света Литургия в храм „Св. Архангел Михаил“ в Етрополе, предаде репортер на  Агенция „Фокус“ . Това ще стане пред чудотворния образ на Боянската икона на Божията Майка, която отново е в Ловчанска Епархия, пристигнала от Украйна по инициатива на Ловчанския митрополит Гавриил и с благословението на Банченския архиепископ Лонгин. Иконата ще остане в този храм за поклонение до 16.00 часа, когато ще бъде пренесена в град Пирдоп, и ще бъде изложена за поклонение в храм „Успение на Пресвета Богородица“. \r\nНикола ПЕТКОВ", "date": "2019.05.29", "title": "Ловчанският митрополит Гавриил ще оглави архиерейска света Литургия в храм „Св. Архангел Михаил“ в Етрополе"}
{"url": "http://www.focus-news.net/news/2019/05/29/2663690/burgas-mayski-praznitsi-pomorie-2019-shte-se-provezhdat-do-31-may.html", "text": "„Майски празници“-Поморие 2019 ще се провежда до 31 май. Това съобщиха от пресцентъра на  Община Поморие . От 10.00 часа ще се състои Държавно първенство по плажен хандбал – мъже  и жени. Място на провеждане:  Централен плаж Поморие. На 31 май (петък) от 18.00 часа предстои Ден на предизвикателството в град Каблешково. Място на провеждане:  Площад „Атанас Манчев”, град Каблешково, община Поморие. \r\nОбщина Поморие запазва право при необходимост да нанася промени в програмата.", "date": "2019.05.29", "title": "Бургас: „Майски празници“-Поморие 2019 ще се провеждат до 31 май"}
{"url": "http://www.focus-news.net/news/2019/05/29/2663688/denyat-29-may-v-balgarskata-istoriya.html", "text": "На 29 май 1850 г. избухва въстание в Ломско, Видинско и Белоградчишко за премахване на едрото османско феодално земевладение и извоюване на автономия. На този ден през 1876 г. четата на Христо Ботев завладява австрийския пътнически параход \"Радецки\". \r\nПрез 1989 на днешния ден Тодор Живков произнася реч, в която обявява, че българските турци могат да изберат родината си и ако сметнат, че това е Турция, да напуснат България. Думите на Живков стимулират масовото изселване на български турци през следващите месеци, наречено от медиите \"голямата екскурзия\". Делчо Събов Илчев – български зоолог ентомолог.  оперните певци Богдана Гюзелева-Вульпе и Събчо Събев.  2018 г. \r\nПредседателят на Върховния касационен съд Лозан Панов е удостоен с награда, учредена на името на доц. Кристиан Таков. Наградата е връчена от майката на доц. Таков – Галя Йончева. Това се случва на форум \"Върховенство на справедливостта и правосъдието\", организиран от едноименната фондация на името на покойния юрист и Инициатива \"Правосъдие за всеки\". 2013 г.  \r\nПламен Орешарски става министър-председател на 89-ото правителство на Република България. 2008 г.  \r\nПрезидентът Георги Първанов връчва Орден „Св. св. Кирил и Методий” на: \r\n1. Йовчо Крушев – огърлие \r\n2. Дора Христова – първа степен  \r\n3. Крум Дамянов – първа степен 1989 г.  \r\nТодор Живков произнася реч, в която обявява, че българските турци могат да изберат родината си и ако сметнат, че това е Турция, да напуснат България. Думите на Живков стимулират масовото изселване на български турци през следващите месеци, наречено от медиите \"голямата екскурзия\".  \r\nНа 10 май 1989 г. Българският парламент гласува облекчения за пътувания в чужбина, правото на задграничен паспорт за гражданите, промени в Наказателния кодекс. Тези промени се изискват от Хелзинкските договорености, но се правят и за улесняване на изселването на турците от България. През май - август 1989 г. 300-400 000 български турци напускат България, като разпродават на безценица имуществото си. Българските власти организират прибирането на реколтата с помощта на бригадири - войници и ученици. В НС на 1 август е внесена протестна декларация на Клуба за подкрепа на гласността и преустройството срещу прогонването на българските турци. Двадесет дни по-късно Турция затваря границата си с България, след като вече са се изселили 344 000 български турци. 1948 г.  \r\nВъв Варшава е подписан договор между Народна република България и Полската народна република за приятелство, сътрудничество и взаимна помощ. Договарящите се страни се задължават да си оказват военна и всякаква друга помощ в случай на нападение от друга държава, да се консултират взаимно по всички важни международни въпроси, засягащи техните интереси, да укрепват и развиват стопанските и културните връзки помежду си. Договорът е подписан за 20 години. Подновен е от правителствата на двете страни на 6 април 1967 г. за същия срок. 1947 г.  \r\nЛидерът на опозицията в Народното събрание Никола Петков изразява отрицателно отношение към проекта за конституция на ОФ и от името на парламентарната група на опозиционния БЗНС прочита нов проект. В Народното събрание на 20 май започва обсъждането, а на 27 май и общите парламентарни дебати по проекта на ОФ за конституция. Въпреки неодобрението на Н. Петков, на 20 юни Шестото Велико народно събрание приема на първо четене проекта на ОФ за конституция на България с 302 гласа от присъстващи 366 депутати. Така на 4 декември се приема Конституция на Народна република България. Присъстващите 364 депутати (включително тези от опозиционната БРСДП) единодушно я одобряват. Тя влиза в сила на 6 декември 1947 г. и закрепва промените след 9 септември 1944 г., както и републиканското устройство на страната. 1945 г.  \r\nВоенният съд на командването на Велешка област осъжда на строг тъмничен затвор следните българи, помощници на българската власт: Любен Бръчков, Тодор Каргов, Благой Чушков, Лазар Кицов, всички от Велес. 1941 г.  \r\nПо решение на Светия синод за управляващ Маронейската епархия е определен митрополит Кирил Пловдивски с помощник епископ Иларион Нишавски, а за управляващ Струмишко-Драмската епархия - митрополит Борис Неврокопски с помощник-епископ Харитон Драговитийски. 1927 г.  \r\nПровеждат се избори за XXII ОНС, спечелени от управляващия Демократически сговор (44 % от гласовете) - 173 места. Опозицията получава 58 места: БЗНС “Врабча 1” - 42, Демократическа партия - 12, Работническа партия - 4. 1917 г.  \r\nАртилерията на Съглашението започва тежък обстрел срещу позиците на Българската армия на връх Голяма Яребична в Македония.  \r\nБитката при Яребична по време на Първата световна война се провежда от 29 до 31 май на едноименния връх в Паяк планина. Сражават се гръцко-френските части с частите на Трета бригада от Пета дивизия. Битката завършва с поражение за България. Пленени са 1712 български войници и офицери от 49-и пехотен полк. 1876 г.  \r\nЧетата на Христо Ботев завладява австрийския пътнически параход \"Радецки\". Около обяд, когато параходът се доближава до с. Козлодуй, по даден от войводата сигнал четниците обличат въстаническите си униформи и с оръжие принуждават екипажа да спре \"Радецки\" на българския бряг. До големите и авторитетни европейски вестници (\"Journal de Genеve\" и \"La Rеpublique Franсaise\") е изпратена телеграма, в която се известява целта на четата. Христо Ботев пише прощалните си писма до съпругата си Венета и до приятелите си в Букурещ. При с. Оряхово четата, около 200 души, слиза на родния бряг. Военен ръководител е Н. Войновски,  а знаменосец Н. Симов - Куруто.  \r\nЗа да преминат през Дунава на 28 май 1876 г. (нов стил) Христо Ботев се качва в Гюргево заедно с част от четниците си на \"Радецки\". Останалите четници, предварително разпределени на групи, се качват от пристанищата в Зимнич, Турну Мъгуреле, Корабия и Бекет.  \r\nСлед като слиза на българския бряг четата полагат клетва пред знамето, ушито от Петрана Обретенова, и се насочват към селата Бутан, Добролево, Борован и Баница. По пътя към Стара планина  четниците са преследвани непрекъснато от редовна турска войска, черкези и башибозуци. На 30 май са обкръжени на планинския рид Милин камък. Там водят цял ден бой, в който загиват 30 души, сред които и Н. Симов. На 2 юни Ботевата чета  заема позиции на връх Камарата, Купена и част от Околчица. След целодневен бой  загива и Христо Ботев. След смъртта на войводата четата се разделя на 3 групи. Едната, начело с Н. Войновски, се придвижва на изток в Стара планина, а останалите 2- на Г. Апостолов и на Д. Икономов водят на 3 юни тежък бой във Врачанския балкан, след което са разпръснати на малки групички. В продължение на 1 месец турците преследват четниците, избиват по-голямата част от тях, а заловените - съдят на два извънредни процеса в София и Русе. Само няколко души успяват да избягат в Сърбия и Румъния. Действията на Ботевата чета са епилог на Априлското въстание. 1860 г.  \r\nПо време на църковната служба в Карлово името на гръцкия патриарх е “изхвърлено от богослужението”, с което карловци подкрепят акцията на цариградските българи. В края на март 1860 г. представители на Цариградската българска община провеждат съвещание, в което участват Петко Р. Славейков, Гаврил Кръстевич и други влиятелни църковни дейци. Взето е решение за организиране на т.нар. “Великденска акция”, чрез която се цели официално скъсване с Патриаршията.  На 3 април се провежда самата акция. По време на тържествената литургия в българската черква “Св. Стефан” Иларион Макариополски (на снимката) не споменава името на патриарха. Според църковните канони този акт означава публично отхвърляне върховенството на патриаршеската власт и демонстрира желанието на българите да имат своя самостоятелна църква. Примерът на цариградските българи е последван във всички по-големи български общини. 1850 г.  \r\nИзбухва въстание в Ломско, Видинско и Белоградчишко за премахване на едрото османско феодално земевладение и извоюване на автономия. Реформените актове на Османската империя от 1832-1834 г. не водят до съществени промени в положението на поробеното българско население нито по отношение формата на собствеността, нито по отношение на данъчното бреме.  Но те дават тласък на негодуванието и през 1850 г. революционери от Северозападна България се заемат с организиране на ново въстание. В подготовката му вземат участие и местните търговци, занаятчии и чорбаджии. За ръководители са избрани Ив. Кулин, П. Маринов и Ц. Тодоров.  При избухване на въстанието броят на въстаниците достига около 16 000 души. Те обаче са лошо въоръжени и скоро османските власти надделяват  във Видинско и Ломско. По-голям размах въстанието придобива в Белоградчишкия край. В продължение на няколко дни надигналите се селяни обсаждат града, но без успех. Срещу тях са изпратени османските войски, които се справят с въстаниците във Видинско и Ломско. Лишени от възможността да се противопоставят, белоградчишките селяни се оттеглят към планинските райони. Действията на въстаниците стават известни на европейската общественост. С помощта на сръбското правителство водачите на въстанието влизат в преговори с Високата порта. Под натиска на западноевропейските държави тя приема, през август – септември, представители на надигналото се население. В резултат на това се стига до удовлетворяване на най-главното искане на въстаниците.  Премахнато е господарското земевладение и е предоставено право на селяните сами да избират свои местни управители (кнезове) в нахиите (околиите). Обещанията на османското правителство обаче се оказват свързани с много условности, които обезсилват до голяма степен дадените права. Турското правителство се съгласява да премахне спахийското земевладение, при условие че местното население приеме да откупи спахийските земи. А обещанието за избиране на кнезове не се осъществява, тъй като Високата порта се отказва в последствие от намерението си да предостави автономия на този край. \r\nВъпреки неуспеха си въстанието изиграва голяма роля в националноосвободителната борба на българския народ. За неговия размах изключително голяма роля изиграват Ив. Кулин, П. Маринов, Ц. Тодоров и др. На тази дата са  родени: 1885 г.  \r\nРоден е Делчо Събов Илчев – български зоолог ентомолог. През 1911 г. завършва естествени науки в СУ “СВ. Климент Охридкси”. От 1907 г. работи в Ентомологичната станция в София. В периода 1918 - 1925 г. е началник на станцията. Изучава пеперудната фауна на различни райони в България. Проучва вредни за селското стопанство насекоми, като разработва методи за борба с тях. Публикува статии по приложна ентомология, за лова и защитата на българската природа. Съчинения: \"Принос към пеперудната фауна на Централните Родопи\" (1915 г.), \"Принос към пеперудната фауна на Кресненското дефиле\" (1921 г.), \"Принос към пеперудната фауна на българска Странджа планина\" (1924 г.). На тази дата умират: 1950 г.  \r\nУмира Събчо Атанасов Събев - български оперен певец, баритон. Роден е на 5 април 1899 г. във Венеция. През 1932 г. завършва римската академия “Санта Чечилия”. Солист и водещ баритон на Софийската опера. Изпълнява: Алеронсо (“Фаворитката” на Г. Доницети), Ж. Жермон (“Травиата” на Дж. Верди), Риголето (“Риголето” на Дж. Верди), Ренато (“Бал с маски” на Дж. Верди), Елецки (“Дама пика” на П. И. Чайковски) и др. 1932 г.  \r\nУмира Богдана Иванова Гюзелева- Вульпе - българска оперна певица (сопран), педагог, композитор. Тя е родена на 5 февруари 1878 г. в Търново. Съпруга е на И. Вульпе. През 1908 г. се завръща в България и пее в Българската оперна дружба, където изпълнява някои централни роли - Неда (\"Палячи\" от Леонкавало), Графиня Розина (\"Сватбата на Фигаро\" от Моцарт), Кармен (\"Кармен\" от Бизе) и др. Композира по собствени либрета 3 опери и 3 оперети, симфонични картини по фолклорни мотиви, песни. Богдана Гюзелева-Вульпе е авторка на оперите \"Психея\" (1915 г., поставена в Българската оперна дружба), \"Съюзници\" (1917 г., поставена в театър \"Одеон\"). От 1917 г. до 1928 г. живее във Виена, Берлин, Измир (Гърция). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.29", "title": "Денят 29 май в българската история"}
{"url": "http://www.focus-news.net/news/2019/05/29/2663694/denyat-29-may-v-svetovnata-istoriya.html", "text": "На 29 май 1415 г. папа Йоан XXIII e обявен за низвергнат. Това се случва на свикан от него църковен събор в германския град Констанц. На този събор папата е изобличен заради скандалния си личен живот. \r\nНа 29 май  1914 г. потъва канадският параход “Императрицата на Ирландия”(Empress of Ireland) плаващ по река Св. Лаврентий. Броят на жертвите достига 1032 души. На този ден през 1953 г. за първи път човек покорява връх Еверест (Джомолунгма).  Джон Фицджералд Кенеди - американски политик; Бернар Шарл Анри Клавел - френски писател.   Роми Шнайдер (Розмари Албах Рети) – актриса, Михаил Обренович III - сръбски княз от династията на Обреновичите, Хуан Рамон Хименес - испански поет...  2018 г.  \r\nСирия признава спорните територии Абхазия и Южна Осетия за независими държави, което от своя страна подтиква Грузия да прекрати отношенията си със Сирия. 2018 г.  \r\nПапуа Нова Гвинея спира Facebook за 1 месец, за да проучи ефекта от социалната мрежа върху населението и да се справи с фалшивите профили. 2017 г. \r\nСеверна Корея изстрелва балистична ракета с малък обсег в близост до Вонсан към Японско море. 2015 г.  \r\nАмериканският президент Барак Обама иска от Конгреса на САЩ да извади Куба от списъка на държавите, подкрепящи тероризма. 2014 г.  \r\nРусия, Казахстан и Беларус подписват договор за създаване на Евразийски икономически съюз. Очаква се включването на Армения и Киргизия. 2013 г.  \r\nС гласовете на 36 страни Съветът на ООН по правата на човека приема резолюция, в която се отправя критика към сирийските власти, като се осъжда участието на чужди граждани в бойни действия на страната на Башар Асад. Против е единствено Венецуела, а други осем държави се въздържат. Жертвите в Сирия надхвърлят 80 000 души. 2012 г.  \r\nСАЩ, Канада, Австралия, Франция, Великобритания и Германия експулсират персийските посланници. Същото прави и България. 2012 г.  \r\nВ Москва умира президентът на Абхазия Сергей Багапш. 1999 г.  \r\nКосмическата совалка „Дискавъри“ извършва първото си скачване с Международната космическа станция. 1990 г.  \r\nРуският парламент избира Борис Елцин за Председател на Президиума на Върховния съвет на Руската СФСР. 1956 г.  \r\nПакистан се обявява за ислямска държава. 1953 г.  \r\nЗа първи път човек покорява връх Еверест (Джомолунгма). На върха на най-високата планина в света стъпват Едмънд Пърсивал Хилари, новозеландски алпинист и шерпът Тензинг Норгей. На върха се развяват четири флага – на Великобритания, Непал, Индия и ООН. Най-високият връх на света (8848 м) има три официални имена: Еверест, Джомолунгма, Сагарматха. Названието Еверест получава от англичаните през 1865 г. в чест на президента на Геодезическия комитет на Индия ген. Джордж Еверест. Името Джомолунгма е задължително за Китай и е тибетско и означава богиня-майка на земята. По-късно индийските географи се опитват да заменят тези имена със санскритското \"Сагарматха\", което означава \"високо в небесата\". 1914 г.  \r\nПотъва канадският параход “Императрицата на Ирландия”(Empress of Ireland) плаващ по река Св. Лаврентий. Броят на жертвите достига 1032 души. Канадският параход, тръгнал от Квебек се сблъсква с норвежкият товарен кораб Сторстад (Storstad), плаващ срещу течението на реката и натоварен с въглища до ватерлинията. Причината за катастрофата е мъглата, типична за сезона на това място. 1913 г.  \r\nВ Париж се състои премиерата на балета “Пролетно коронясване” от Игор Стравински. Композиторът е роден през  1882 г. в Ораниенбаум, днес Ломоносов. Учи пиано от детските си години като гимназист изучава теория на музиката, а по-късно е ученик на Римски-Корсаков. Първите зрели творби на Стравински са една симфония, вокалната сюита “Фавнът и овчарката” и оркестровата пиеса “Фойерверк”. През 1908 г. той се запознава със С. Дягилев, тогава редактор на списание “Светът на изкуството”, а по-късно и организатор на “Руските сезони” в Париж. Оттук творческият път на композитора в продължение на много години е свързан с неговата трупа “Руски балет”. По поръчка на Дягилев композиторът написва последователно трите си балета: “Жар-птица” (1910 г.), “Петрушка” (1911 г.) и “Свещена пролет” (1913 г.). Творчеството на Стравински се дели на 3 периода. Неговият авторски каталог е извънредно богат и съдържа произведения от всички жанрове: оперите “Славеят”, “Сватба”, “Мавра”, “Едип цар”, “Животът на негодника”, както и творби в смесени жанрове: “История на войника”, “Приказка за лисицата, петела, котарака и овена” и др. Композиторът създава 7 балета, между които “Пулчинела”, “Агон”, “Аполон”, “Игра на карти”, “Целувката на феята” и др. Популярни са и неговите симфония в до, симфония в 3 части, симфония на палмите, оркестрови пиеси, камерна музика и др. През последните две десетилетия от живота си Стравински работи с американския диригент Робърт Крафт. Руският композитор умира през 1971 г . в Ню Йорк. 1903 г.  \r\nВ Петербург е открит тържествено Троицкият мост, който е третият мост на  река Нева. До построяването на моста на Александър Невски през 1965 г., той е най-дългият в града – 582 м., широк – 23,4 м. и тежи  11,2 хил. тона, като се състои от 5 арки. Названието си получава от Троицката катедрала, разрушена през 1932 г. Мостът свързва Марсово поле и Троицкия площад. По оста му преминава Пулковският меридиан.  През 1918 г. е преименуван на “Мост на равенството”, а след смъртта на Киров – на “Кировски”. 1848 г.  \r\nУисконсин става щат на САЩ. \r\nПрез есента на 1846 г. делегати на конституционното събрание спорят 10 седмици за конституцията на новия щат.  Предложенията им поставят извън закона правото на глас на имигрантите, позволяват на омъжени жени да притежават имущество. Това е твърде радикално за избирателите, които отхвърлят конституцията от 1846 г. На следващата година те съставят по-съкратена версия на конституцията, като пропускат собствеността на жените и правото на глас на чернокожите. През месец март 1848 г. избирателите я приемат и по този начин на 29-ти май Уисконсин става тридесетият американски щат. След 1850 г. за 4 години населението му се удвоява на над 300000 души. 1826 г.  \r\nСултан Махмуд II свиква разширен съвет, който взима решение да се създаде редовна турска армия. Този акт създава реална възможност за премахване на еничарския корпус, чийто войници са най-консервативният елемент в политическия живот на Османската империя. Военната реформа според Махмуд ІІ трябва да подготви почвата за цялостното модернизиране на империята. Султанът заема престола с помощта на русенския аянин Мустафа паша Байрактар след свалянето на Мустафа IV и убийството на султан Селим III. През 1808 г. еничарите вдигат бунт, целящ въстановяването на султан Мустафа IV. Махмуд ІІ убива брат си Мустафа IV и остава единствен потомък на Османовата династия. На 5 януари 1807 г. султанът официално обявява война на Русия, но резултатите от конфликта не са положителни. Предприетият от Наполеон I поход срещу Москва през 1812 г. дава възможност на султана  да подпише с Русия т. нар. Букурещки мирен договор от 16 май 1812 г., според клаузите на който за граница между двете държави е приета р. Прут до сливането й с р. Дунав. Русия получава Бесарабия, а Османската империя - Влахия и Молдова. Азиатската граница между империите не се променя. Управлението на Махмуд ІІ  не е белязано със знака на спокойствието. През 1815 г. започва Второто сръбско въстание, през 1821-1829 г. в ход е гръцкото националноосвободително въстание, което приключва със създаването на независима гръцка държава. Империята воюва и срещу Али паша Янински (1820-1822 г.), а през 1831-1833 г. се развива турско египетски конфликт, провокиран от амбициозния египетски васал Мехмед Али паша. Конфликтът е приключен с помощта на Великите сили и с големи териториални загуби за империята. Освен с външнополитическа активност управлението на Махмуд ІІ е свързано и радикални вътрешни реформи. По негова заповед освен, че е  ликвидиран еничарският корпус са реформирани и централната и провинциалната администрация, премахнати са старите административно-териториални единици и са създадени нови. Създаден е Министерски съвет начело с башвекил, на мястото на великия везир. Махмуд ІІ е първият османски владетел, демонстрирал различно отношение към немюсюлманското население на империята - издига идеята за равнопоставеност на всички поданици. Не са малко и промените в обществения, културно-просветния и религиозен живот на Османската империя. 1807 г.  \r\nСултан Селим ІІІ абдикира под натиска на бунт, подготвен от противниците на реформите в Османската империя. На османския трон сяда братовчедът на Селим ІІІ - Мустафа ІV. Султан Селим ІІІ е на трона от 1789 до 1807 г. Той провежда военни, административни и финансови реформи. Освен това засилва централната власт. Селим ІІІ води войни с Франция (1798-1801 г.), с Русия (1806-1812 г.) и с Англия (1807-1809 г.). Той е убит на 28 юли 1808 г. след еничарски заговор.  \r\nМустафа ІV е син на Абдулхамид I. Той е противник на реформите на предшественика си Селим III. Мустафа ІV  е детрониран на 28 юли 1808 г. и е затворен в двореца. Убит е на 16 ноември  1808 г. по заповед на Махмуд II, който заема престола. 1790 г.  \r\nРоуд Айлънд става 13-ят щат на Америка. Той е най-малкият щат. Роуд Айлънд ратифицира конституцията праз 1790 г. и получава флаг с бял цвят с котва и 13 звезди. Котвата е традиционен символ на надеждата още от 1647 г. Въпреки размерите си – 3140 кв. км., Роуд Айлънд е важен индустриален щат. Той  се намира на залива Нарагансет на Атлантическия океан. Туристи посещават района през лятото, за да практикуват водни спортове и риболов. Ежегодно се провежда музикалният фестивал Нюпорт през юли и август. 1660 г.  \r\nВ Англия е възстановена монархията. Новият крал е Карл Втори от династията на Стюартите. След смъртта на Оливер Кромуел през септември 1658 г. генерал Джордж Монк започва преговори с Карл Втори, който по това време живее в изгнание в Берд, Холандия. Като основа на връщането на монарха става Бердската декларация, с която кралят се съгласява да амнистира привържениците на парламента и да признае промените през 1658 г. църковните и икономическите дела. 1453 г.  \r\nВойските на султан Мехмед ІІ Завоевателя (1451–1581 г.) превземат Константинопол. Събитието, което дълго е подготвяно от хода на османската експанзия и от конфликтите между християнските владетели, е от огромно значение за бъдещето на целия свят. С името Истанбул градът става столица на Османската империя, която разпростира територията си на три континента - Европа, Азия и Африка. Османците утвърждават властта си над целия Балкански полуостров и продължават инвазията към Средна Европа. В Азия владенията им достигат до Каспийско море. През следващия век в османската държава е включено цялото южно крайбрежие на Средиземно море до Мароко. Българските земи се оказват в центъра на тази огромна мюсюлманска империя, в непосредствена близост до нейната столица. Те са част от териториите, където действат класическите форми на османската политическа система във всички сфери на живота - икономика, управленска система, социална организация, религиозни отношения и т.н. Това предопределя съдбата на десетки поколения българи, чиито живот преминава при условията, определяни и поддържани с всички средства от османската политическа система, подчинени на нуждите и интересите на Османската империя. 1415 г.  \r\nПапа Йоан XXIII e обявен за низвергнат. Това се случва на свикан от него църковен събор в германския град Констанц. На този събор е изобличен заради скандалния си личен живот. Папа Йоан XXIII се опитва да избяга, но е заловен и затворен в замъка Готлибен. След замъка Готлибен Йоан XXIII е прехвърлен в Хайделберг и там през  1418 г. откупва за 30 000 флорина освобождението си. На следващата година се отрича тържествено от папския престол и новият папа Мартин V го назначава за кардинал-епископ с титла \"старейшина на кардиналите\". Наричаният още \"пиратът-папа\" в младостта си е корсар (морски разбойник). Избран е на папския престол след смъртта на папа Александър V. На тази дата са родени: 1923 г.  \r\nРоден е Бернар Шарл Анри Клавел - френски писател. По време на Втората световна война той  участва в Съпротивата. През 1956 г. Бернар Клавел публикува романа “Нощният работник”. Централно място в творчеството му заема тетралогията “Великото търпение” (том 1-4, 1962-1964 г.). На сложната съдба на френската младеж са посветени романите “Малатаверна” (1960 г.) и “Херкулес на площада” (1966 г.). Някои от романите му са екранизирани: Романите “Испанецът” (1959 г.), “Пътуване до бащата” (1965 г.) и др. Клавел е автор и на романите “Повелителят на реките” (1972 г.), “Когато оръжието мълчи” (1974 г.) и др.; цикълът “Небесни стълбове” (том 1-5, 1976-1981 г.); изкуствоведчески работи: “Животът на Пол Гоген” (1958 г.), “Животът на Леонардо да Винчи” (1967 г.), публицистичната книга “Избиване на младенците” (1970 г.). През 1968 г. получава Голямата награда на Париж и наградата “Гонкур”. 1917 г.  \r\nРоден е Джон Фицджералд Кенеди - американски политик. От 1961 г. до 1963 г. Джон Кенеди е 35-ят  президент на САЩ. Джон Кенеди завършва икономика в Харвардския университет. През 1941-1945 г. служи във военноморския флот на САЩ в Тихия океан. По-късно – през 1945 г. се занимава с журналистика. В годините между 1947 и 1953 г. е член на Палатата на представителите в Конгреса на САЩ от щата Масачусетс (от листата на Демократическата партия). От 1953 до 1961 г. е сенатор. През 1960 г. той побеждава на изборите кандидата на Републиканската партия Р. Никсън. На 20 януари 1961 г. встъпва в длъжност президент на САЩ.  \r\nЧлен на известната фамилия Кенеди, той се счита за икона на американския либерализъм. По време на Втората световна война служи като лейтенант във флота, позициониран в Тихия океан, и получава официална похвала за спасяването на членовете на своя екипаж. Той е и най-младият президент в историята на Съединените Американски Щати – на 43 години е избран на тази пост. \r\nЗначимите събития по време на неговото управление са провалът с операцията в Залива на прасетата, Кубинската ракетна криза, изграждането на Берлинската стена, надпреварата за Космоса, ранните събития във Виетнамската война и движението за гражданските права. В множеството класации на американските президенти Кенеди има оценка малко над средната, но в общественото мнение той често се счита за велик държавник. \r\nКенеди е единственият католик, избиран за президент, първият, който е роден в 20. век, последният (до момента), който умира преди мандатът му да е изтекъл, последният демократ от Севера, избран на този пост и последният, който встъпва в длъжност направо от Сената. \r\nВътрешната програма на президента е свързана с ускоряване на темповете на икономически растеж, ограничаване на расовата дискриминация и пр. Във външната политика администрацията му сменя доктрината за “масираното възмездие” с доктрината за “гъвкавото реагиране”. Призовава за укрепване на военните блокове и за нарастване на военната мощ на САЩ, намесва се в решаването на спорни международни проблеми по пътя на преговорите, обявява се за по-реалистичен подход в отношенията със СССР.  \r\nПрез 1963 г. кабинетът на Кенеди подписва Московския договор за забрана на изпитанията с ядрено оръжие в трите сфери. Политическият курс на Кенеди предизвиква нападки от страна на крайно реакционните кръгове на САЩ. Убит е на 22 ноември 1963 г. в Далас, щат Тексас и погребан е в Арлингтънското национално гробище. \r\nПокушението срещу него често се смята за възлов момент в историята на САЩ поради силно травмиращия му ефект върху цялата нация и поради значението на Кенеди, който е икона за младото тогава поколение американци. И до ден днешен отговорът на въпроса кой точно стои зад неговото убийство остава загадка. 1904 г.  \r\nРоден е Грег Толанд - американски оператор. Той започва работа в киното през 1919 г., а от 1929 г. е оператор. Грег Толанд работи с най-големите режисьори на американското кино Орсън Уелс, Джон Форд, Уйлям Уайлър. Толанд допринася за развитието на световното кино. Негови филми са: “Задънена улица” (1937 г.), “Брулени хълмове” (1939 г.), “Гроздовете на гнева” (1940 г.), “Дългото пътуване до дома” (1940 г.), “Лисичета” (1941 г.), “Гражданинът Кейн” (1941 г.), “Седми декември” (1943 г.), “Най-хубавите години от нашия живот” (1946 г.), “Очарование” (1948 г.). Грег Толанд умира на 28 септември 1948 г. 1894 г.  \r\nРоден е Джоузеф фон Щернберг – американски режисьор от австрийски произход. През 1914 г. той се мести в САЩ, където работи като монтажист, сценарист и асистент-режисьор. От 1925 г. започва работа като самостоятелен постановчик - “Ловци на спасение” (1925 г.), “Нелегалност”, “Нощите на Чикаго” (1927 г.), “Доковете на Ню Йорк” (1928 г.). През 1930 г. световен успех и популярност му носи мелодрамата “Синият ангел”. Той режисира и филмите  “Мароко” (1930 г.), “Обезчестената” (1931 г.), “Русата Венера” (1932 г.), “Шанхай експрес” (1932 г.), “Дяволът е жена” (1935 г.). Във  всички тях участва Марлен Дитрих. Щернберг е сценарист, а понякога и художник на своите филми. Поставя още: “Делото на Лени Смит” (1929 г.), “Американска трагедия” (1931 г.), “Престъпление и наказание” (1935 г.), “Аз, Клавдий” (1937 г., който остава недовършен), “Сага за Анатахан” (1953 г.). Джоузеф фон Щернберг умира на 22 декември 1969 г. 1874 г.  \r\nРоден е Гилбърт Кит Честъртън - английски писател и мислител. От 1900 г. той сътрудничи на списания и вестници с либерална насока. Публикува сборници със стихове, есета и разкази, между които за свещеника отец Браун - “Незнанието на отец Браун” (1911 г.), “Недоверчивостта на отец Браун” (1926 г.) и др. Гилбърт Кит Честъртън пише 6 романа. По-известните от тях са “Наполеон от Нотинг хил” (1904 г.), “Човекът, който беше четвърти” (1908 г.). Той е автор и на няколко книги с литературоведчески и религиозен характер. Честъртън е привърженик на теологията на томизма- автор е на “Ортодоксия”, 1908  г.- цикъл религиозно-философски есета. Той оказва голямо въздействие върху католическите писатели и мислители, а също и върху автори от детективския жанр. На 14 юни 1936 г. Честъртън умира в Бекънсфилд. 1860 г.  \r\nРоден е Исаак Мануел Франсиско Албенис - испански композитор и пианист. Първоначалното си образование получава в Барселона, където учи пиано при Л. Брасен и композиция при Ф. Геварт. По-късно учи  пиано при Ф. Лист в Будапеща и композиция при Ф. Педрел в Мадрид. Албенис концертира в много страни от Европа, Северна и Южна Америка. От 1894 г. живее в Париж. Върху по-късното му творчество влияние оказва К. Дебюси. Основната част от произведенията на Албенис са за пиано. В тях той съчетава традициите на испанските народни  песенно-танцувални жанрове- хота, сегидиля, сортсико, малагена- и музикалната класика. Най-известните му творби са:  \"Испанска сюита\" (1886 г.), \"Испания\" (1890 г.), \"Два испански танца\", \"Испански напеви\", \"Иберия\" (1905-1909 г.), \"Навара\" (завършена от френския композитор Деода дьо Северак), \"Каталония\" (1899 г.), сарсуелите \"Света Ана\" (1894 г.), \"Пепита Хименес\" (1896 г.), операта \"Хенри Клифърд\" (1895 г.), романси и др. Албенис  умира на 18 май 1909 г. в Камбо ле Бен, Френски Пиренеи. На тази дата умират: 1982 г.  \r\nУмира Роми Шнайдер (Розмари Албах Рети) - актриса. Тя е родена на 23 септември 1938 г. През 1953 г. дебютира в киното. Снима се в касови филми в Германия и Австрия - “Сиси” (1955 г.). През 60-те години се снима в Италия и САЩ - “Работата” (1961 г.), “Процесът” (1962 г.), “Победителите” (1963 г.), “Кардиналът” (1963 г,), “Какво ново, котенце?” (1965 г.). От края на 60-те години се снима най-вече във Франция във филмите: “Нещата от живота” (1970 г.), “Макс и железарите” (1971 г.), “Сезар и Розали” (1972 г.), “Невинни с мръсни ръце” (1974 г.), “Влакът” (1974 г.), “Старата пушка” (1975 г.), “Жената на прозореца” (1976 г.), “Обикновена история” (1978 г.), “Смърт на живо” (1979 г.), “Банкерката” (1980 г.), “Под подозрение” (1981 г.), “Кафе “Сан Суси” (1982 г.). При Лукино Висконти създава една от най-репрезентативните си роли в “Лудвиг” (1972 г.). 1958 г.  \r\nУмира Хуан Рамон Хименес - испански поет. Той е роден на 24 декември 1881 г. в Могер. Лауреат е на Нобелова награда за литература през 1956 г. Хуан Рамон Хименес е свързан с “поколението от 1898 г.”, признат е за водач на испанския модернизъм. Автор е на сборника “Печални арии” (1903 г.). В сборника “Пролетни балади” (1910 г.) се ориентира към андалуския фолклор. За сборниците “Духовни сонети” (1917 г.), “Дневник на поета младоженец” (1917 г.), “Вечност” (1918 г.) е типичен интересът към вътрешния свят на човека. Хименес пише лирична проза (сборникът “Платеро и аз”, 1914 г., “Звярът от дълбините на душата”, 1949 г.) и критически есета (“Испанци от три свята”, 1942 г., “Безкрайната река”, 1961 г.).Поезията му оказва влияние върху Р. Алберти, Х. Гилен и др. 1956 г.  \r\nУмира Херман Абендрот - немски диригент, ученик на Ф. Мотал. Той е роден на 19 януари 1883 г. във Франкфурт на Майн. От 1903 г. ръководи симфонични оркестри в Мюнхен, Любек, Есен, Кьолн. От 1922 г.  дирижира концерти в Берлинската държавна опера. От 1934 до 1945 г. е ръководител на отдела по педагогика в Императорската музикална палата. Диригент е на лайпцигския Гевандхаус оркестър и преподавател в Лайпцигската консерватория. След 1945 г. е главен диригент и професор във Висшата музикална школа във Ваймар; ръководител на симфоничния оркестър на Лайпцигското (от 1949 г.) и Берлинското радио (от 1953 г.). Член е на Немската академия на изкуствата. През 1928, 1936 и 1953 г. гастролира в България. 1922 г.  \r\nУмира Евгений Багратионович Вахтангов - руски режисьор, актьор, театрален критик и теоретик. Той е роден на 13 февруари1883 г. в Владикавказ, Северна Осетия. От 1913 г. е основател и ръководител на Студентската драматична (\"Мансуровска\") школа-студио, която от 1921 г, става трета студия към МХАТ, а от 1926 г. - театър \"Е. Б. Вахтангов\". През 1909 г. Вахтангов постъпва в Московското театрално училище на Н. И. Адашев. Участва в постановките на \"Живият труп\" от Л. Н. Толстой, \"Синята птица\" от Метерлинк, \"Хамлет\" от Шекспир и др. В режисьорската си работа се придържа към идеите на К. Станиславски и ги доразвива в: \"Сватба\" от Чехов (1920 г.), \"Чудото на св. Антоний\" от Метерлинк (1921 г.), \"Ерик ХIV\" от Стриндберг (1921 г.), \"Принцеса Турандот\" от Гоци (1922 г.) и др. 1868 г . \r\nУмира Михаил Обренович III - сръбски княз от династията на Обреновичите. Обренович е княз в годините 1839-1842 и 1860-1868. Той е роден на 4 септември 1823 г., в Крагуевац. Заема престола след абдикацията и бягството на баща си Милош Обренович. Като владетел е непопулярен, тъй като налага тежки данъци, въвежда абсолютистко управление, проявява русофилски настроения и се поддава на интригите на Високата порта. Срещу Михаил Обренович избухва въстание; абдикира и бяга в Австро-Унгария. През 1858 г. се завръща в Сърбия с баща си и след смъртта му през 1860 г. го наследява. По време на второто си управление подобрява данъчната система, извършва военна реформа и с помощта на Русия налага изтеглянето на турските войски от Сърбия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.29", "title": "Денят 29 май в световната история"}
{"url": "http://www.focus-news.net/news/2019/05/29/2663691/dobrich-do-kraya-na-mesetsa-prodalzhava-remontat-na-chast-ot-po-patya-dobrich-silistra.html", "text": "Движението по път II-71 Добрич – Силистра се осъществява с повишено внимание поради частични ремонтни дейности на асфалтовата и се регулира с пътни знаци. Ремонтът продължава до края на този месец, предаде кореспондентът на  Радио „Фокус” – Варна . Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище.  \r\nВ Добрич се работи по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. Няма въведени промени в движението на автомобили в областта по републиканската пътна мрежа. В Добрич времето е слънчево и ясно, духа слаб вятър, температурата на въздуха е около 19 градуса. \r\nЖулиета НИКОЛОВА", "date": "2019.05.29", "title": "Добрич: До края на месеца продължава ремонтът на част от по пътя Добрич – Силистра"}
{"url": "http://www.focus-news.net/news/2019/05/29/2663693/dobrich-sreshta-na-tema-biblioterapiyata-poznata-i-nepoznata-organizira-narodno-chitalishte-yordan-yovkov-1870-g.html", "text": "Среща на тема „Библиотерапията – позната и непозната“ организира Народно читалище „Йордан Йовков – 1870 г.“. Това съобщи Димитър Стефанов, експерт „Връзки с обществеността“ в читалището, предаде кореспондентът на  Радио „Фокус” – Варна . Срещата ще започне в 18.00 часа, в Мултифункционалната зала на Народно читалище „Йордан Йовков“ – 1870 г.“. Библиотеката на читалището и Библиотечно-информационният комплекс на Висше училище по мениджмънт организират среща с д-р Дончо Донев – психолог, библиотерапевт и обучител по библиотерапия. Библиотерапията е един от най-старите методи за подкрепа на хора в криза. Интуитивно хората са създавали текстове, чрез които да помагат на останалите. Всички легенди, предания, приказки са възниквали като средства, чрез които се формират и променят ценности, а чрез тях и поведението на хората. В основата на библиотерапията лежи потенциалът на \"писаните истории\" да оказват психологическа подкрепа. Ще бъдат представени основните механизми, чрез които текстът влияе върху психичното състояние. Ще бъдат разгледани психологичните основи на библиотерапевтичния процес. Участниците ще имат възможност да преживеят, макар и за кратко, ефекта от библиотерапевтичното консултиране. Събитието е подходящо за библиотекари, педагози, психиатри, психолози, социални работници, родители, хора, помагащи в отглеждането на деца и в грижи за възрастни, както и за всички, опитващи се да намерят отговори на своите въпроси в книгите.  \r\nЖулиета НИКОЛОВА", "date": "2019.05.29", "title": "Добрич: Среща на тема „Библиотерапията – позната и непозната“ организира Народно читалище „Йордан Йовков – 1870 г.“"}
{"url": "http://www.focus-news.net/news/2019/05/29/2663695/v-sofiya-shte-se-provede-beseda-na-tema-nepoznatata-samaryanka-i-sreshtata-s-drugiya-v-novozavetnoto-pisanie.html", "text": "В Ателие–книжарница „Къща за птици“ ще се състои беседа на тема „Непознатата самарянка и срещата с другия в Новозаветното Писание“, предаде репортер на  Агенция „Фокус“ . Беседата се провежда няколко дни след Неделята на самарянката. Лектор ще бъде протойерей Илиян Алексиев - председател на столичния храм „Рождество Богородично“. Началото е в 18.30 часа. Входът е свободен.  \r\nНикола ПЕТКОВ", "date": "2019.05.29", "title": "В София ще се проведе беседа на тема „Непознатата самарянка и срещата с другия в Новозаветното Писание“"}
{"url": "http://www.focus-news.net/news/2019/05/29/2663699/blagoevgrad-bez-zabavyane-se-osashtestvyava-preminavaneto-prez-gkpp-ilinden-eksohi.html", "text": "Без забавяне се осъществява преминаването през ГКПП Илинден-Ексохи. Това съобщиха за  Радио „Фокус“-Пирин  от Гранична полиция. С нормална интензивност се извършва преминаването през ГКПП Кулата-Промахон. Без проблеми се осъществява преминаването на ГКПП Златарево – Ново село. \r\nНатали СТЕФАНОВА", "date": "2019.05.29", "title": "Благоевград: Без забавяне се осъществява преминаването през ГКПП Илинден-Ексохи"}
{"url": "http://www.focus-news.net/news/2019/05/29/2663698/kyustendil-v-edna-lenta-se-osashtestvyava-dvizhenieto-v-uchastak-ot-patya-mezhdu-dupnitsa-i-klisura-zaradi-rehabilitatsiya-na-patnoto-platno.html", "text": "В една лента се осъществява движението в участъка от км 42 до км 59 от пътя между Дупница и Клисура заради рехабилитация на пътното платно. Това съобщи за  Радио „Фокус“ – Пирин  дежурният служител в Областно пътно управление-Кюстендил. С нормална интензивност е трафикът по главен Е-79 и автомагистрала „Струма“ в участъка от областта. Двупосочно в едната лента се извършва движението по третокласен път 107 в участъка между село Пастра и Рилски манастир от км 27 до км 27, поради аварийно-възстановителни дейности по укрепването свлачищни процеси. Участъкът е сигнализиран със светофарна уредба и сигналисти. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nНатали СТЕФАНОВА", "date": "2019.05.29", "title": "Кюстендил: В една лента се осъществява движението в участък от пътя между Дупница и Клисура заради рехабилитация на пътното платно"}
{"url": "http://www.focus-news.net/news/2019/05/29/2663696/dobrich-v-hudozhestvenata-galeriya-shte-bade-otkrita-izlozhba-na-uchenitsi-po-proekt-golemite-maystori-i-malkite-hudozhnitsi.html", "text": "В Художествената галерия в Добрич ще бъде открита изложба на ученици по проект „Големите майстори и малките художници“, предаде кореспондентът на  Радио „Фокус” – Варна . Изложба включва творби на ученици от СУ „Димитър Талев“ с преподавател Марияна Бойчева и ОУ „Христо Смирненски“ с преподавател Снежана Желева. Експозицията е заключителното събитие по проекта, финансиран от Министерство на културата. В продължение на няколко месеца в творчески работилници и образователни игри ученици от три училища са правели рисунки и колажи по произведения на известни български художници, изучавали са предмети и вещи от българския народен бит и култура, изобразени в картините на наши класици. По този начин децата са се запознали с живота на българите в миналото, с народните традиции и обичаи. Изложбата е едно естествено продължение на проекта, дал на децата  знания за емблематични художници на българското изкуство в постоянната експозиция на галерията. По-късно изложбата ще бъде подредена и в СУ „Св. Климент Охридски“, заедно с творбите на „по-големите художници“, участвали от училището в проекта, с преподавател Мими Попова. Официалното откриване е от 16.30 часа. \r\nЖулиета НИКОЛОВА", "date": "2019.05.29", "title": "Добрич: В Художествената галерия ще бъде открита изложба на ученици по проект „Големите майстори и малките художници“"}
{"url": "http://www.focus-news.net/news/2019/05/29/2663697/sport-naomi-osaka-zapochna-s-trudna-pobeda-na-rolan-garos.html", "text": "Световната номер едно Наоми Осака постигна трудна победа на старта на Откритото първенство на Франция по тенис. Японката губеше с 0:6, 4:5 от Каролина Шмиедлова, но успя да осъществи пълен обрат до 0:6, 7:6, 6:1 \r\nВъв втория кръг на Ролан Гарос японката ще играе срещу бившата водачка в световната ранглиста Виктория Азаренка, която на старта на турнира в Париж отстрани шампионката от 2017 година Елена Остапенко.", "date": "2019.05.29", "title": "Спорт: Наоми Осака започна с трудна победа на Ролан Гарос"}
{"url": "http://www.focus-news.net/news/2019/05/29/2663700/kardzhali-vavedeno-e-ogranichenie-za-dvizhenieto-po-pat-zornitsa-beli-plast-stremtsi-kardzhali-za-mps-nad-12-t.html", "text": "Временно е въведено ограничение за движението по път Зорница – Бели пласт – Стремци– Кърджали е ограничено за МПС над 12 т.  Това съобщиха за   Радио Фокус   от ОПУ-Кърджали. Осигурен е oбходен маршрут по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС.  \r\nРемонтни дейности се осъществяват на два отсека от път II-59. Движението в посока Карамфил – Крумовград от км 30+893 до км 36+784 да се осъществява с повишено внимание. Извършват се подокопен дренаж, преоткосиране, ремонт на водостоци и облицовани окопи. По същия път в посока Крумовград – граница с област Хасково, от км 36+784 до км 55+845 движението се осъществява с повишено внимание, поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи.  \r\nНа входовете и изходите в град Кърджали трафикът е нормален. Няма струпвания на коли. Пътните настилки навсякъде са сухи. Времето в областта е слънчево, няма вятър, температурите са от 14 до 16 градуса. \r\nДарина ДЕЕНИЧИНА", "date": "2019.05.29", "title": "Кърджали: Въведено е ограничение за движението по път Зорница – Бели пласт – Стремци– Кърджали за МПС над 12 т"}
{"url": "http://www.focus-news.net/news/2019/05/29/2663701/burgas-suhi-i-prohodimi-sa-patnite-nastilki-v-oblastta.html", "text": "Сухи и проходими са пътните настилки в областта. Това съобщиха за  Радио „Фокус“ – Бургас  от Областно пътно управление. Условията за пътуване са добри – видимостта е отлична, няма затворени пътни участъци. Проходите са отворени за движение на всички моторни превозни средства. До 31 май движението в урбанизираната територия на Карнобат от км 447+000 до км 449+000 трябва да се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. \r\nБезпроблемно се осъществява движението както по пътищата в областната пътна мрежа, така и по основните пътни артерии на град Бургас. Интензивен е трафикът по входно-изходните пътни артерии на града. Струпване на автомобили се наблюдава в районите на някои от възловите кръстовища в централната градска част – между булевардите „Сан Стефано“ и „Демокрация“, между ул. „Генерал Гурко“ и „Цар Симеон“, както и между ул. „Иван Вазов“ и „Цар Петър“. \r\nМария ПОПЧЕВА", "date": "2019.05.29", "title": "Бургас: Сухи и проходими са пътните настилки в областта"}
{"url": "http://www.focus-news.net/news/2019/05/29/2663702/hristian-petrov-tsgm-nad-48-hilyadi-patnitsi-sa-se-vazpolzvali-ot-noshtniya-gradski-transport-ot-nachaloto-na-godina.html", "text": "144 800 пътници са се възползвали от нощния градски транспорт в София в рамките на една година . Това каза за сутрешния блок „Добро утро, България“ на  Радио „Фокус“  изпълнителният директор на Центъра за градска мобилност Христиан Петров. От началото на 2019 година до днес броят на ползвалите услугата са над 48 000 пътници, каза още той и обясни, че нощният градски транспорт се доказа като устойчива услуга. Очаква се бройката да се увеличи значително с настъпването на активния летен период, добави той. Гражданите имат възможност да закупят билети и онлайн през телефона си, каза още той. „Това, което сме направили специално за нощния транспорт е, че освен шофьор във всеки автобус има и кондуктор. Пътниците могат да закупят билета си от кондуктора. Цената е 2 лева и тази нощна карта важи за всички линии през съответната нощ. Предлагаме и възможност картата да бъде закупена през телефон“, обясни той. Христиан Петров коментира още, че от началото на годината дигитално закупените дневни карти са 18 хиляди, а нощните такива около 200. Най-натоварена линия на нощния транспорт е номер две, обслужваща кварталите Обеля и Студентски град.  \r\nВиктория МЕСРОБОВИЧ-КУВЕНДЖИЕВА", "date": "2019.05.29", "title": "Христиан Петров, ЦГМ: Над 48 хиляди пътници са се възползвали от нощния градски транспорт от началото на година"}
{"url": "http://www.focus-news.net/news/2019/05/29/2663703/plovdiv-intenziven-e-trafikat-v-uchastaka-na-am-trakiya-v-oblastta-kakto-i-po-patishtata-plovdiv-karlovo-i-plovdiv-asenovgrad-smolyan.html", "text": "Интензивен е трафикът в участъка на АМ „Тракия“ в област Пловдив, както и по пътищата Пловдив-Карлово и Пловдив-Асеновград-Смолян. Това съобщиха за  Радио „Фокус“ – Пловдив  от Областното пътно управление. Пътните настилки на територията на областта са сухи и нормално проходими. Движението при 132 км на АМ „Тракия“ в посока София се осъществява в една лента, поради ремонтни дейности на асфалтовата настилка в активната лента. Движенението се осъществява в изпреварващата лента. Срокът е 30 май. Ремонтни дейности се извършват и в участъка от 106 км до 119 км на магистралата в посока Бургас. Там движението се осъществява само в изпреварващата лента, а срокът е до 31 май. Поради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 20 юни. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Остава забранено и преминаването на камиони над 5 тона по пътя Плодовитово-Първомай, при км 6 в района на мост над река Марица. Причината за въведеното ограничение е намален габарит на пътното платно на стоманения мост на река Марица. Обходният маршрут е по пътя Стара Загора-Поповица и път І-8 София-Пловдив-Свиленград. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки. \r\nИнтензивен е трафикът и на територията на град Пловдив към този час. Задръствания се образуват по булевардите „Руски“, „Христо Ботев“, „Васил Априлов“, „Цар Борис III Обединител“ и „Марица-юг“. По-засилено автомобилно движение се отчита и по входно-изходните артерии – „Кукленско шосе“, „Пещерско шосе“ и „Брезовско шосе“. Пътните настилки са сухи и нормално проходими. \r\nТони МИХАЙЛОВ", "date": "2019.05.29", "title": "Пловдив: Интензивен е трафикът в участъка на АМ „Тракия“ в областта, както и по пътищата Пловдив-Карлово и Пловдив-Асеновград-Смолян"}
{"url": "http://www.focus-news.net/news/2019/05/29/2663669/kathimerini-teodorakis-podava-ostavka-ot-liderskiya-post-v-to-potami.html", "text": "Председателят на „То Потами“ („Река“) Ставрос Теодоракис обяви намерението си да подаде оставка от ръководството на партията по време на заседание на политическия съвет, съобщава електронното издание на гръцкия вестник  Kathimerini . \r\nНа изборите за новия състав на Европейския парламент в неделя „То Потами“ събра едва 1,51% от гласовете на гръцките избиратели. Резултатите на партията са далеч под минималния праг от 3% за влизане в ЕП. На изборите през 2014 г. партията спечели 6,62% и изпрати двама евродепутати в Брюксел. \r\nВ рамките на специалната среща Теодоракис предложи Георгиос Мавротас за свой наследник, като същевременно увери, че няма да се кандидатира за място в законодателния орган в Атина – нито с „То Потами“, нито с друга партия.  \r\nТеодоракис, който основа „То Потами\" през февруари 2014 г., предложи партията да не участва в предстоящите национални избори, но добави, че ще обяви окончателното си становище, когато всички партийни членове споделят мнението си по въпроса. Тереза Герова", "date": "2019.05.29", "title": "Kathimerini: Теодоракис подава оставка от лидерския пост в „То Потами“"}
{"url": "http://www.focus-news.net/news/2019/05/29/2663705/na-30-may-v-sofiya-shte-bade-otkrita-izlozhba-ot-blagotvoritelnata-kampaniya-detsa-risuvat-za-detsa-na-svetiya-sinod-na-balgarskata-pravoslavna-tsarkva.html", "text": "На 30 май Ловчанският митрополит Гавриил, ръководител на Културно-просветния отдел при Св. Синод, ще открие поредна изложба от благотворителната синодална кампания „Деца рисуват за деца“, предаде репортер на  Агенция „Фокус“ . Откриването е от 17.30 часа във фоайето пред Балната зала на хотел „Интерконтинентал” (пл. „Народно събрание“ № 4, гр. София). Кампанията с благотворителна изложба има за цел да подпомогне онкоболните деца, лекуващи се в Клиника по детска клинична хематология и онкология при УМБАЛ „Царица Йоанна – ИСУЛ“ в София.  \r\nХудожниците и фотографите в изложбата са деца и ученици – лауреати на синодалния Национален конкурс „Възкресение Христово” през последните няколко години. Даренията могат да бъдат пускани в Кутията на Доброто (на рецепцията на хотел „Интерконтинентал“ бивш „Радисън“) или превеждани по банков път. \r\nПартньор е хотел „Интерконтинентал”, както и Националната професионална гимназия за полиграфия и фотография (гр. София).  \r\nИзложбата и кампанията продължават и през м. юни 2019 г. без фиксиран край. За дарения по банков път: \r\n„УниКредит Булбанк” - клон София Батенберг,  \r\nБанков код / SWIFT / BIC: UNCRBGSF  \r\nПолучател: Българска Патриаршия Св. Синод  \r\nIBAN: BG74 UNCR 7000 1521 4626 53  \r\nОснование за плащане: КАМПАНИЯ “ДЕЦА РИСУВАТ ЗА ДЕЦА”. \r\nНикола ПЕТКОВ", "date": "2019.05.29", "title": "На 30 май в София ще бъде открита изложба от благотворителната кампания „Деца рисуват за деца“ на Светия Синод на Българската православна църква"}
{"url": "http://www.focus-news.net/news/2019/05/29/2663704/pazardzhik-natovaren-e-trafikat-po-glavnite-patishta-v-oblastta.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.05.29", "title": "Пазарджик: Натоварен е трафикът по главните пътища в областта"}
{"url": "http://www.focus-news.net/news/2019/05/29/2663708/shumen-remontni-deynosti-se-izvarshvat-po-chast-ot-patya-vekilski-orlyak.html", "text": "Ремонтни дейности се извършват по част от пътя Векилски-Орляк, предаде репортер на  Радио „Фокус“- Шумен . Движението в участъка от км 29 до км 35 трябва да се осъществява с повишено внимание. В участъка Каспичан- Невша по автомагистрала „Хемус“ продължава почистването на регули и окопи, в тази връзка в участъка от км 362 до км 375 в посока Варна, движението се осъществява с повишено внимание. В сила е забраната за движение на тежкотоварни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. Ришки проход е отворен за движение. Върбишки проход е затворен за всички видове пътни превозни средства. Пътните настилки в област Шумен са сухи. Видимостта е нормална. Времето е ясно и слънчево. \r\nИвелина ИВАНОВА", "date": "2019.05.29", "title": "Шумен: Ремонтни дейности се извършват по част от пътя Векилски-Орляк"}
{"url": "http://www.focus-news.net/news/2019/05/29/2663675/die-presse-avstriya-politicheskata-kriza-vav-viena-kantslerskiya-post-mozhe-da-bade-poveren-na-zhena.html", "text": "За първи път в историята на Австрия канцлерският пост може да бъде поверен на представител на нежния пол. За възможността намекна държавният глава на страната Александер Ван дер Белен, който подчерта, че жените-кандидати не трябва да бъдат изключвани като опция, съобщава електронното издание на австрийския национален ежедневник  Die Presse . \r\n„Най-малко от понеделник следобед, точно в 16:15 часа местно време (17:15 часа българско време), Република се чуди: Кой може да стане следващия канцлер? Струва си да се отбележи, че от самото начало се говореше само за „канцлер\", а не за „канцлерка\". След 15 мъже на този пост, новият лидер на правителството във Виена Хартвиг Льогер вече обясни, че мисълта за жена на поста очевидно е далеч от мнозина“, коментират от редакцията на изданието.  \r\nПривеждат се имената на възможните наследници на Себастиан Курц: това са бившият президент Хайнц Фишер, бившият председател на VfGH Герхарт Холцингер, бившият еврокомисар Франц Фишлер, настоящият еврокомисар Йоханес Хан, бившият председател на VwGH Клеменс Яблонер или правителствения говорител Питър Лаунски-Тифентал. \r\n„След това обаче се прокрадна и мимолетната мисъл, че някои хора в страната приемат перспективата за жена на канцлерския пост...Но има и критици, според които една жена като преходен канцлер би била грешен сигнал, посланието, което може да бъде отправено, е, че представителките на нежния пол са подходящи единствено за „попълване на дупки“. Вестникът е категоричен – този аргумент е слаб. „Във всеки случай, жена-канцлер начело на преходно правителство би била красив сигнал“, уверени са в редакцията. \r\nСега е на ред Александър Ван дер Белен. Той може да обмисли идеята, макар че полът не трябва да има значение в тази уникална за историята на Австрия ситуация. Тереза Герова", "date": "2019.05.29", "title": "Die Presse (Австрия): Политическата криза във Виена – канцлерския пост може да бъде поверен на жена"}
{"url": "http://www.focus-news.net/news/2019/05/29/2663709/plovdiv-muzikalno-matine-shte-se-sastoi-v-narodna-biblioteka-ivan-vazov-na-31-may.html", "text": "Музикално матине ще се състои в Народна библиотека „Иван Вазов“ в Пловдив на 31 май. Това съобщи за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Матинето ще започне от 11.00 часа и ще се проведе във фоайе „Изкуство“ на библиотека. Проявата е посветена на 140-годишнината от създаването на Пловдивската народна библиотека. Този път жанрово събитието е насочено към джаза. Пред публиката ще се представят Веселин и Петър Койчеви /баща и син/ – китари, обозначаващи себе си като Two guitars jazz live. Те ще бъдат подкрепени вокално от Светлина Христова – дъщеря на Веселин Койчев. Програмата на концерта включва джаз стандарти, джипси /мануш/ джаз, фюжън, фламенко, авторски композиции от наши и чужди музиканти. \r\n„Матинето в библиотеката на 31 май обещава съвременен, емоционален музикален спектакъл, поднесен с лекота, майсторство и настроение“, каза Девлетян. \r\nТони МИХАЙЛОВ", "date": "2019.05.29", "title": "Пловдив: Музикално матине ще се състои в Народна библиотека „Иван Вазов“ на 31 май"}
{"url": "http://www.focus-news.net/news/2019/05/29/2663692/politico-chetiri-vazmozhni-imena-na-sayuza-mezhdu-partiyata-na-makron-i-alde.html", "text": "„Не е важно какво съдържа името, важното е какво не съдържа – или поне според държавния глава на Франция Еманюел Макрон“, пише електронното издание  Politico  в статия, в която привежда възможните варианти за наименованието на групата, която той ще води в Европейския парламент. \r\nПартията на Макрон „Република, напред“  и съюзниците от „Алианса на либералите и демократите за Европа“ (АЛДЕ) прекараха месеци в търсене за име за новата си група в Европейския парламент. За Макрон избягването на думата „либерал\" е наложително, тъй като се възприема негативно в страната му – в главата на французите тя олицетворява един вид безсърдечен ултракапитализъм. \r\nСред имената, които сега се обсъждат, според официален участник в преговорите, са: „Обновяване на Европа“, „Европейците“, „Европа, напред“ и нещо друго, което включва „Европа“. \r\nНатали Лоазо, която оглави т.нар. ренесансов списък на Макрон на изборите за Европейски парламент, и Доминик Рике, френски центрист и ветеран в политиката, се срещнаха във вторник с лидера на групата на АЛДЕ Ги Верхофстад и други високопоставени членове на Алианса. „И обсъжиха ролята на тяхната нова група“, обявиха от двете партии. \r\nНовата група има общо 108 места в новия парламент - 39 повече спрямо предходното гласуване от 2014 г., до голяма степен благодарение на включването на партията на Макрон. Френската делегация е най-голямата в новата група. \r\nОтне известно време, преди „Република, напред“ официално да парафира своя съюз с групата на АЛДЕ, а намирането на ново име също не се оказа лесно. Но един от участниците в разговорите, увери, че „в рамките на седмици“ ще бъде съгласувано ново име. Тереза Герова", "date": "2019.05.29", "title": "Politico: Четири възможни имена на съюза между партията на Макрон и АЛДЕ"}
{"url": "http://www.focus-news.net/news/2019/05/29/2663711/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Резултатите от неделния вот за новия състав на ЕП, първите стъпки на Брюксел след гласуването и възможните сценарии около бъдещето на Брекзит са част от основните теми, върху които акцентират водещите европейски печатни издания. \r\n***  Дебатът за разпределение на висшите постове в Брюксел ще продължи няколко седмици – не по-късно от края на юни трябва да бъде представено предложение за наследник на Жан-Клод Юнкер в Европейската комисия, съобщава германският национален ежедневник  Die Frankfurter Allgemeine Zeitung . \r\nСъответното бе пояснено от канцлера на ФРГ Ангела Меркел след специална среща на върха на ЕС, проведена във вечерните часове на вторник.  \r\nВ рамките на деня в Брюксел се събират на първа среща след изборите представителите на Европейската народна партия. Очаква се те да потвърдят подкрепата си за водещия кандидат на партията за поста председател на ЕК – Манфред Вебер. \r\n***  „Не е важно какво съдържа името, важното е какво не съдържа – или поне според държавния глава на Франция Еманюел Макрон“, пише електронното издание  Politico  в статия, в която привежда възможните варианти за наименованието на групата, която той ще води в Европейския парламент. \r\nПартията на Макрон „Република, напред“  и съюзниците от „Алианса на либералите и демократите за Европа“ (АЛДЕ) прекараха месеци в търсене за име за новата си група в Европейския парламент. За Макрон избягването на думата „либерал\" е наложително, тъй като се възприема негативно в страната му – в главата на французите тя олицетворява един вид безсърдечен ултракапитализъм. \r\nСред имената, които сега се обсъждат, според официален участник в преговорите, са: „Обновяване на Европа“, „Европейците“, „Европа, напред“ и нещо друго, което включва „Европа“. \r\nНатали Лоазо, която оглави т.нар. ренесансов списък на Макрон на изборите за Европейски парламент, и Доминик Рике, френски центрист и ветеран в политиката, се срещнаха във вторник с лидера на групата на АЛДЕ Ги Верхофстад и други високопоставени членове на Алианса. „И обсъжиха ролята на тяхната нова група“, обявиха от двете партии. \r\nНовата група има общо 108 места в новия парламент - 39 повече спрямо предходното гласуване от 2014 г., до голяма степен благодарение на включването на партията на Макрон. Френската делегация е най-голямата в новата група. \r\nОтне известно време, преди „Република, напред“ официално да парафира своя съюз с групата на АЛДЕ, а намирането на ново име също не се оказа лесно. Но един от участниците в разговорите, увери, че „в рамките на седмици“ ще бъде съгласувано ново име. \r\n***  Европейските избори доведоха до съвсем различни резултати в страните от Вишеградската четворка. Те укрепиха правителствата във Варшава и Будапеща, но в Прага и Братислава предизвиква нови сътресения, твърдят в редакцията на швейцарския ежедневник  Die Neue Zuercher Zeitung . \r\nКогато се говори за проблемни държави в рамките на ЕС, през последните години на преден план излиза Вишеградската група.Основан през 1993 г., неформалният съюз на Полша, Унгария, Чешката република и Словакия се опита да образува своеобразен антипод на Брюксел – той е по-критичен към миграцията, по-националистичен, по-съобразен с нуждите на източните държави-членки. Но групата така и не постигна убедителен резултат – страните в нея си остават твърде различни.Противоположните направления на политическото им развитие станаха очевидни на европейските избори. \r\nПолша: Победа на правителството \r\nПартията „Право и справедливост“ (ПиС) постигна категорична победа в Полша: в сравнение с последните европейски избори тя събра 13% повече, достигайки до 45,4% и изпреварвайки убедително движението „Европейска коалиция“ (ЕК). Ярослав Качински, лидер на ПиС, говори за най-добрия резултат, постигнат в Полша на национално ниво след 1989 г. \r\nПобедата дава силен тласък на ПиС преди ключовите парламентарни избори през есента, които той разглежда като референдум за неговата „национална революция\", провъзгласена през 2015 г. на основата на много по-слаба демократична легитимност. Оттогава управляващата партия, по-специално със своите съдебни реформи, започна сериозна атака срещу върховенството на закона, която доведе до  процедура за санкциониране съгласно член 7 от Договора за ЕС. \r\nНо аргументът на опозицията, че правителството на страната не е адекватно на европейско равнище, се оказа слаб. За ЕК, която събра 38,5%, резултатът е разочарование, тъй като бе образувана с цел събиране на максимална подкрепа. Хетерогенната сила обаче не успя да мобилизира избирателите си - за разлика от ПиС, която получи почти половин милион допълнителни гласа в сравнение с парламентарните избори през 2015 година. Избирателната активност достигна нов рекорд от над 43%. \r\nВъпреки това, хората не гласуваха за ПиС заради своя евроскептицизъм, а заради социалната политика на партията. Според Марцин Дума, един от най-влиятелните социолози в страната, хората, които са в малкия град, печелят малко и са по-възрастни, представляват електората на ПиС. Опозицията, от друга страна, има своя база сред по-богатото градско население, с изключение на по-младите, което трябва да бъде предупредителен сигнал за нея. \r\nУнгария: Абсолютно мнозинство за ФИДЕС \r\nДокато ПиС трябваше да се справи с по-малко от половината от гласовете в силно поляризирана Полша, управляващата в Будапеща партия ФИДЕС постигна абсолютно мнозинство в Унгария с 52,3%, с рязко увеличаване на избирателната активност. Премиерът Виктор Орбан получи мандат за борба с миграцията, защита на християнска Европа и промяна в ЕС. \r\nНо Орбан не бива да бъде прекалено щастлив: преди десет години неговата партия спечели повечето от гласовете на европейските избори, без да има доминиращо положение в политиката. ФИДЕС остана далеч от желанието си за привличане на две трети от избирателите. \r\nНа европейско ниво Орбан внесе смут с кампанията си срещу председателя на Европейската комисия Жан-Клод Юнкер, която прокара с големи финансови и пропагандни усилия. Походът на десните националисти обаче така и не се състоя, въпреки надеждите на Орбан. Ето защо за него остава дилемата дали да остане част от европейското семейство,  въпреки спора, който е започна в Европейската народна партия (ЕНП), или да предприеме стъпки към създаване на нов десен съюз на Стария континент.  \r\nВъпреки това, той няма основания за притеснения от страна на опозицията, която се сблъсква с големи промени: основният му опонент, дясното „Движение за по-добра Унгария“, се разпадна.  \r\nЧешката република и Словакия: Турбулентност \r\nРезултатите от неделния вот се оказаха турболентни за правителството в Прага. Партията на премиера Андрей Бабиш подобри резултатите си, но нейният коалиционен партньор – социалдемократите - вече няма да бъде представен в Европейския парламент. Следреволюционната партия пострада от корупционни скандали и в правителството на Бабиш остава напълно в сянка. Гласовете в партията, призоваващи за ново ръководство и евентуално излизане от коалицията, стават все по-силни. Ето защо страната, с нейния фрагментиран партиен пейзаж, вероятно ще бъде още по-трудна за управление в бъдеще, особено на фона на борбата на Бабиш с протестите срещу корупционни скандали, свързани със самия него. \r\nНай-голямото политическо „изригване“ в последно време изпита на гърба си Словакия. Убийството на младия журналист Ян Кучак през февруари 2018 г., в което вероятно са замесени представители на най-високите политически ешалони, донесе сериозни проблеми на някога мощните постсоциалисти от партията СМЕР. Както премиерът, така и министърът на вътрешните работи трябваше да подадат оставка. През март възмутените и мобилизирани словаци избраха за президент на бившата екоактивистка Зузана Капутова. \r\nНейната партия „Прогресивна Словакия\" спечели на европейските избори 20,1%, докато СМЕР се срива с почти десет процента. Десните екстремисти обаче се възползваха и от липсата на доверие в елитите и институциите. Ето защо борбата за власт между различните политически лагери вероятно ще се изостри - тест за страната, но също и знак, че влиянието на Унгария там отслабва. Ситуацията илюстрира колко различни всъщност са страните от Вишеградската група. \r\n***  Претендентите да заменят Тереза Май, на поста премиер на Великобритания, понесоха двоен удар върху надеждите им да убедят избирателите, че могат да постигнат по-добър Брекзит, пише изданието  Independent .  \r\nПредседателят на Европейската комисия Жан-Клод Юнкер категорично отхвърли възможността, за всякакво предоговаряне на споразумението за Брекзит, договорено от Мей през миналия ноември.  \r\nОт друга страна председателят на Камарата на общините на британския парламент Джон Бъркоу подготвя конституционен сблъсък с потенциални бъдещи премиери, като Борис Джонсън, тъй като настоява парламентаристите да имат възможност да блокират всеки Брекзит без сделка.  \r\nФаворити за премиерския пост, като Джонсън и Доминик Рааб, дадоха да се разбере, че имат желание да предоговорят сделката на Мей, но са готови и за напускане на ЕС без споразумение на 31 октомври, ако се наложи.  \r\nДжонсън обяви, че Великобритания ще напусне ЕС до 31 октомври „със или без сделка“. Рааб заяви, че все още има време да бъдат променени спорните споразумения за ирландската граница и договаряне на правно обвързващ маршрут за Великобритания да напусне едностранно.  \r\nМеждувременно външният министър Джереми Хънт заяви, че е готов да формира нов преговорен екип, който да убеди Брюксел, че една променена сделка, може да получи подкрепа в британския парламент. \r\n***", "date": "2019.05.29", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/05/29/2663712/smolyan-po-patya-devin-mihalkovo-krichim-dvizhenieto-se-osashtestvyava-s-povisheno-vnimanie-zaradi-stroitelni-deynosti.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nПрез прохода Пампорово целогодишно е забранено движението на товарни автомобили над 3,5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок e до 30 декември тази година. \r\nДвижението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.29", "title": "Смолян: По пътя Девин – Михалково – Кричим движението се осъществява с повишено внимание заради строителни дейности"}
{"url": "http://www.focus-news.net/news/2019/05/29/2663713/veliko-tarnovo-zaradi-remont-dvizhenieto-po-patya-mindya-prisovo-se-osashtestvyava-v-ednata-lenta-s-posledovatelno-propuskane-v-dvete-posoki.html", "text": "Интензивен е трафикът във Велико Търново в началото на деня, предаде репортер на  Радио „Фокус“ – Велико Търново . Настилките в града са сухи, а времето – ясно и слънчево. Натоварено е движението по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, част от път София – Варна. Колони от автомобили има в района на Кооперативния пазар, на светофара по бул. „България“ / при отбивката за стадион „Ивайло“/ и пред пощата. В едната лента се осъществява движението в участък от улица „Климент Охридски“. В отсечката под крепостта Царевец трафикът се регулира със светофар, а причината е свлачище. Натоварено е и покрай по-големите училища и детски градини, където движението се регулира от пътни полицай.  \r\nЕкипи на КАТ има и на входовете и изходите на Велико Търново, както и в някои участъци от първокласната и второкласна пътна мрежа. Нови въведени ограничения за изминалото денонощие в областта няма. В едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Отворен за движение е Прохода на Републиката, но там все още важи предупреждението за опасност от падащи камъни. В едната лента се осъществява движението в участък от пътя между Велико Търново и Антоново. В отсечката от км 137 до км 172+900 тече ремонт на асфалтовата настилка, който ще продължи до края на май. Шофьорите да се движат с повишено внимание и съобразена скорост, спазвайки пътната сигнализация и указанията на регулировчиците, съветват от  Областно пътно управление. \r\nЛуиза ТРАНЧЕВА", "date": "2019.05.29", "title": "Велико Търново: Заради ремонт движението по пътя Миндя – Присово се осъществява в едната лента с последователно пропускане в двете посоки"}
{"url": "http://www.focus-news.net/news/2019/05/29/2663714/smolyan-bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.05.29", "title": "Смолян: Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/05/29/2663681/protothema-datata-7-yuli-se-ochertava-kato-nay-veroyatna-za-predsrochnite-izbori-v-gartsiya.html", "text": "Датата 7 юли се очертава като най-вероятна за предсрочните избори в Гърция, съобщава електронното издание на атинския ежедневник  Protothema . \r\nВъпреки че повечето анализатори първоначално прогнозираха, че най-вероятната дата за провеждане на гласуването е 30 юни, сега мнозина са уверени, че тя ще бъде изтеглена напред с няколко дни.  \r\nПричините са чисто прагматични – в края на юни и първите дни на юли в Гърция се провеждат изпити в университетите. Според източници премиерът Алексис Ципрас е разговарял с министъра на образованието Костас Гавроглу и е предложил като възможна дата за вота 7 юли, с оглед на факта, че изпитите във висшите учебни заведения завършват на 2 юли. \r\nВ рамките на следващите няколко дни политическият секретариат на СИРИЗА ще се срещне и ще определи датата. \r\nЕкспертите смятат, че истинската причина за забавянето е необходимостта от това партийния апарат на СИРИЗА да се подготви за гласуването. От редакцията припомнят, че на неделните избори за Европейски парламент управляващата в Атина партия спечели 9,5% по-малко гласове от тези на опозиционната „Нова демокрация“. Тереза Герова", "date": "2019.05.29", "title": "Protothema: Датата 7 юли се очертава като най-вероятна за предсрочните избори в Гърция"}
{"url": "http://www.focus-news.net/news/2019/05/29/2663717/pregled-na-temite-v-burgaskiya-pechat.html", "text": "„Удариха дилър на гласове в Айтос“ е водещото заглавие в днешния брой на бургаския ежедневник  „Черноморски фар“ . Статията пояснява, че мъжът е предлагал по 20 лева на шестима души да гласуват за бюлетина номер 20. Пред Районен съд – Айтос той е признал вината си. В решението на съда се посочва, че той е лишен от право да заема държавни и обществени длъжности в системата на държавния апарат и общинската администрация за срок от две години. „Община Бургас дарява земя на НОИ“ е друго заглавие от първа страница в днешното издание. До стъпка напред се стигна към решаване на проблема с достъпа до НОИ на сесията на Общински съвет – Бургас за май. С извънредна докладна записка от кмета Димитър Николов общинските съветници приеха прехвърлянето на общинската собственост от смесените части на с фирмата на Ивайло Дражев. В страницата „Бургаска темида“ е поместена статията „Топ прокурори в областта – разединени за сливането на районни структури“. Топ прокурорите в областта останаха на различни мнения след проведената работна среща на ВСС, която касаеше окрупняването на прокуратурите в страната. Идеята е броят им да се намали, за да може по-пълноценно да се използват кадрите в тях. Според Сотир Цацаров някои прокуратури са много по-малко натоварени от други, където пък броят на прокурорите не достига. Предложението на Бургаския апелативен район е прокуратурите на Средец, Поморие и Несебър да преминат към районна прокуратура – Бургас, а Царево и Малко Търново да се слеят в една. Статията пояснява, че на срещата са присъствали председателят на Апелативна прокуратура – Бургас – Любомир Петров, председателят на Окръжна прокуратура – Бургас – Георги Чинев, на Районна прокуратура – Бургас, както и представители на районните прокуратури в областта, чиито мнения по въпроса са останали противоречиви. „Паркингът до Солниците остава безплатен и ще бъде разширен“ е друго заглавие от страниците на ежедневника. Предложението бе подкрепено по идея на Общинските съветници от ГЕРБ на сесията на местния парламент през май. „Обновиха пощенски клон в Зорница“ и „Клошари ползват централната спирка „Александровска“ за хотел“ са още статии в „Черноморски фар“. „Тема на деня“ е „Благоустройстват част от Възраждане в Бургас“.", "date": "2019.05.29", "title": "Преглед на темите в бургаския печат"}
{"url": "http://www.focus-news.net/news/2019/05/29/2663718/vidin-s-normalna-intenzivnost-e-trafikat-v-oblastta-v-posoka-dunav-most-2.html", "text": "С нормална интензивност е трафикът във Видинска област в посока Дунав мост 2, по главен път Е-79 пътуват предимно тежкотоварни автомобили. Това съобщиха за  Радио „Фокус“ – Видин  от Областното пътно управление. Най-натоварен е участъкът между Дунавци и Видин. От граничния пункт на Дунав мост 2 съобщиха, че работят всички гишета. На другите два гранични пункта в областта – Връшка чука и Брегово, трафикът е спокоен, няма образувани опашки от чакащи автомобили. Пътните настилки в областта са предимно сухи. Остава затворен за автомобили над 12 тона проходът Петрохан, обиколният маршрут е през Своге. \r\nВъв Видин трафикът е засилен по входно изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.05.29", "title": "Видин: С нормална интензивност е трафикът в областта в посока Дунав мост 2"}
{"url": "http://www.focus-news.net/news/2019/05/29/2663716/nezavisen-makedoniya-v-makedonskiya-parlament-reshavat-za-mandata-na-nikola-gruevski.html", "text": "В парламента на Северна Македония ще решават за отнемането на мандата на бившия премиер на страната и бивш председател на ВМРО-ДПМНЕ Никола Груевски, припомня електронното издание на скопския вестник  „Независен“ . Заседанието продължава в парламентарната комисия по процедурни и мандатно-имунитетски въпроси. \r\nСлед като председателят на комисията Павле Богоевски обяви освобождаването на депутатското си кресло, заседанието на органа ще продължи под председателството на Снежана Калевска Ванчева. Сесията започна миналия петък, но не се стигна до определяне на дневен ред заради оставката на Богоевски.  \r\nКомисията трябва да направи препоръка за отнемане на мандата на Груевски поради шестмесечно неоправдано отсъствие от Събранието. Окончателното решение се взема от парламента с мнозинство от две трети, така че гласовете на ВМРО-ДПМНЕ ще бъдат решаващи. Груевски избяга от страната и потърси убежище в Унгария, припомня изданието. Тереза Герова", "date": "2019.05.29", "title": "„Независен“ (Македония): В македонския парламент решават за мандата на Никола Груевски"}
{"url": "http://www.focus-news.net/news/2019/05/29/2663719/dobrich-startira-izpalnenieto-na-deynosti-2-i-3-ot-proekt-eksperimentalno-vazstanovitelni-protsesi-na-prioriteten-habitat-62-s0-ponto-sarmatski-stepi-v-kavarna.html", "text": "На 23 и 24 май тази година започна изпълнението на дейности 2 и 3 от проект: „Експериментално възстановителни процеси на приоритетен хабитат 62 С0* понто-сарматски степи“. Това съобщиха от пресцентъра на  Община Каварна . Дейности 2 - Изготвяне на методологии и подходи за възстановяване на природното местообитание има за цел проучване на спецификата и изискванията за възстановяване/самовъзстановяване на доминиращите и структуроопределящи видове за местообитание 62 С0* понто-сарматски степи“. По дейност 3 от проекта – Осигуряване на семена и посадъчен материал от характерни за природно местообитание 62 С0* понто-сарматски степи“, бяха осигурени материали от естествени образци на част от растителните видове, определящи структурата на местообитанието.", "date": "2019.05.29", "title": "Добрич: Стартира изпълнението на дейности 2 и 3 от проект „Експериментално възстановителни процеси на приоритетен хабитат 62 С0* понто-сарматски степи“ в Каварна"}
{"url": "http://www.focus-news.net/news/2019/05/29/2663721/vidin-nivoto-na-reka-dunav-pri-novo-selo-se-e-ponizhilo-s-11-sm-za-poslednoto-denonoshtie.html", "text": "Нивото на Дунав в началото на българския участък на реката - при Ново село, се е понижило с 11 см за последното денонощие, водният стоеж е 535 см, съобщиха от местната  Хидрометеорологична станция-Ново село . Нивото на реката край Видин е 584 см, регистрираното понижение е от 10 см. При Лом през последното денонощие е измерено понижение от 5 см, водният стоеж е 604 см. Нивото на реката край Оряхово е 478 см, там е регистрирано повишение от 1 см.  \r\nТемпературата на водата при Ново село е 16.6 градуса, а край Оряхово - 17.4 градуса.", "date": "2019.05.29", "title": "Видин: Нивото на река Дунав при Ново село се е понижило с 11 см за последното денонощие"}
{"url": "http://www.focus-news.net/news/2019/05/29/2663706/20-i-den-prodalzhava-izdirvaneto-na-zapodozreniya-za-dvete-ubiystva-v-kostenets-stoyan-zaykov.html", "text": "20-и ден продължава издирването на Стоян Зайков в Костенец. 43-годишния мъж е заподозрян за убийството на 38-годишната си бивша приятелка Милена Шишкова, която бе открита в безпомощно състояние, близо до дома ѝ на 10 май сутринта. Смъртта ѝ настъпи, вследствие на огнестрелна рана в главата. На 15 май (сряда) беше намеренa и втора жертва в Костенец.  Убитият е 42-годишен мъж, трети братовчед на издирвания Зайков, по тялото му също е открита огнестрелна рана, този път в областта на брадата. По последни данни 42-годишният мъж е бил видян за последно на 14 май около 18.00 часа. Негов роднина, който го потърсил в дома му, се натъкнал на тялото му и подал сигнал в полицията. 42-годишният е живеел е сам, тъй като към момента е разделен със съпругата си, от която има и дете. При проведени преди време разговори с простреляния мъж, той не е споделил никакви притеснения. От проведените разпити няма данни за взаимоотношения между него и 38-годишната жена на братовчед му. \r\nКъм този момент няма категорични данни и доказателства, че заподозреният за първото убийство е автор и на второто.  \r\nГлавният секретар на МВР гл. комисар Ивайло Иванов определи акцията в Костенец като безпрецедентна по мащаби. В нея са включени рекорден брой служители на жандармерията и Специализирания отряд за борба с тероризма, както и командировани полицаи от различни градове на Южна България.", "date": "2019.05.29", "title": "20-и ден продължава издирването на заподозрения за двете убийства в Костенец Стоян Зайков"}
{"url": "http://www.focus-news.net/news/2019/05/29/2663722/d-r-borislav-tsekov-institut-za-moderna-politika-rezultatite-ot-evroizborite-pokazvat-pobeda-na-realnata-politika-nad-virtualnata.html", "text": "Резултатите от евроизборите показват победа на реалната политика над виртуалната . Това каза за сутрешния блок „Добро утро, България“ на  Радио „Фокус“  основателят на Института за модерна политика д-р Борислав Цеков. „Левицата нагнетяваше атмосфера, опиваше се да създаде усещане, че живеем в диктатура и политически режим и ако не бъде избрана БСП на тези избори може би няма да има следващи. Споменаването на такива твърдения показва колко далеч са те от политическите реалности. Кампания сведена до компромати и притичвания до прокуратурата, това е виртуалната политика. Такава кампания може да вкара малка партия в парламента, но не може да спечели изборите“, обясни той. Според д-р Борислав Цеков БСП се делегитимира като самостоятелна алтернатива на правителството, но не показа реална  обединителна политика, нито обединителна национална кауза, която да вдъхнови избирателите. В левицата предстоят вътрешни спорове, прогнозира Цеков. По думите му ГЕРБ останаха в реалността и успяха да проведат мирна политика, която се харесва на хората, много повече от истериите и скандалите на БСП.  \r\nГЕРБ успя да преодолее най-голямата криза в лицето на „Апартаментгейт“, припомни Цеков. Ако управляващите искат да се стабилизират трябва да имат обединителна политика, каза още той.", "date": "2019.05.29", "title": "Д-р Борислав Цеков, Институт за модерна политика: Резултатите от евроизборите показват победа на реалната политика над виртуалната"}
{"url": "http://www.focus-news.net/news/2019/05/29/2663726/blagoevgrad-obshtinskiyat-savet-v-bansko-vze-reditsa-vazhni-resheniya-po-vreme-na-svoeto-redovno-zasedanie.html", "text": "Общинският съвет в Банско взе редица важни решения по време на своето редовно заседание. Това съобщиха от пресцентъра на  Община Банско . Една от важните теми в дневния ред на местните законодатели беше отчетът по изпълнението на Програмата за опазване на околната среда и в частност – Програмата за ефективно управление на отпадъците за 2018 година, внесени от кмета на Банско Георги Икономов. Сред най- значимите и важни за местното население мерки, които Общината е изпълнила и ще продължи да надгражда, са осигуряване на нужните количества качествена питейна вода, подобряване на инфраструктурата за питейни и отпадъчни води, подобряване качеството на атмосферния въздух и ограничаване на замърсителите, както и разширяване на устойчивите зелени системи в градска среда. В Програмата за намаляване и ефективно управление на отпадъците, най-важният акцент остава увеличаване на обемите отпадъци, които се оползотворяват чрез рециклиране и компостиране. \r\nСъветниците приеха финансовите отчети на дружество „Общински паркинги-Банско“ и „Топлоснабдяване-Банско“ ЕООД, за 2018 година. \r\nОбС обсъди и гласува искане на началника на Общинската служба по земеделие – Банско за предоставяне на земи от общинския поземлен фонд, формиран по чл. 19 от ЗСПЗЗ, във връзка с решение на службата по земеделие за признаване правото на собственост и възстановяването на два земеделски имота, с обща площ 14.961 дка. \r\nМестните законодатели приеха предложението на кмета Георги Икономов Общината да поеме стопанисването на футболния стадион „Свети Петър“ за пет години, след като бъде подписан договор със собственика – „ БД Спорт-Банско“, дружество, в което Общината е акционер. \r\nСъветниците гласуваха предложение на председателя на Сдружение „Клуб по ски“ – Банско за предоставяне на финансови средства в размер на 4800 лв. за ръководителите, ангажирани с децата, свободно каращи ски. \r\nБеше разгледан и дневния ред на предстоящото общо събрание на „Спортен център Банско“.", "date": "2019.05.29", "title": "Благоевград: Общинският съвет в Банско взе редица важни решения по време на своето редовно заседание"}
{"url": "http://www.focus-news.net/news/2019/05/29/2663725/plovdiv-prodalzhava-praskaneto-sreshtu-karlezhi-v-grada.html", "text": "Продължава пръскането срещу кърлежи в Пловдив. Това съобщиха за  Радио „Фокус“ – Пловдив  от Общинско предприятие „Дезинфекционна станция“. Активните дейности по дезинсекция на публичните зелени площи срещу кърлежи ще се извършват до 3 юни. Днес специализираните екипи ще пръскат на територията на район „Централен“, утре в районите „Северен“ и „Източен“, а в петък – в районите „Тракия“ и „Южен“. На 3 юни ще се извърши обработка на тревните площи в район „Западен“. Приоритетно ще се обработват големите паркове и детски площадки.  Използват се само разрешени за употреба биоцидни препарати, уверяват от общинското предприятие. \r\nСпециалистите съветват отглеждащите пчелни семейства в района на предстоящите обработки, да ограничат полета на пчелите в указания по-горе период. \r\nПо данни от РЗИ-Пловдив, изнесени в седмичния бюлетин за епидемичната обстановка в региона, за дните от 17-ти до 25-ти май броят на ухапаните от кърлежи и насекоми е един, като случаят не е в Пловдив. За седмицата от 10-ти до 16-ти май, ухапаните от кърлежи са двама, от които един в Пловдив. За периода от 26-ти април до 9-ти май няма ухапвания от кърлежи и други насекоми, регистрирани в РЗИ-Пловдив. \r\nТони МИХАЙЛОВ", "date": "2019.05.29", "title": "Пловдив: Продължава пръскането срещу кърлежи в града"}
{"url": "http://www.focus-news.net/news/2019/05/29/2663720/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. Времето навсякъде е ясно, на места духа слаб вятър. Температурите са между 6 и 15 градуса. От ПСС предупреждават, че в следобедните часове се очаква рязка промяна на времето, затова съветват туристите, които днес са решили да излязат в планината, да се приберат навреме. Няма регистрирани инциденти през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.29", "title": "ПСС: Добри са условията за туризъм в планините"}
{"url": "http://www.focus-news.net/news/2019/05/29/2663723/mvr-15-dushi-sa-postradali-pri-katastrofi-v-stranata-prez-izminaloto-denonoshtie.html", "text": "15 души са пострадали при 15 тежки катастрофи в страната през изминалото денонощие. Това съобщиха от пресцентъра на  МВР . В София са станали 48 леки пътнотранспортни произшествия, при които няма ранени. От началото на годината в страната са регистрирани 2195 тежки катастрофи, при които са загинали 176 души, а други 2769 са пострадали.", "date": "2019.05.29", "title": "МВР: 15 души са пострадали при катастрофи в страната през изминалото денонощие"}
{"url": "http://www.focus-news.net/news/2019/05/29/2663727/deputatat-ot-dps-delyan-peevski-se-registrira-v-parlamenta.html", "text": "Депутатът от ДПС Делян Пеевски се регистрира в парламента, предаде репортер на  Агенция „Фокус“ . Народният представител не е присъствал на заседание на Народното събрание от началото на 44-тия парламент насам.  \r\nДеница КИТАНОВА", "date": "2019.05.29", "title": "Депутатът от ДПС Делян Пеевски се регистрира в парламента"}
{"url": "http://www.focus-news.net/news/2019/05/29/2663728/koha-ditore-kosovo-kakvi-merki-mozhe-da-predprieme-sarbiya-ako-100-protsentite-mita-za-vnos-v-kosovo-ostanat-v-silai.html", "text": "В интервю за прищинския ежедневник  Koha Ditore  политическият анализатор Белул Бечай прогнозира действията, които официален Белград може да предприеме като контрамерки, в случай че Косово не премахне 100-процентните мита върху вноса на сръбски стоки в страната до 1 юли. \r\nСпоред оценките на Бечай, най-напред Сърбия ще предприеме действия, свързани с арести на територията си. Очаква се също и задълбочаване на кампанията за отричане на държавността на Косово и отричане на престъпленията, извършени от сръбската армия в най-младата държава на Балканите. \r\nБечай изрази увереност, че Белград ще напредне в процеса за инструментализация на партията „Сръбски списък“ в Косово и най-вече в северните му общини с преобладаващо сръбско население.  \r\n„Някои призовават -  нека да подадем оставка, отново да организираме избори. Това не е решението, защото трябва да създадем ефективна държава. Ако искаме да функционализираме напълно като държава, а държавата е такава, само когато е функционална, когато е в нейната цялост, тогава трябва да помислим и за местната власт на север“, препоръча анализаторът. Тереза Герова", "date": "2019.05.29", "title": "Koha Ditore (Косово): Какви мерки може да предприеме Сърбия, ако 100-процентите мита за внос в Косово останат в сила?"}
{"url": "http://www.focus-news.net/news/2019/05/29/2663715/spetsializiranata-prokuratura-shte-predostavi-informatsiya-za-rezultatite-do-momenta-ot-operatsiyata-v-obshtina-bozhurishte.html", "text": "От 11.00 часа, в сградата на „Черковна“ 90, на брифинг ще бъде предоставена информация за резултатите (до момента) от вчерашната операция на Специализираната прокуратура в община Божурище. Това съобщиха от пресцентъра на Прокуратурата.", "date": "2019.05.29", "title": "Специализираната прокуратура ще предостави информация за резултатите до момента от операцията в Община Божурище"}
{"url": "http://www.focus-news.net/news/2019/05/29/2663731/df-zemedelie-oshte-3-mln-leva-poluchiha-stopanite-po-shemite-za-plodove-i-zelenchutsi-za-kampaniya-2018.html", "text": "ДФ „Земеделие“ изплати допълнително близо 3 млн. лв. (2 912 012 лв.) по схемите за обвързано подпомагане за плодове и зеленчуци за Кампания 2018. Финансовата подкрепа се разпределя в пет направления между овощари и градинари, които отглеждат продукцията си по биологичен начин. Това съобщиха от пресцентъра на  Държавен фонд \"Земеделие\" . \r\nНай-много средства, в размер на 1 211 943 лв., са платени по Схемата за обвързано подпомагане за плодове (основна). По Схемата за обвързано подпомагане за плодове - сливи и десертно грозде са преведени 371 590 лв. По Схемата за обвързано подпомагане за зеленчуци (зеле, дини и пъпеши) са оторизирани 96 789 лв. По Схема за обвързано подпомагане за зеленчуци стопаните са получили 861 948 лв., а по Схемата за обвързано подпомагане за зеленчуци оранжерийно производство - 369 740 лв. \r\nПлащането е извършено след допълнителни проверки на земеделските стопани, които имат сертификат за биологично производство или са декларирали площи в преход към биологично земеделие (чл. 32, ал. 5 от НАРЕДБА № 3 от 17.02.2015 г.). Овощарите и градинарите, получили субсидиите, са доказали с документи, че са произвели и реализирали най-малко 50 % от минималните добиви, определени в приложение № 5 от НАРЕДБА № 3 от 17.02.2015 г. \r\nСхемите за обвързано подпомагане за плодове и зеленчуци предоставят по-високо подпомагане за първите 30 хектара (съгласно приложение № 5 от Наредба 3 от 17.02.2015 г.). Ставките са определени със заповеди на министъра на земеделието, храните и горите.", "date": "2019.05.29", "title": "ДФ \"Земеделие\": Още 3 млн. лева получиха стопаните по схемите за плодове и зеленчуци за Кампания 2018"}
{"url": "http://www.focus-news.net/news/2019/05/29/2663733/vratsa-kislorodna-butilka-e-otkradnata-ot-tssmp-byala-slatina.html", "text": "След оперативно-следствени действия на служители на Районно управление на МВР-Бяла Слатина по сигнал за открадната кислородна бутилка от Център за спешна медицинска помощ (ЦСМП)-Бяла Слатина, извършена на 22 март 2019 г. е установено, че извършител е 65-годишен мъж от същия град. Това съобщиха от  ОДМВР-Враца . Откраднатата кислородна бутилка е намерена от полицейските служители.", "date": "2019.05.29", "title": "Враца: Кислородна бутилка е открадната от ЦСМП-Бяла Слатина"}
{"url": "http://www.focus-news.net/news/2019/05/29/2663730/afp-spored-boltan-iran-pochti-sigurno-stoi-zad-atakite-sreshtu-korabi-v-omansko-more.html", "text": "Съветникът по националната сигурност на САЩ Джон Болтън изрази увереност, че „почти сигурно“ Иран стои зад атаките срещу плавателни съдове в Обединените арабски емирства, извършени по-рано този месец, предава  AFP . \r\nЧетирите кораба, включително два саудитски танкера, бяха нападнати от „почти сигурно от Иран\", заяви Болтън на пресконференция в столицата на ОАЕ Абу Даби. \r\nАмериканските експерти са част от екип от пет държави, който разследва нападенията от 12 май, които нанесоха щети на четири кораба в Оманско море. Тереза Герова", "date": "2019.05.29", "title": "AFP: Според Болтън Иран „почти сигурно\" стои зад атаките срещу кораби в Оманско море"}
{"url": "http://www.focus-news.net/news/2019/05/29/2663707/nzz-stranite-ot-vishegradskata-grupa-se-dvizhat-v-protivopolozhni-posoki-tova-se-vizhda-i-ot-rezultatite-ot-evropeyskite-izbori.html", "text": "Европейските избори доведоха до съвсем различни резултати в страните от Вишеградската четворка. Те укрепиха правителствата във Варшава и Будапеща, но в Прага и Братислава предизвиква нови сътресения, твърдят в редакцията на швейцарския ежедневник  Die Neue Zuercher Zeitung . \r\nКогато се говори за проблемни държави в рамките на ЕС, през последните години на преден план излиза Вишеградската група.Основан през 1993 г., неформалният съюз на Полша, Унгария, Чешката република и Словакия се опита да образува своеобразен антипод на Брюксел – той е по-критичен към миграцията, по-националистичен, по-съобразен с нуждите на източните държави-членки. Но групата така и не постигна убедителен резултат – страните в нея си остават твърде различни.Противоположните направления на политическото им развитие станаха очевидни на европейските избори. Полша: Победа на правителството \r\nПартията „Право и справедливост“ (ПиС) постигна категорична победа в Полша: в сравнение с последните европейски избори тя събра 13% повече, достигайки до 45,4% и изпреварвайки убедително движението „Европейска коалиция“ (ЕК). Ярослав Качински, лидер на ПиС, говори за най-добрия резултат, постигнат в Полша на национално ниво след 1989 г. \r\nПобедата дава силен тласък на ПиС преди ключовите парламентарни избори през есента, които той разглежда като референдум за неговата „национална революция\", провъзгласена през 2015 г. на основата на много по-слаба демократична легитимност. Оттогава управляващата партия, по-специално със своите съдебни реформи, започна сериозна атака срещу върховенството на закона, която доведе до  процедура за санкциониране съгласно член 7 от Договора за ЕС. \r\nНо аргументът на опозицията, че правителството на страната не е адекватно на европейско равнище, се оказа слаб. За ЕК, която събра 38,5%, резултатът е разочарование, тъй като бе образувана с цел събиране на максимална подкрепа. Хетерогенната сила обаче не успя да мобилизира избирателите си - за разлика от ПиС, която получи почти половин милион допълнителни гласа в сравнение с парламентарните избори през 2015 година. Избирателната активност достигна нов рекорд от над 43%. \r\nВъпреки това, хората не гласуваха за ПиС заради своя евроскептицизъм, а заради социалната политика на партията. Според Марцин Дума, един от най-влиятелните социолози в страната, хората, които са в малкия град, печелят малко и са по-възрастни, представляват електората на ПиС. Опозицията, от друга страна, има своя база сред по-богатото градско население, с изключение на по-младите, което трябва да бъде предупредителен сигнал за нея. Унгария: Абсолютно мнозинство за ФИДЕС \r\nДокато ПиС трябваше да се справи с по-малко от половината от гласовете в силно поляризирана Полша, управляващата в Будапеща партия ФИДЕС постигна абсолютно мнозинство в Унгария с 52,3%, с рязко увеличаване на избирателната активност. Премиерът Виктор Орбан получи мандат за борба с миграцията, защита на християнска Европа и промяна в ЕС. \r\nНо Орбан не бива да бъде прекалено щастлив: преди десет години неговата партия спечели повечето от гласовете на европейските избори, без да има доминиращо положение в политиката. ФИДЕС остана далеч от желанието си за привличане на две трети от избирателите. \r\nНа европейско ниво Орбан внесе смут с кампанията си срещу председателя на Европейската комисия Жан-Клод Юнкер, която прокара с големи финансови и пропагандни усилия. Походът на десните националисти обаче така и не се състоя, въпреки надеждите на Орбан. Ето защо за него остава дилемата дали да остане част от европейското семейство,  въпреки спора, който е започна в Европейската народна партия (ЕНП), или да предприеме стъпки към създаване на нов десен съюз на Стария континент.  \r\nВъпреки това, той няма основания за притеснения от страна на опозицията, която се сблъсква с големи промени: основният му опонент, дясното „Движение за по-добра Унгария“, се разпадна.  Чешката република и Словакия: Турбулентност \r\nРезултатите от неделния вот се оказаха турболентни за правителството в Прага. Партията на премиера Андрей Бабиш подобри резултатите си, но нейният коалиционен партньор – социалдемократите - вече няма да бъде представен в Европейския парламент. Следреволюционната партия пострада от корупционни скандали и в правителството на Бабиш остава напълно в сянка. Гласовете в партията, призоваващи за ново ръководство и евентуално излизане от коалицията, стават все по-силни. Ето защо страната, с нейния фрагментиран партиен пейзаж, вероятно ще бъде още по-трудна за управление в бъдеще, особено на фона на борбата на Бабиш с протестите срещу корупционни скандали, свързани със самия него. \r\nНай-голямото политическо „изригване“ в последно време изпита на гърба си Словакия. Убийството на младия журналист Ян Кучак през февруари 2018 г., в което вероятно са замесени представители на най-високите политически ешалони, донесе сериозни проблеми на някога мощните постсоциалисти от партията СМЕР. Както премиерът, така и министърът на вътрешните работи трябваше да подадат оставка. През март възмутените и мобилизирани словаци избраха за президент на бившата екоактивистка Зузана Капутова. \r\nНейната партия „Прогресивна Словакия\" спечели на европейските избори 20,1%, докато СМЕР се срива с почти десет процента. Десните екстремисти обаче се възползваха и от липсата на доверие в елитите и институциите. Ето защо борбата за власт между различните политически лагери вероятно ще се изостри - тест за страната, но също и знак, че влиянието на Унгария там отслабва. Ситуацията илюстрира колко различни всъщност са страните от Вишеградската група. Тереза Герова", "date": "2019.05.29", "title": "NZZ: Страните от Вишеградската група се движат в противоположни посоки - това се вижда и от резултатите от европейските избори"}
{"url": "http://www.focus-news.net/news/2019/05/29/2663735/blagoevgrad-dve-momicheta-na-18-i-19-godini-sa-postradali-sled-kato-lek-avtomobil-se-e-preobarnal-v-dere-kray-patya-mezhdu-selo-polenitsa-i-grad-sandanski.html", "text": "На 28 май 2019 г., около 23.15 часа, на пътя между село Поленица и град Сандански, лек автомобил „Пежо“ с 18-годишен шофьор от Сандански, движейки се с несъобразена с пътните условия скорост, на десен завой излиза в дясно от пътното платно и се преобръща в крайпътно дере. Това съобщиха от  ОДМВР-Благоевград . При инцидента са пострадали пътуващите в автомобила 18-годишно момиче, което е охлузна рана на ляво рамо и болки в кръста, и 19-годишно момиче с разкъсно-контузна рана на ръката, и двете от Сандански. Пробата за наличие на алкохол в кръвта на водачът на автомобила е отрицателна.", "date": "2019.05.29", "title": "Благоевград: Две момичета на 18 и 19 години са пострадали, след като лек автомобил се е преобърнал в дере край пътя между село Поленица и град Сандански"}
{"url": "http://www.focus-news.net/news/2019/05/29/2663736/vratsa-14-godishno-dete-e-otkradnalo-pari-ot-kashta-v-byala-slatina.html", "text": "На 29 май 2019 г., в 02.55 часа е получен сигнал от жител на Бяла Слатина, който съобщил, че около 02.30 е установил в къщата си непознато лице което откраднало 150 лв. Това съобщиха от  ОДМВР-Враца . Установено е, че деянието  е извършено от 14-годишно лице от същия град. Образувано е бързо полицейско производство.  \r\nНа 26 май 2019 г. жител на село Попица съобщил в МВР, че след разбиване на стъклопакет на магазин в същото село, неизвестни лица откраднали 15 кутии  с цигари и 130лв. Полицейските служители са установили, че деянието е извършено от две 15-годишни лица от същото село.", "date": "2019.05.29", "title": "Враца: 14-годишно дете е откраднало пари от къща в Бяла Слатина"}
{"url": "http://www.focus-news.net/news/2019/05/29/2663710/kristian-vigenin-bsp-korneliya-ninova-ne-tryabvashe-da-podava-ostavka.html", "text": "Смятам, че Корнелия Нинова не трябваше да подава оставка, защото само след няколко месеца има местни избори и отвлича вниманието от основната цел – да се върнем в местната власт. Това обяви Кристиан Вигенин, секретар на ПГ на „БСП за България, в предаването  „Тази сутрин”  по  бТВ . \r\nСпоред него целта на председателя на БСП е да получи ясен мандат, ако бъде преизбрана. \r\nВигенин смята, че Нинова трябва да успокои страстите в партията, а вътрешната опозиция трябва да е по-внимателна. Той е привърженик на преките избори за лидер на левицата. \r\nНа въпроса защо БСП загуби евроизборите той отговори, че европейските избори по принцип винаги са трудни за левицата в Европа, чиито привърженици не смятат, че те могат да им решат проблемите. \r\nКристиан Вигенин напомни, че БСП е повишила резултата си спрямо предходните евроизбори и ще има един депутат повече. Ако ГЕРБ имат шестима депутати и като се има предвид, че един е от друга партия – СДС, на практика ГЕРБ и БСП ще имат еднакъв брой евродепутати – 5, коментира още социалистът.", "date": "2019.05.29", "title": "Кристиан Вигенин, БСП: Корнелия Нинова не трябваше да подава оставка"}
{"url": "http://www.focus-news.net/news/2019/05/29/2663724/mihail-mikov-bsp-shte-se-varne-dnes-v-parlamenta.html", "text": "БСП ще се върне днес в парламента. Това съобщи бившият лидер на партията и член на Националния ѝ съвет Михаил Миков в  Сутрешния блок  на  БНТ . Според него обаче излизането от Народното събрание е било абсолютна грешка. Според Миков това е едно от основанията за оставката на председателя на партията Корнелия Нинова. \r\n„Абсолютна грешка беше напускането на парламента. Ние изпуснахме над 30 закона, които бяха приети без участието на социалистическата партия. Според него парламентарната група трябва да има самостоятелност сама да решава кога да излиза и да се връща в зала, „а не да се превръща в заложник на някакви капризи“, заяви той. \r\nМиков посочи като основания за подадената вчера от Корнелия Нинова оставка и резултата от европейските избори, включително погрешната предизборна кампания, разделението в партията и битката за листата. \r\n„Създадоха се свръх очаквания за победа и за провеждане на предсрочни избори след това. Не бива да казваш хоп преди да скочиш. Не можеш да създаваш свръхочаквания в партията, в симпатизантите, в гражданството, когато няма основания за това. Политиците трябва да стъпват на живота и на реалността, а не на техните желания и очаквания, коментира Миков. \r\nКато основни проблеми пред социалистите бившият председател посочи нуждата от консолидация, приемане на различното мнение и преустановяване на практиката за създаване на вътрешни разделения в партията. \r\nПо думите му по време на седемчасовата дискусия в Националния съвет на БСП във вторник е бил спрян натиск за прехвърляне на отговорността за изборния резултат от централата към местните структури.„Не може грешките при национална кампания да се прехвърлят към местни структури, защото това ги демотивира“, посочи той. Миков заяви, че той няма да се кандидатира отново за председател на БСП.", "date": "2019.05.29", "title": "Михаил Миков: БСП ще се върне днес в парламента"}
{"url": "http://www.focus-news.net/news/2019/05/29/2663738/gabrovo-ogranicheno-e-dvizhenieto-na-avtomobili-s-shirina-nad-33-metra-po-patya-mezhdu-selata-kormyansko-i-malak-varshets.html", "text": "Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. От Областно пътно управление – Габрово съобщиха за  Радио „Фокус“ – Велико Търново , че реконструкцията на пътя ще продължи до края на месеца. Обходният маршрут е по път III–401 граница с област Ловеч – Кормянско – Малки Вършец, при км 46+800 - по общински път до III–403 в село Малки Вършец. Условията за пътуване в региона са нормални. Трафикът към този час е интензивен. Времето е ясно и слънчево, настилките – сухи. Отворен за движение е проходът Шипка, но там остава в сила забраната за товарни автомобили над 12 тона. Не се допуска преминаване на ТИР-ове над 10 тона по пътя между Крамолин и Велико Търново. Причината е намален габарит на пътното тяло при км 26+444. И тук дейностите ще продължат до 31 май. Затворена  е и улица „Малина“ в Габрово, част от път III-5004 Чехлевци – Велчевци /от км 10+940 до км 11+829/. Там се извършват ремонтни дейности, които налагат въвеждането на обходен маршрут – през улици в урбанизирана територия на Габрово. Ремонти се осъществяват и по пътя между Севлиево и Драгановци. Нека водачите карат внимателно в отсечката от км 0+000 до км 14+600. Свлачище затруднява движението по пътя Габрово – Стоманеците. При км 7+060 се има пропаднал участък на асфалтова настилка. Една от лентите за движение е стеснена, като е поставена необходимата сигнализация. Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срокът за укрепването е до края на май. \r\nЛуиза ТРАНЧЕВА", "date": "2019.05.29", "title": "Габрово: Ограничено е движението на автомобили с ширина над 3.3 метра по пътя между селата Кормянско и Малък Вършец"}
{"url": "http://www.focus-news.net/news/2019/05/29/2663729/stoyan-mirchev-bsp-podavaneto-na-ostavka-bez-ugovorki-e-realnoto-poemane-na-otgovornost.html", "text": "Подаването на оставка без никакви уговорки е реалното поемане на отговорност, защото сме свидетели в нашата партия в минали периоди при много по-тежки загуби отговорност не е била поемана от ръководството на партията. Включително част от вътрешната опозиция на партията са били част от предишни ръководства, когато е трябвало да се поема отговорност. Това каза депутатът от „БСП за България” Стоян Мирчев в предаването  „Здравей, България”  по  Нова телевизия . \r\nМирчев заяви, че след европейските избори всички партии са губещи. „Фактите са два. Ние загубихме тези избори при целия потенциал, който имахме предвид скандалите месец преди изборите и недоволството от управлението на ГЕРБ, но е и факт, че БСП от всички партии, които вкарват евродепутати е единствената партия, която вдига резултатите си спрямо миналите евроизбори. Губещи сме всички в тези избори, защото ниският процент на хората, отишли да гласуват, показва, че те са отвратени от политическата класа в България”, добави той. \r\nСтоян Мирчев коментира мнението на вътрешната опозиция в БСП, че предложението за пряк избор на председател на партията е противоуставен. „Няма нищо противоуставно, поради простата причина, че според промените в него вече председателят на партията се избира от цялата партия чрез гласуване. В момента уставът е по този начин, т.е. няма нищо противоуставно. Те се плашат от този избор, защото е много по-висша форма на демокрация, когато не едни определени хора, малцинство от партията, избират председател, а цялата партия. Интересното е, че хората, които искат да върнат стария текст в устава и да не се избира председателят от цялата партия, а от Конгреса, част от тях бяха тези, които пропагандираха точно за обратното, когато променяха устава. Въпросът е какво ги е накарало само една година по-късно да си сменят отношението”, обясни депутатът. \r\nТой съобщи, че днес парламентарната група ще се събере и ще обсъди връщането си в пленарна зала. „Може би връщането ни в парламента ще покаже, че сме алтернатива и хората да ни повярват”, добави Стоян Мирчев.", "date": "2019.05.29", "title": "Стоян Мирчев, БСП: Подаването на оставка без уговорки е реалното поемане на отговорност"}
{"url": "http://www.focus-news.net/news/2019/05/29/2663740/veliko-tarnovo-s-tarzhestvena-sesiya-kontsert-3d-mapping-spektakal-i-mnogo-iznenadi-gorna-oryahovitsa-praznuva.html", "text": "Богата програма е подготвила Община Горна Оряховица по случай Празника на града – 29 май. Това съобщиха за  Радио „Фокус“ – Велико Търново  от Общината. В честванията се очаква да се включат стотици горнооряховчани и гости на града, поканени са и много официални лица. Началото на проявите е в 11.00 часа, когато започва Тържествената сесия на ОбС – Горна Оряховица, на която ще бъдат обявени избраните за почетни граждани. Програмата продължава с детски празник, организиран от клуб „Un beso“, който ще е на площад „Георги Измирлиев” от 18.00 часа. След това, от 19.30 часа, започва и големият празничен концерт, който ще открият изпълнителите от  вокална група „Графити“, а след тях на сцената ще се качат Миро и Йорданка Христова. Кулминацията ще е 3D mapping спектакъл, пресъздаващ историческото развитие на Горна Оряховица, излъчен на сградата на Общината. След него ще има и празнични илюминации. \r\nЛуиза ТРАНЧЕВА", "date": "2019.05.29", "title": "Велико Търново: С тържествена сесия, концерт, 3D mapping спектакъл и много изненади Горна Оряховица празнува"}
{"url": "http://www.focus-news.net/news/2019/05/29/2663742/pregled-na-osnovnite-temi-vav-velikotarnovskiya-pechat.html", "text": "„Луксозните имоти край В. Търново бият по цени тези на Олимпийската ревиера“, е водещото заглавие в областния всекидневник  „Янтра Днес” . Луксозните имоти край Велико Търново вече бият по цени тези на Олимпийската ревиера в съседна Гърция. В момента на пазара на недвижими имоти се предлагат къщи в Присово, в Малки чифлик, Габровци, а исканата за тях първоначална сума е около 250 000 лв.  \r\n„БСП взе пет общини, ГЕРБ – три, а ДПС – две“, пише още вестникът. БСП печели в пет от общините във Великотърновска област на изминалите избори за Европейски парламент. Червени са Свищов, Павликени, П. Тръмбеш, Лясковец и Сухиндол.  \r\n„Пет месеца условно за мъж, държал незаконно оръжие и патрони“, е новина от криминалната хроника. Страница пета ни разказва за Здравка Владова – Момчева, която е „горда болярка в английското кралство“. Във вестника ще откриете и материал за предстоящите българо-полски разкопки, които ще се организират за поредна година край римския военен лагер Нове край Свищов. „Балъков сред най-добрите треньори у нас, Симона Стоянова-сред футболистките“, е новина от спортните страници.  \r\n„Стягат ремонт са 2.1 млн. лв. на шест улици в търновския квартал „Картала“, е заглавие от другия областен ежедневник -  „Борба“ . Всеки момент започва големият ремонт на почти целия великотърновски квартал „Картала“, информира главният инженер на Община Велико Търново Динко Кечев. Ще го прави пътно строителната фирма „Пътни строежи ВТ“. \r\n„Предлагат безплатно паркиране вечер на главната търновска улица – от пощата до Самоводската чаршия“, е друга новина от днес. Възможност за безплатно паркиране вечер по протежението на основната търновска улица „Независимост“ към стария град искат представители на регионалната структура на Българската хотелиерска и ресторантьорска асоциация.  \r\n„Новите ни сметки за ток от 1 юни ще са с 2-3 лв. по-високи“, пише още „Борба“, а статията ни разказва за предстоящото поскъпване –  къде и с колко. „Три месеца условна присъда за крадлата, която опита да обере китайска туристка“ е новина от криминалната хроника. В областния ежедневник ще намерите и материал за програмата за Празника на Горна Оряховица, който е днес – на 29 май.", "date": "2019.05.29", "title": "Преглед на основните теми във великотърновския печат"}
{"url": "http://www.focus-news.net/news/2019/05/29/2663737/delyan-peevski-dps-naddelya-kolektivnoto-reshenie-che-sam-po-nuzhen-v-balgariya.html", "text": "Надделя колективното решение, че съм по-нужен в България. Това каза народният представител от ПГ на ДПС Делян Пеевски пред журналисти в Народното събрание, предаде репортер на  Агенция \"Фокус . На въпрос какво го води в Народното събрание, Пеевски отговори: \"Как какво ме води насам? Идвам на работа. Какъв изненадващ въпрос от вас. Какво правите тук? Аз съм избран на народен представител, тук съм. Аз си ходя в районите и работя. Това е важното за хората - не смятам, че само работата е в Народното събрание\", каза Пеевски. Попитан дали е бил ракетоносител на евровота, Пеевски призова да се погледнат подобрените резултати от парламентарния вот. На въпрос дали вече ще идва по-често в парламента, Пеевски отговори: \"Ако не ме питате за какво, може и да идвам\". Попитан дали има идеи за нови законопроекти, той посочи, че ще се разбере и че винаги има идеи за нови законодателни инициативи.  \r\nДеница КИТАНОВА", "date": "2019.05.29", "title": "Делян Пеевски, ДПС: Надделя колективното решение, че съм по-нужен в България"}
{"url": "http://www.focus-news.net/news/2019/05/29/2663732/liderat-na-dps-mustafa-karadaya-i-narodniyat-predstavitel-delyan-peevski-nyama-da-badat-evrodeputati.html", "text": "Лидерът на ДПС Мустафа Карадайъ и народният представител Делян Пеевски няма да бъдат евродепутати. Това обяви лидерът на ДПС Мустафа Карадайъ пред журналисти в парламента, предаде репортер на  Агенция „Фокус“ . .", "date": "2019.05.29", "title": "Лидерът на ДПС Мустафа Карадайъ и народният представител Делян Пеевски няма да бъдат евродепутати"}
{"url": "http://www.focus-news.net/news/2019/05/29/2663743/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Политическото земетресение, което предизвикаха европейските избори в Гърция, ситуацията след акцията на косовските спецчасти РОСУ, както и гласуването за отнемане на имунитета на бившия премиер на Македония Никола Груевски са част от основните теми, върху които акцентират водещите печатни балкански издания. . \r\n***  Председателят на „То Потами“ („Река“) Ставрос Теодоракис обяви намерението си да подаде оставка от ръководството на партията по време на заседание на политическия съвет, съобщава електронното издание на гръцкия вестник  Kathimerini . \r\nНа изборите за новия състав на Европейския парламент в неделя „То Потами“ събра едва 1,51% от гласовете на гръцките избиратели. Резултатите на партията са далеч под минималния праг от 3% за влизане в ЕП. На изборите през 2014 г. партията спечели 6,62% и изпрати двама евродепутати в Брюксел. \r\nВ рамките на специалната среща Теодоракис предложи Георгиос Мавротас за свой наследник, като същевременно увери, че няма да се кандидатира за място в законодателния орган в Атина – нито с „То Потами“, нито с друга партия.  \r\nТеодоракис, който основа „То Потами\" през февруари 2014 г., предложи партията да не участва в предстоящите национални избори, но добави, че ще обяви окончателното си становище, когато всички партийни членове споделят мнението си по въпроса. \r\n***  Министърът на отбраната на Сърбия Александър Вулин посети част от войските на западната ни съседка, за да се увери, че техниката и военнослужещите са в готовност да изпълняват задачите си, съобщава електронното издание на белградския ежедневник  „Политика“ . \r\nОт редакцията подчертават, че след вчерашната заповед на държавния глава и Върховен главнокомандващ Въоръжените сили на Сърбия Александър Вучич, армията на страната остава в пълна бойна готовност.  \r\nВ рамките на инспекцията си Вулин се е уверил, че войниците са силно мотивирани и готови да изпълняват задачите си, поясниха от Министерството на отбраната в Белград. \r\nВулин е бил придружен от началника на Генералния щаб на сръбската армия генерал Милан Мошилович и командващия сухопътната армия генерал-лейтенант Милосав Симович, съобщиха белградските медии. \r\n***  В парламента на Северна Македония ще решават за отнемането на мандата на бившия премиер на страната и бивш председател на ВМРО-ДПМНЕ Никола Груевски, припомня електронното издание на скопския вестник  „Независен“ . Заседанието продължава в парламентарната комисия по процедурни и мандатно-имунитетски въпроси. \r\nСлед като председателят на комисията Павле Богоевски обяви освобождаването на депутатското си кресло, заседанието на органа ще продължи под председателството на Снежана Калевска Ванчева. Сесията започна миналия петък, но не се стигна до определяне на дневен ред заради оставката на Богоевски.  \r\nКомисията трябва да направи препоръка за отнемане на мандата на Груевски поради шестмесечно неоправдано отсъствие от Събранието. Окончателното решение се взема от парламента с мнозинство от две трети, така че гласовете на ВМРО-ДПМНЕ ще бъдат решаващи. Груевски избяга от страната и потърси убежище в Унгария, припомня изданието. \r\n***  В интервю за прищинския ежедневник  Koha Ditore  политическият анализатор Белул Бечай прогнозира действията, които официален Белград може да предприеме като контрамерки, в случай че Косово не премахне 100-процентните мита върху вноса на сръбски стоки в страната до 1 юли. \r\nСпоред оценките на Бечай, най-напред Сърбия ще предприеме действия, свързани с арести на територията си. Очаква се също и задълбочаване на кампанията за отричане на държавността на Косово и отричане на престъпленията, извършени от сръбската армия в най-младата държава на Балканите. \r\nБечай изрази увереност, че Белград ще напредне в процеса за инструментализация на партията „Сръбски списък“ в Косово и най-вече в северните му общини с преобладаващо сръбско население.  \r\n„Някои призовават -  нека да подадем оставка, отново да организираме избори. Това не е решението, защото трябва да създадем ефективна държава. Ако искаме да функционализираме напълно като държава, а държавата е такава, само когато е функционална, когато е в нейната цялост, тогава трябва да помислим и за местната власт на север“, препоръча анализаторът. \r\n***", "date": "2019.05.29", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/05/29/2663744/d-r-borislav-tsekov-institut-za-moderna-politika-ostavka-na-lidera-na-bsp-korneliya-ninova-beshe-logichen-hod-ne-e-yasno-obache-dokolko-iskren.html", "text": "Оставка на лидера на БСП Корнелия Нинова беше логичен ход, не е ясно обаче доколко искрен. Това каза за сутрешния блок „Добро утро, България“ на  Радио „Фокус“  основателят на Института за модерна политика д-р Борислав Цеков. По думите му в партията има сериозно напрежение и вътрешно разделение. След поредния изборен провал е  неудържимо да се излезе с оправдателни позиции, каза още той. Дали това е искрен ход или поредна политическа маневра с цел председателския пост не се знае, коментира Цеков. ”Предстои да видим доколко т.н. вътрешна опозиция има определящо значение за бъдещото развитие на БСП. В крайна сметка ясната индикация за това ще бъдат решенията на предстоящото заседание на 49 –тият конгрес и този юридически спор, който очевидно възниква вътре в БСП- дали продължава и трябва да се завърши мандатът на досегашните органи в това число на конгреса или да се премине към новите положения, предвидени в устава относно избора на председател, а именно пряко избиране от всички партийни членове“, уточни Борислав Цеков. Според него от това, кой ще надделее на спора на конгреса ще е ясен знак за разположението на силите в БСП. Относно завръщането на Левицата в НС, той обясни, че парламентът успя да работи и без БСП, а тяхното завръщане ще се отрази главно на получаването на заплатите им в пълен размер.  \r\nВиктория МЕСРОБОВИЧ-КУВЕНДЖИЕВА", "date": "2019.05.29", "title": "Д-р Борислав Цеков, Институт за модерна политика: Оставка на лидера на БСП Корнелия Нинова беше логичен ход, не е ясно обаче доколко искрен"}
{"url": "http://www.focus-news.net/news/2019/05/29/2663746/sliven-15-godishno-momche-e-zadarzhano-za-krazhba-na-pari-ot-nezaklyuchen-mikrobus-parkiran-v-dvora-na-serviz-v-grada.html", "text": "За броени часове служители на полицейския участък „Надежда“ в Сливен са задържали извършител на кражба. Това съобщиха от  ОДМВР-Сливен . Сигналът е подаден на 28 май в 18.40 часа. Извършена е кражба на сумата от 160 лева от незаключен микробус, паркиран в двора на сервиз в района на „Самуиловско шосе“.            \r\nСлед проведените незабавни издирвателни действия за извършеното престъпление е задържано 15-годишно момче. В него са намерени откраднатите пари, които са предадени от извършителя и върнати на собственика.", "date": "2019.05.29", "title": "Сливен: 15-годишно момче е задържано за кражба на пари от незаключен микробус, паркиран в двора на сервиз в града"}
{"url": "http://www.focus-news.net/news/2019/05/29/2663741/mustafa-karadaya-dps-alternativite-na-dps-imat-srok-na-godnost-do-yavyavaneto-na-parvi-izbori.html", "text": "Алтернативите на ДПС имат срок на годност - явяване на първи избори. Това каза лидерът на ДПС Мустафа Карадайъ пред журналисти в Народното събрание, предаде репортер на  Агенция \"Фокус .  \"Освен това ние като партийни задачи и цели си бяхме поставили да преодолеем щетите от изборите през 2017 г. и да направим обединение на нашите избиратели. Това нещо в момента мисля, че е факт. Виждате изборните резултати. Алтернативи, които се създават на ДПС, имат срок на годност и винаги е било така - явяване на първи избори\", каза Карадайъ. Той отчете, че на първи избори 2017 г. ДПС е имала и щети, но в момента се вижда, че тези субекти са изчезнали от политическото пространство и ги няма. \"Освен това имахме и други цели и задачи да си подобрим изборните резултати от 2017 г. Това също е факт\", каза Мустафа Карадайъ. Той посочи, че единствената политическа сила, която си подобрява изборните резултати от парламентарните избори 2017 г., е ДПС.  \r\nДеница КИТАНОВА", "date": "2019.05.29", "title": "Мустафа Карадайъ, ДПС: Алтернативите на ДПС имат срок на годност до явяването на първи избори"}
{"url": "http://www.focus-news.net/news/2019/05/29/2663750/api-ogranichava-se-dvizhenieto-v-izprevarvashtata-i-aktivnata-lenta-ot-km-75-do-km-78-na-am-trakiya-v-posoka-burgas-poradi-remont-na-mostovo-saorazhenie.html", "text": "Ограничава се движението в изпреварващата и активната лента от км 75 до км 78 на АМ „Тракия“ в посока Бургас поради ремонт на мостово съоръжение при км 77. Това съобщиха от пресцентъра на  Агенция \"Пътна инфраструктура\" . До 31 май трафикът ще се пренасочва в аварийната лента.  \r\nОграничено ще бъде движението в активната лента в двете посоки от км 46 до км 53. До 19.00 ч. днес  ще се полага хоризонтална маркировка, а трафикът ще се извършва в изпреварващата лента. \r\nШофьорите да се движат с повишено внимание и съобразена скорост, като спазват стриктно поставената сигнализация в двата участъка.", "date": "2019.05.29", "title": "АПИ: Ограничава се движението в изпреварващата и активната лента от км 75 до км 78 на АМ „Тракия“ в посока Бургас поради ремонт на мостово съоръжение"}
{"url": "http://www.focus-news.net/news/2019/05/29/2663751/smolyan-81-godishna-zhena-ot-grada-e-stanala-zhertva-na-telefonna-izmama-s-6620-leva.html", "text": "На 28 май 2019 г. в Районно управление на МВР-Смолян е получена жалба от 81-годишна жена от град Смолян, за това, че за времето от 11.00 часа до 20.30 часа на 27 май 2019 г. неизвестно лице, с цел да набави за себе си имотна облага, е създал и поддържал по домашния и мобилния телефон заблуждение у нея, че ще съдейства на полицията за залавяне на група телефонни измамници, за което е необходимо да предаде определена сума пари, с което и е причинил имотна вреда в размер на 6620 лева. Това съобщиха от  ОДМВР-Смолян . Незабавно след получаване на сигнала са предприети всички необходими оперативно-издирвателни мероприятия и криминалисти работят по установяване на извършителя. По случая е образувано досъдебно производство.", "date": "2019.05.29", "title": "Смолян: 81-годишна жена от града е станала жертва на телефонна измама с 6620 лева"}
{"url": "http://www.focus-news.net/news/2019/05/29/2663748/evropeyski-izbori-2019-ochakvat-se-okonchatelnite-rezultati-ot-evropeyskite-izbori-i-razpredelenieto-na-mandatite-na-partiite.html", "text": "Очакват се окончателните резултати от европейските избори и разпределението на мандатите на партиите.  \r\nТова каза за  Агенция „Фокус“ говорителят на Централната избирателна комисия (ЦИК) Александър Андреев.   \r\nБи трябвало днес да излязат окончателните резултати и разпределението на мандатите на политическите партии от изборите за Европейския парламент. Това каза за  Агенция „Фокус“ говорителят на Централната избирателна комисия (ЦИК) Александър Андреев.  Той отбеляза, че данните е възможно да бъдат представени на брифинг в централата на комисията. „Обявяването на имената на депутатите е в 5-дневен срок от деня на изборите. Това е 31 май“, добави той.  \r\nДаяна ДЮЛГЕРОВА", "date": "2019.05.29", "title": "Европейски избори 2019: Очакват се окончателните резултати от европейските избори и разпределението на мандатите на партиите"}
{"url": "http://www.focus-news.net/news/2019/05/29/2663734/politika-sarbiya-sled-privezhdaneto-na-srabskata-armiya-v-palna-boyna-gotovnost-vulin-inspektira-voyskite.html", "text": "Министърът на отбраната на Сърбия Александър Вулин посети част от войските на западната ни съседка, за да се увери, че техниката и военнослужещите са в готовност да изпълняват задачите си, съобщава електронното издание на белградския ежедневник  „Политика“ . \r\nОт редакцията подчертават, че след вчерашната заповед на държавния глава и Върховен главнокомандващ Въоръжените сили на Сърбия Александър Вучич, армията на страната остава в пълна бойна готовност.  \r\nВ рамките на инспекцията си Вулин се е уверил, че войниците са силно мотивирани и готови да изпълняват задачите си, поясниха от Министерството на отбраната в Белград. \r\nВулин е бил придружен от началника на Генералния щаб на сръбската армия генерал Милан Мошилович и командващия сухопътната армия генерал-лейтенант Милосав Симович, съобщиха белградските медии. . Тереза Герова", "date": "2019.05.29", "title": "„Политика“ (Сърбия): След привеждането на сръбската армия в пълна бойна готовност: Вулин инспектира войските"}
{"url": "http://www.focus-news.net/news/2019/05/29/2663745/delyan-peevski-dps-alde-nikoga-ne-e-imal-obstruktsii-kam-moyata-kandidatura.html", "text": "Алиансът на либералите и демократите за Европа (АЛДЕ) никога не е имал обструкции към моята кандидатура, те са само в главата на олигарха Иво Прокопиев. Това каза народният представител от ПГ на ДПС Делян Пеевски пред журналисти в Народното събрание, предаде репортер на  Агенция \"Фокус . \r\nНа въпрос дали е имало обструкции от АЛДЕ и затова се е отказал да бъде евродепутат, Пеевски отговори, че тези обструкции са само в главата на олигарха Иво Прокопиев и на неговите служители Христо Иванов и Радан Кънев и медиите, които работят за Иво Прокопоиев. Той ги определи като \"лични негови слуги\".  \r\nПредседателят на ДПС Мустафа Карадайъ допълни, че ако АЛДЕ е имал обструкции, листата на ДПС е нямало да бъде такава. \"Това са само внушения като въпроси. Нещо повече - председателят на АЛДЕ беше в България на предизборна кампания при тази листа\", допълни още Пеевски.  \r\nДеница КИТАНОВА", "date": "2019.05.29", "title": "Делян Пеевски, ДПС: АЛДЕ никога не е имал обструкции към моята кандидатура"}
{"url": "http://www.focus-news.net/news/2019/05/29/2663755/kmetat-na-bansko-georgi-ikonomov-kurortat-zapochna-da-se-nalaga-i-kato-lyatna-destinatsiya.html", "text": "Банско започна да се налага и като лятна дестинация. Това каза за сутрешния блок „Добро утро, България“ на  Радио „Фокус“  кметът на Банско Георги Икономов. Той отбеляза, че туризмът през зимата и лятото е различен. По думите му активностите в курорта не са малко, като богатата културна програма също допринасят гостите да се чувстват добре. „Летните туристи са хубави туристи, защото разходите по туризма са доста по-малко на хотелиерите. Няма го отоплението, работят по-малко хотели, тъй като една част от персоналите са aнгажирани по морето. Имаме достатъчно условия за тези, които работят – и механите, и хотелите да дават качествена услуга и да я предлагат на по-висока цена, така че туристите да започнат да променят своя профил. През лятото хората не седят толкова по хотелите, харчат си парите повече по града, което е добре за местните“, обясни той. Георги Икономов добави, че в рамките на две-три години Банско би могъл да пробие и на нови атрактивни туристически пазари като арабския. Напоследък Банско става интересна дестинация за по-далечни и атрактивни дестинации като Япония, Китай, Индия.  Ако се наложат като присъствие и туроператорите успеят да ги привлекат, Общината ще съдейства, oбясни още той. По думите му всички хотелиери приемат Банско като целогодишна туристическа дестинация.  \r\nВиктория МЕСРОБОВИЧ-КУВЕНДЖИЕВА", "date": "2019.05.29", "title": "Кметът на Банско Георги Икономов: Курортът започна да се налага и като лятна дестинация"}
{"url": "http://www.focus-news.net/news/2019/05/29/2663747/delyan-peevski-dps-az-nyama-zashto-da-syadam-na-edna-masa-s-premiera-boyko-borisov.html", "text": "Аз няма защо да сядам на една маса с премиера Бойко Борисов. Това каза народният представител от ПГ на ДПС Делян Пеевски пред журналисти в Народното събрание, предаде репортер на  Агенция „Фокус“ . На въпрос дали е готов да седне на една маса с премиера Борисов предвид лошото състояние на патриотичната коалиция, Пеевски отговори: „Вижте, с премиера Борисов може да сяда председателят. Аз няма защо да сядам с премиера Борисов“.  \r\nНа въпрос дали не подвежда избирателите като се кандидатира за евродепутат, а след това се отказва от мястото в ЕП, Пеевски отговори: „Хората не ги подвеждаме. Пращаме хубави млади хора в европарламента. Ние сме за това. Затова толкова години сме в ДПС“, каза той. Пеевски уточни, че най-големият преференциален вот в ДПС е за Мустафа Карадайъ и за него. „Той е на първо място, аз съм на второ, което потвърждава позициите ни“, допълни Пеевски. Според него резултатът на ДПС на евроизборите е много добър. Попитан дали ще се явява по-често на публични политически събития, той отговори, че си върши работата и резултатите го показват.   \r\nДеница КИТАНОВА", "date": "2019.05.29", "title": "Делян Пеевски, ДПС: Аз няма защо да сядам на една маса с премиера Бойко Борисов"}
{"url": "http://www.focus-news.net/news/2019/05/29/2663752/mustafa-karadaya-dps-sistemnite-partii-tryabva-da-ochertaem-prioritetite-za-razvitie-na-stranata-za-da-izlezem-ot-danoto-na-klasatsiite.html", "text": "Системните партии трябва да очертаем приоритетите за развитие на страната, за да излезем от дъното на класациите. Това каза председателят на ДПС Мустафа Карадайъ пред журналисти в Народното събрание, предаде репортер на  Агенция „Фокус“ . Карадайъ посочи, че ДПС заема третото място в политическата сцена на България. „Видяхме, че на  националистите дори сумарния им вот е почти на половината на ДПС. Така че това също е един политически отговор. От тази гледна точка на въпроса дали ще се виждаме с г-н Борисов - не само с г-н Борисов, с ръководството на БСП, на ГЕРБ - т.е. системните партии трябва да седнем на масата, за да очертаем приоритетите за развитие на страната, за да излезем от дъното в класациите“, каза Карадайъ. „Вчера имахме съвместно заседание на Централното оперативно бюро и на парламентарната група. Личното решение на г-н Пеевски можем да го обявим днес. Г-н Пеевски ще остане народен представител в Народното събрание тук в България. Както обявих аз също ще подавам заявление в ЦИК да не ме обявяват за евродепутат. Обявих, че ще ходя в Брюксел, както и досега съм ходил. Пред вас мога да обявя, че с г-н Пеевски заедно ще ходим в Брюксел“, каза Карадайъ. В България имаме много важна работа. Резултатите от тези избори показаха, че онова, което от две години го говорим, а и по време на предизборната кампания разяснихме на избирателите, че страната има нужда от промяна на формулата на управление - не на аритметичните мнозинства, а програма за ускорено догонващо развитие в рамките на ЕС с ясни приоритети. ДПС и нашата парламентарна група ще работим в тази посока, защото инерционното развитие на страната ни обрича не само сега да сме последната страна във всички класации в ЕС, а това нещо да го завещаем и на следващи поколения. Не бива. Тази задача е най-важната задача според нас пред страната и изборите го показаха. Ние от ДПС си бяхме поставили и такава цел да разясним точно тази наша идея, която две години повтаряме и пред медиите и от трибуната на Народното събрание. Ние имаме ясна програма за ускорено догонващо развитие на страната като ДПС, но това не е достатъчно. Нашият призив, нашият апел вие сте го чували неведнъж е системните партии да седнем, за да определим приоритетите и посоката на развитие на страната. Изборите го показаха това нещо“, допълни Карадайъ.  \r\nДеница КИТАНОВА", "date": "2019.05.29", "title": "Мустафа Карадайъ, ДПС: Системните партии трябва да очертаем приоритетите за развитие на страната, за да излезем от дъното на класациите"}
{"url": "http://www.focus-news.net/news/2019/05/29/2663758/pleven-dvizhenieto-po-pat-ii-13-byala-slatina-dolni-dabnik-v-uchastaka-na-gr-iskar-se-osashtestvyava-v-edna-lenta-poradi-remontni-deynosti-na-asfaltovata-nastilka.html", "text": "Движението по път II-13 Бяла Слатина – Долни Дъбник в участъка на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срокът е 31 май. Това съобщиха за  Радио „Фокус“  от Областно пътно управление – Плевен. Пътните настилки в областта са сухи. Температурите са между 16° и 27°. Движението по път II-34 Плевен – Никопол в района на Коиловци при км 7+732 се осъществява с повишено внимание поради преместване на пътни знаци. Движението по пътищата  II-34 Плевен – Никопол в района на Мечка при км 13+000, II-35 Плевен – Ловеч в района на Плевен при км 5+296, III-118 Гулянци – Долна Митрополия в района на Долна Митрополия при км 24+159, III-3002 Коиловци – Вълче трън в района на Коиловци при км 1+860, III-3005 Ясен – Катунец в района на Ясен при км 1+370, III-3502 Брестовец – Ъглен в района на Беглеж при км 19+148  и III-3502 Брестовец – Ъглен в района на Тодорово при км 2+500 се осъществява с повишено внимание поради същата причина-  преместване на пътни знаци. Срокът на всички ремонтни дейности е 31 май.  \r\nВиолета КРЪСТЕВА", "date": "2019.05.29", "title": "Плевен: Движението по път II-13 Бяла Слатина – Долни Дъбник в участъка на гр. Искър се осъществява в една лента поради ремонтни дейности на асфалтовата настилка"}
{"url": "http://www.focus-news.net/news/2019/05/29/2663759/api-do-1700-ch-trafikat-ot-km-24-do-km-25-na-am-trakiya-v-posoka-sofiya-shte-se-osashtestvyava-v-aktivnata-lenta-poradi-remontni-raboti.html", "text": "До 17.00 ч. трафикът от км 24 до км 25 на АМ \"Тракия\" в посока София ще се осъществява в активната лента, поради ремонтни работи. Това съобщиха от пресцентъра на  Агенция \"Пътна инфраструктура\"  (АПИ) и призоваха шофьорите е необходимо да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.05.29", "title": "АПИ: До 17.00 ч. трафикът от км 24 до км 25 на АМ \"Тракия\" в посока София ще се осъществява в активната лента, поради ремонтни работи"}
{"url": "http://www.focus-news.net/news/2019/05/29/2663753/montana-20-godishen-i-48-godishen-mazh-sa-postradali-pri-trudova-zlopoluka-v-kamenna-kariera-zabera-2-v-zemlishteto-na-selo-belotintsi.html", "text": "На 28 май 2019 г. към 11,00 ч. в каменна кариера \"Зъбера 2\" в землището на село Белотинци вследствие на скъсано метално въже е възникнала трудова злополука с 20-годишен и 48-годишен мъж, и двамата от видинското село Дреновец. Това съобщиха от  ОДМВР-Монтана . Произшествието е посетено от дежурна оперативна група, извършен е оглед на местопроизшествие. Пострадалите са транспортирани в МБАЛ-Монтана, където е установено, че 20-годишният е с разкъсно-контузни рани по главата и счупени лицеви кости, вторият пострадал – със счупена костица на длан на ръка. По-младият е освободен за домашно лечение, а вторият пострадал е настанен за лечение в МБАЛ Монтана. Няма опасност за живота им. По случая е образувано досъдебно производство по чл. 134, ал. 1 от НК.", "date": "2019.05.29", "title": "Монтана: 20-годишен и 48-годишен мъж са пострадали при трудова злополука в каменна кариера \"Зъбера 2\" в землището на село Белотинци"}
{"url": "http://www.focus-news.net/news/2019/05/29/2663749/vesela-lecheva-bsp-vrashtame-se-v-parlamenta-i-shte-predlozhim-nova-antikoruptsionna-politika.html", "text": "След решението на НС на БСП парламентарната група на левицата ще се върне в парламента и ще внесем законопроекти за нова антикорупционна политика. Това обяви зам.-председателят на ПГ на \"БСП за България\" Весела Лечева пред БНР, съобщиха от пресцентъра на  БСП . Лечева добави, че днес, на заседанието на групата, ще бъде взето решение и за други законодателни инициативи. \"Излизането ни от парламента бе продиктувано от това, че той не може да произвежда работещи закони, които да защитават интересите на българските граждани и ниското доверие на хората\", припомни Лечева. Тя заяви, че след като народните представители на БСП са напуснали пленарна зала, се е видяло какъв е истинският формат на управляващата коалиция. \"Темите за доходите, справедливостта и адекватността на правораздавателната система продължават да отсъстват от дневния ред на управляващите, докато приемат лобистки закони\", заяви още народният представител.  \r\n\"С оставката си Корнелия Нинова постави нови норми на поведение на политически лидер. Това е един отговорен политически акт\", категорична бе Весела Лечева. Тя добави, че предложението за пряка процедура за избор на председател дава възможност всички идеи и платформи да бъдат чути и обсъдени сред членовете на партията. Лечева обясни, че сред членовете и структурите на БСП няма скандал и противопоставяне, а одобрение на водената от Корнелия Нинова политика. \"Тези скандали, които виждаме в НС на БСП, са привнесени отвън и хранят само чужди къщи. Има отделни хора, които предизвикват този изкуствено създаден дебат, и затова е необходима нова легитимация на политиката на ръководството. Това ще даде и нова енергия на партията, за да продължим напред\", заключи Весела Лечева.", "date": "2019.05.29", "title": "Весела Лечева, БСП: Връщаме се в парламента и ще предложим нова антикорупционна политика"}
{"url": "http://www.focus-news.net/news/2019/05/29/2663739/kurir-sarbiya-kakvo-napisa-dzhindzhich-v-pismo-do-ss-na-oon-prez-2003-godinai.html", "text": "Ситуацията в Косово може да има драматични последствия, които да дестабилизират целия регион и да създадат независима албанска държава. Това са част от предупрежденията, които бившият министър-председател на Сърбия Зоран Джинджич е отправил в писмо до членовете на Съвета за сигурност на ООН през февруари 2003 г., месец преди убийството му, съобщава електронното издание на белградския ежедневник  Kurir .   \r\nДжинчис също така призовава за спазването на Резолюция 1244 и връщането на сръбската армия и полиция в Косово, става ясно още от текста, публикуван от вестника. Подчертава се, че за писмото от 2003 г. бе припомнено от държавния глава на страната Александър Вучич в речта му от понеделник за косовския въпрос, изнесена пред депутатите в парламента в Белград. Тя продължи над два часа. Тереза Герова", "date": "2019.05.29", "title": "Kurir (Сърбия): Какво написа Джинджич в писмо до СС на ООН през 2003 година?"}
{"url": "http://www.focus-news.net/news/2019/05/29/2663760/plovdiv-evakuiraha-sadebnata-palata-v-grada-zaradi-falshiv-signal-za-bomba.html", "text": "Евакуираха Съдебната палата в Пловдив заради фалшив сигнал за бомба. Около 07.45 часа на тел. 112 е получен анонимен сигнал за бомбена заплаха в близост до сградата на Съдебната палата. Това съобщи за  Радио „Фокус“ – Пловдив  говорителят на Областната дирекция на МВР. След получения сигнал са евакуирани служителите, които са били към този момент в Съдебната палата. Извършена е проверка от служители на полицията и ОЗ „Охрана“. Взривно устройство не е открито. Подписан е протокол. Към този момент съдебните заседания вървят по график, като има малко закъснение единствено на делата, насрочени за 09.00 часа. \r\nТони МИХАЙЛОВ", "date": "2019.05.29", "title": "Пловдив: Евакуираха Съдебната палата в града заради фалшив сигнал за бомба"}
{"url": "http://www.focus-news.net/news/2019/05/29/2663754/mustafa-karadaya-dps-izprashtame-v-evroparlamenta-ilhan-kyuchyuk-iskra-mihaylova-i-atidzhe-alieva-veli.html", "text": "Изпращаме в европарламента Илхан Кючюк, Искра Михайлова и Атидже Алиева-Вели. Това каза председателят на ДПС Мустафа Карадайъ пред журналисти в Народното събрание, предаде репортер на  Агенция „Фокус“ . „От данните, които виждаме от ЦИК на база въведените протоколи в РИК, ще имаме трима евродепутати“, каза Карадайъ.  \r\nТой посочи, че ДПС винаги са говорили, включително и преди изборите и на свой централен съвет за абсолютния резултат и абсолютните числа от изборите. „Всичко останало е технология за разпределение на мандатите на база изборните резултати. Тази технология мисля,че е ясна“, каза още Карадайъ.  \r\nДеница КИТАНОВА", "date": "2019.05.29", "title": "Мустафа Карадайъ, ДПС: Изпращаме в европарламента Илхан Кючюк, Искра Михайлова и Атидже Алиева-Вели"}
{"url": "http://www.focus-news.net/news/2019/05/29/2663761/pleven-dvizhenieto-po-patya-iii-3005-yasen-disevitsa-petarnitsa-katunets-v-s-yasen-e-ogranicheno-poradi-remont-na-vik.html", "text": "Движението по пътя III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Това съобщиха за  Радио „Фокус“  от Областно пътно управление – Плевен. Срокът на ремонта е 28 юни. Пътните настилки в областта са сухи. Температурите са между 16° и 27°. Движението по пътищата Козар Белене – Левски км 2+000 до км 5+000 , Славяново – Дренов от км 16+000 до км 34+000 и Одърне – Каменец от км 24+000 до км 28+000 осъществява с повишено внимание поради машинно подравняване на банкети. Срокът на ремонта на всички трасета е 23 май. Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът на ремонта е 11 юни. До 16 юни е ограничено движението по път Ясен – Дисевица – Петърница – Катунец поради ремонт на ВиК. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла - Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до 4 юли.  \r\nВиолета КРЪСТЕВА", "date": "2019.05.29", "title": "Плевен: Движението по пътя III-3005 Ясен – Дисевица – Петърница – Катунец в с. Ясен е ограничено поради ремонт на ВиК"}
{"url": "http://www.focus-news.net/news/2019/05/29/2663762/sas-143-glasa-za-parlamentat-edinodushno-preodolya-prezidentskoto-veto-varhu-zakona-za-darzhavnata-sobstvenost.html", "text": "Със 143 гласа „за“  парламентът единодушно прие отново Закона за държавната собственост и преодоля президентското вето, предаде репортер на  Агенция „Фокус“ . Съгласно Правилника за организацията и дейността на парламента Народното събрание приема повторно закона с мнозинство повече от половината от всички народни представители, което означава, че ветото е преодоляно.  \r\nЗаконът за държавната собственост бе приет на 15 май и основната му цел е да се оптимизира и ускори процесът по изграждане на значими национални обекти, както и да се насърчават инвестициите в индустриалния сектор. С измененията се предвижда и собствениците на земеделски имоти над 50 дка да бъдат по-добре компенсирани при принудително отчуждаване. Новото му обсъждане от депутатите се наложи, след като държавният глава наложи вето на закона 27 май. Президентът смята, че не е постигнат баланс между обществения интерес и защитеното от Конституцията право на собственост и вместо ефекта на ускоряване се създава риск от забавяне на важни инфраструктурни обекти. Държавният глава възразява и срещу неравнопоставеността между дребните и едрите собственици на земеделски земи и горски територии, които ще се обезщетяват по различен начин. Според него тази промяна създава сериозен риск вместо да се ускори процеса на изграждане на значими национални обекти, той да бъде забавен.  \r\nДеница КИТАНОВА", "date": "2019.05.29", "title": "Със 143 гласа „за“ парламентът единодушно преодоля президентското вето върху Закона за държавната собственост"}
{"url": "http://www.focus-news.net/news/2019/05/29/2663767/varna-mazh-e-postradal-leko-v-katastrofa-stanala-zaradi-magla-na-asparuhoviya-most.html", "text": "Един мъж е пострадал леко в катастрофа, станала тази сутрин на Аспаруховия мост заради намалена видимост от мъгла. Това съобщиха за  Радио „Фокус“ – Варна  от „Пътна полиция“. Инцидентът е станал между два леки автомобила в платното в посока към центъра на града. Пострадалият е шофьор на една от колите и е с контузия на главата.  \r\nПет произшествия са регистрирани на територията на града през изминалото денонощие. При инцидентите няма други пострадали хора, отчетени са само материални щети. \r\nДиана СТОЕВА", "date": "2019.05.29", "title": "Варна: Мъж е пострадал леко в катастрофа, станала заради мъгла на Аспаруховия мост"}
{"url": "http://www.focus-news.net/news/2019/05/29/2663766/sliven-trafikat-v-oblastta-e-intenziven-no-nyama-zadrastvaniya.html", "text": "Сухи и нормално проходими са пътищата в Сливенска област, съобщиха от  Областното пътно управление . Трафикът е интензивен, но няма задръствания. \r\nЗатворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.05.29", "title": "Сливен: Трафикът в областта е интензивен, но няма задръствания"}
{"url": "http://www.focus-news.net/news/2019/05/29/2663764/blagoevgrad-trinoga-kamera-e-postavena-na-glaven-pat-e-79-predi-vhoda-nagrada-priotbivkata-za-selo-riltsi.html", "text": "Тринога камера е поставена на главен път Е-79 преди входа на Благоевград при отбивката за село Рилци. Това съобщи слушател на  Радио „Фокус“-Пирин . Камерата е между двете мантинели, при нея има и полицейски служител.", "date": "2019.05.29", "title": "Благоевград: Тринога камера е поставена на главен път Е-79 преди входа награда приотбивката за село Рилци"}
{"url": "http://www.focus-news.net/news/2019/05/29/2663763/valeri-simeonov-nfsb-poyavata-na-delyan-peevski-v-parlamenta-beshe-iznenada-tozi-chovek-ne-go-byah-vizhdal-ot-dosta-vreme.html", "text": "За мен беше изненада появата на Делян Пеевски в парламента, този човек не го бях виждал от доста време. Това каза лидерът на НФСБ Валери Симеонов пред журналисти в Народното събрание, предаде репортер на  Агенция „Фокус“ . \r\n„Как да коментирам: влезе и излезе“, каза още Симеонов.  \r\nДеница КИТАНОВА", "date": "2019.05.29", "title": "Валери Симеонов, НФСБ: Появата на Делян Пеевски в парламента беше изненада, този човек не го бях виждал от доста време"}
{"url": "http://www.focus-news.net/news/2019/05/29/2663756/mustafa-karadaya-dps-ostavkite-na-pozitano-sa-tema-za-bsp-i-tehen-vatreshnopartien-vapros.html", "text": "Оставките на „Позитано“ са тема за БСП и техен вътрешнопартиен въпрос. Това каза председателят на ДПС Мустафа Карадайъ пред журналисти в Народното събрание, предаде репортер на  Агенция „Фокус“ . Във връзка с оставките в БСП, Карадайъ коментира: „Този въпрос е тема за БСП, вътрешнопартиен въпрос. Те така са преценили, така са решили. Това си е тяхно решение. Ние не бихме могли да се месим и не искаме да се месим в дейността на другите политически партии“.  \r\nДеница КИТАНОВА", "date": "2019.05.29", "title": "Мустафа Карадайъ, ДПС: Оставките на „Позитано“ са тема за БСП и техен вътрешнопартиен въпрос"}
{"url": "http://www.focus-news.net/news/2019/05/29/2663757/focus-evropeyskite-izbori-pokazvat-tri-razlichni-litsa-na-germanskiya-politicheski-tsentar.html", "text": "Много съвременници обичат да плашат германците. Различията между хората се задълбочават, средната класа ерозира… Но резултатите от последните европейски избори дават различна картина, пише журналистът Габор Щайнгарт в статия за германското списание  Focus . \r\nЦентърът в Германия не изчезва, нещо повече – сега може в него да се отделят три отделни групи, които са объркващо сходни по отношение на образователното ниво, възрастовата структура и доходите. \r\nЗа разлика от старата федерална република, където социално-икономическата триада на образованието, възрастта и доходите вървяха ръка за ръка с почти идентична политическа ориентация, днес се наблюдава диференциация на центъра. Спи в едно легло, но се оказва, че сънува различни сънища. \r\nТрите групи на германския център: градски, възмутени и традиционалисти. \r\nИма уверен, градски център, борещ се срещу климатичните промени, Тръмп и световния глад, но все още се наслаждава на живота - тук и сега. Отклонението от традиционното семейство и стандартизираното трудово правоотношение не се разбира като фаталност, а като възможност. Този център е политически „зелен“ и се е образувал току-що. Милиони гласоподаватели на ХДС/ХСС и ГСПД се преместиха в него в гласуването на европейските избори. В девет от десетте най-големи града в Германия, „Зелени“ получиха мнозинството.  \r\nОсвен това има група на възмутените, която не е по-бедна или по-глупава. Но притокът на бежанци и слабото справяне на държавата с престъпността на клановете и радикалните ислямисти прави тази група граждани все по-многобройна. Мултикултурното общество и объркващото разнообразие от форми на живот се възприемат като налагане. Разгневеният център сега има културна хегемония в източните германски провинции. В Бранденбург и Саксония „Алтернатива за Германия“ понастоящем е най-силната партия. \r\nВ допълнение, все още съществува традиционен център, който – по думите на еврокомисаря Гюнтер Йотингер, остава „разположен в немската романтична долина“. Неговите представители не присъстват на литургиите всяка неделя, но ценят църквата като авторитет. В хуманитарната гимназия тези хора виждат реализирания идеал за образование. Използват, но и критикуват „благословията“ интернет. Гласуват за Меркел, мечтаят за Хелмут Кол или Франц Йозеф Щраус. Географски, този център е ситуиран в провинцията. \r\nСъществуват социално-икономически различия между трите групи, но никакво отклонение не е толкова голямо, че да оправдае твърдения като изчезване на политическия център в страната. Германия може да продължи да се страхува – но не и да изпада в истерия преди изчезването му. Тереза Герова", "date": "2019.05.29", "title": "Focus: Европейските избори показват три различни лица на германския политически център"}
{"url": "http://www.focus-news.net/news/2019/05/29/2663768/die-zeit-podkrepata-na-germanskiya-kantsler-za-veber-ne-e-bezuslovna.html", "text": "Канцлерът насърчава Манфред Вебер за нов комисар в Брюксел. Тяхната лоялност не е безусловна. Това е заради сложния баланс на силите. \r\nКой ще бъде бъдещият председател на Европейската комисия? Това беше най-важният въпрос, който държавните и правителствените ръководители на страните от Общността разгледаха на неформалната си среща на върха във вторник вечерта. Френският президент Еманюел Макрон се изказа ясно веднага след пристигането си в Брюксел. Следващият председател на Европейската комисия трябва да донесе „опит и доверие“. След това той спомена три имена: Франс Тимерманс, Маргрете Вестагер, Мишел Барние. Направи впечатление, че той не спомена Манфред Вебер, лидер на групата на ЕНП, най-силната в Европейския парламент – според френския президент Вебер не е подходящ за поста. \r\nНа помощ се притече канцлерът на ФРГ Ангела Меркел. Тази среща на върха беше „първи обмен\" на мнения, обясни лидерът на Берлин. И: „Разбира се, като член на ЕНП, аз подкрепям Манфред Вебер\". Но това не звучеше като ясна позиция на подкрепа за Вебер. \r\nСдържаността на Меркел има сериозни причини. Назначаването на председателя на Европейската комисия е силно политизиран въпрос. Първо, става дума за отношенията между Европейския парламент и Европейския съвет, 28-те държавни и правителствени ръководители. ЕП настоява, че единственият начин да се заеме поста е кандидадът да получи мнозинство в парламента – това е т.нар. система на шпитценкандидати.  \r\nНо не всички са съгласни, най-вече Макрон. Германският канцлер, от друга страна, приема модела. Според нея той е „устойчив\". Така че има ясна разлика в мненията между Макрон и Меркел. Не само по отношение на кандидата, но и в начина на подбора му. Този конфликт трябва да бъде разрешен в Европейския съвет, а след това – консенсус и с ЕП. Двете институции трябва да се споразумеят, в противен случай има опасност от блокиране на Брюксел.  \r\nСамият парламент все още се бори за мнозинството. ЕНП е най-силната партия, но се нуждае от поне още две фракции, за да наложи Вебер. Дали социалистите, дали либералите, дали „Зелени“ – Вебер първо трябва да спечели тяхното одобрение. И не става дума само за убедително съдържание, защото фракциите имат свои кандидати: Франс Тимерманс за социалистите, Маргрета Вестагер за либералите и Ска Келер за „Зелените“. Тереза Герова", "date": "2019.05.29", "title": "Die Zeit: Подкрепата на германския канцлер за Вебер не е безусловна"}
{"url": "http://www.focus-news.net/news/2019/05/29/2663770/pazardzhik-goryal-e-pozhar-v-zavoda-za-hartiya-v-grad-belovo.html", "text": "Горял е пожар в Завода за хартия в град Белово, съобщиха от  ГД „Пожарна безопасност и защита на населението“ . На 28 май 2019 г., в 09.05 часа, в Областния център при РДПБЗН – Пазарджик е получен сигнал за пожар в завод за хартия в град Белово. Огънят е загасен с 5 пожарни автомобила.", "date": "2019.05.29", "title": "Пазарджик: Горял е пожар в завода за хартия в град Белово"}
{"url": "http://www.focus-news.net/news/2019/05/29/2663771/dobrich-s-obshtogradsko-poklonenie-v-kavarna-shte-bade-otbelyazan-denyat-na-botev.html", "text": "На 2 юни (неделя) от 11.45 часа в Градския парк на Каварна с общоградско поклонение пред паметника на великият български революционер ще се отбележи Деня на Ботев и на загиналите за свободата и независимостта на България. Това съобщиха от пресцентъра на  Община Каварна . Общината призовава жителите и гостите на града да се включат в инициативата и да изкажат своята признателност.  \r\nСирената за отдаване на почит към Христо Ботев и на загиналите за свободата и независимостта на България ще прозвучи точно в 12.00 часа.", "date": "2019.05.29", "title": "Добрич: С общоградско поклонение в Каварна ще бъде отбелязан Денят на Ботев"}
{"url": "http://www.focus-news.net/news/2019/05/29/2663772/sliven-partnyorska-sreshta-po-mezhdunaroden-proekt-na-programa-erazam-se-provede-v-grada.html", "text": "Международна партньорска среща по проекта „Мисли глобално, действай локално, за да се гарантира успеха на всеки“ се състоя в  Община Сливен . Това съобщиха от пресцентъра на  Общината . \r\nПроектът е включен в програмата „Еразъм+” и има за цел осигуряване на равен достъп до квалификация и професионална интеграция за всички, да се подобрят постиженията и резултатите на учениците, за да се осигури овладяването на знания и умения и укрепване на училищното сътрудничество. \r\nПартньори по проекта са ОУ „Братя Миладинови“ – Сливен, Начално училище ,,Босежур” –  Дезирад, Франция, Основно училище № 1- Банеаса, Румъния, Детска градина в Бе Мао – Дезирад, Франция. \r\nСрещата откри председателят на Общински съвет – Сливен Димитър Митев, който запозна чуждестранните гости с основните функции и дейности на местния парламент. Част от културните инициативи в Сливен и дейността на Комисията по образование, наука, култура и вероизповедния бяха представени от председателя й Соня Келеведжиева и общински съветници. \r\nВ партньорската среща взе участие и заместник-кметът Пепа Чиликова, която изтъкна като основен проблем в образователния процес задържането на децата в училище. „Надявам се да почерпим опит от вашите добри практики в образователната система и социалното приобщаване”, заяви Пепа Чиликова. Тя пожела на всички участници ползотворно сътрудничество и постигане на високи резултати по проекта. \r\nОт своя страна гостите изразиха задоволството си от доброто посрещане и гостоприемството на домакините. \r\nИзборът на приоритети в този проект е в съответствие с европейската цел за намаляване на отпадането от училище, подчертана в стратегията „Европа 2020”. \r\n24-месечният проект ще приключи  в края на август 2020 г. Основен координатор е Начално училище „Босежур“ – Дезирад, Франция.", "date": "2019.05.29", "title": "Сливен: Партньорска среща по международен проект на програма „Еразъм+” се проведе в града"}
{"url": "http://www.focus-news.net/news/2019/05/29/2663773/blagoevgrad-400-kg-seno-sa-izgoreli-pri-pozhar-v-selo-vishlene.html", "text": "400 кг сено са изгорели при пожар в петричкото село Вишлене. Това съобщиха от пресцентъра на  Областна дирекция на МВР-Благоевград . Вчера около 09.05 часа сутринта е получен сигнал за запалено сено в селото. Пожарът е погасен от екип на Районна служба „Пожарна безопасност и защита на населението“-Петрич. Причините за пожара и стойността на нанесените щети са в процес на установяване.", "date": "2019.05.29", "title": "Благоевград: 400 кг сено са изгорели при пожар в село Вишлене"}
{"url": "http://www.focus-news.net/news/2019/05/29/2663775/shumen-okrazhniyat-sad-provezhda-poredno-zasedanie-po-deloto-hitrino.html", "text": "В Окръжен съд - Шумен се провежда поредно заседание по делото Хитрино, предаде репортер на  Радио \"Фокус\" - Шумен . Представена бе комплексна специализирана съдебно-техническа експертиза за състоянието на стрелка 1 и стрелка 5 на жп гара Хитрино след настъпилия тежък инцидент от 10 декември 2016 година с дерайлиране, разхерметизиране и запалване на вагон цистерни, пълни с пропилен. Експертизата е изготвена от вещите лица Коста Костов и проф. Майя Иванова - Йорданова. Сред изводите в експертизата са липса на редовни измервания на жп път, недобро състояние на водената документация с пропуски и разминавания на данните. Експертизата сочи още, че железопътният път през 2018 година е в по-лошо състояние, отколкото е бил в 2016 година. Според заключението движение със скорост над 60 км/ч. застрашава устойчивостта на пътя. Посочено бе, че в езиковата част на стрелка 5 елементите са запазени след произшествието.  \r\nИвелина ИВАНОВА", "date": "2019.05.29", "title": "Шумен: Окръжният съд провежда поредно заседание по делото Хитрино"}
{"url": "http://www.focus-news.net/news/2019/05/29/2663776/kardzhali-81-godishen-peshehodets-e-blasnat-dokato-presicha-v-selo-komuniga.html", "text": ": 81-годишен пешеходец бил блъснат, докато пресичал улица в село Комунига. Произшествието станало малко след 10.30 часа на 28 май. Това съобщиха от  ОДМВР-Кърджали . Възрастният човек бил ударен от лек автомобил „Пежо“ с 59-годишен водач. Пострадалият бил прегледан във Филиала на спешна помощ в Черноочене и освободен. Шофьорът е тестван за употреба на алкохол, резултатът е отрицателен. Съставен е акт по ЗДвП.", "date": "2019.05.29", "title": "Кърджали: 81-годишен пешеходец е блъснат, докато пресича в село Комунига"}
{"url": "http://www.focus-news.net/news/2019/05/29/2663769/valeri-simeonov-mozhe-i-da-ima-promeni-v-nfsb-predstoi-politicheski-savet-na-koyto-shte-pravim-otsenka-na-izborite-i-analiz-na-loshite-rezultati.html", "text": "Може и да има промени в НФСБ - предстои политически съвет, на който ще правим оценка на изборите и анализ на лошите резултати. Това каза лидерът на НФСБ Валери Симеонов пред журналисти в Народното събрание, предаде репортер на  Агенция „Фокус“ . Той посочи, че отношенията в „Обединени патриоти“ са такива, каквито са били досега. Попитан дали има раздори в коалицията и дали от партията му ще искат оставката на Волен Сидеров, той отговори: „Минаха изборите, търсите пак някакъв скандал. Няма скандал. Няма да коментирам моите партньори, както не съм ги коментирал две години и половина“. Той посочи, че отношенията в „Обединени патриоти“ ще се обсъждат в коалиционен формат.  \r\nНа въпрос дали успехът на ВМРО го смущава, или мотивира, Симеонов заяви, че резултатът нито го смущава, нито го мотивира. „Успехът на ВМРО си е успех на ВМРО, за което ги поздравявам“, каза той. Симеонов посочи, че от страна на НФСБ кампанията е била коректна. Попитан дали ще има промени в партията след резултатите на евровота, Симеонов посочи, че може и да има такива. „Предстои политически съвет на партията. Ще правим оценка на изборите, ще правим анализ на лошите резултати. Те са такива“, коментира още Симеонов.  \r\nДеница КИТАНОВА", "date": "2019.05.29", "title": "Валери Симеонов: Може и да има промени в НФСБ - предстои политически съвет, на който ще правим оценка на изборите и анализ на лошите резултати"}
{"url": "http://www.focus-news.net/news/2019/05/29/2663779/sliven-detski-panair-idva-v-grada-na-2-yuni.html", "text": "Над 15 безплатни работилници ще доведе Детски панаир в Сливен на 2 юни. Това съобщиха от пресцентъра на  Община Сливен . \r\nСъбитието се организира от Фондация „Изиарт“ с подкрепата на Община Сливен и е с вход свободен. Ателиетата ще се провеждат в рамките на деня от 12.00 до 20.00 часа на площад „Цар Освободител“, като освен на площада децата ще могат да се включат и в две градски игри – една в Регионалния исторически музей – Сливен, а другата в градската галерия „Сирак Скитник”. \r\nЗа децата, които се интересуват от изкуство, са предвидени работилници по стенопис, архитектура, пясъчни рисунки, грънчарство, плетене на гривни. Посетителите ще могат да се включат и в ателиета за сапуни, маски, изработка на магнити, цветя от салфетки и плъсти. \r\nНа площада ще бъде показана пожарен автомобил, на който малчуганите ще могат да се качат и да усетят вълнението като влязат в ролята на пожарникари. \r\nДетски панаир стартира преди осем години с подкрепата на Фондация „Америка за България“, като до момента са реализирани над 40 събития в над 15 града. \r\nСъбитието е първият културен градски фестивал за деца и се е превърнал в едно от най-очакваните събития за детска аудитория. Основната му цел е децата да бъдат въведени в света на изкуството и културата, като се организират творчески ателиета по изкуство, както на открито, така и в културни институции (музеи и галерии). Проектът е некомерсиален и позволява на всички желаещи деца да се включат абсолютно безплатно в културно-образователните инициативи. \r\nАктуална информация -   и  .", "date": "2019.05.29", "title": "Сливен: Детски панаир идва в града на 2 юни"}
{"url": "http://www.focus-news.net/news/2019/05/29/2663777/evropeyski-izbori-2019-kakvo-predstoi-i-kakvi-sa-zaklyucheniyata-za-frg-ot-rezultatitei-komentari-v-germanskiya-pechat-agentsiya-fokus.html", "text": "Резултатите от неделния вот за новия състав на ЕП и промените, които произтичат от тях, предстоящите дебати за разпределянето на ключовите постове в Брюксел и заключенията за политическата ситуация във ФРГ след гласуването са във фокуса на германската преса. Агенция „Фокус“ представя някои от по-интересните коментари от страната по темата. \r\n*** \r\nДебатът за разпределение на висшите постове в Брюксел ще продължи няколко седмици – не по-късно от края на юни трябва да бъде представено предложение за наследник на Жан-Клод Юнкер в Европейската комисия, съобщава германският национален ежедневник  Die Frankfurter Allgemeine Zeitung . \r\nСъответното бе пояснено от канцлера на ФРГ Ангела Меркел след специална среща на върха на ЕС, проведена във вечерните часове на вторник.  \r\nВ рамките на деня в Брюксел се събират на първа среща след изборите представителите на Европейската народна партия. Очаква се те да потвърдят подкрепата си за водещия кандидат на партията за поста председател на ЕК – Манфред Вебер. \r\n*** \r\nМного съвременници обичат да плашат германците. Различията между хората се задълбочават, средната класа ерозира… Но резултатите от последните европейски избори дават различна картина, пише журналистът Габор Щайнгарт в статия за германското списание  Focus . \r\nЦентърът в Германия не изчезва, нещо повече – сега може в него да се отделят три отделни групи, които са объркващо сходни по отношение на образователното ниво, възрастовата структура и доходите. \r\nЗа разлика от старата федерална република, където социално-икономическата триада на образованието, възрастта и доходите вървяха ръка за ръка с почти идентична политическа ориентация, днес се наблюдава диференциация на центъра. Спи в едно легло, но се оказва, че сънува различни сънища. \r\nТрите групи на германския център: градски, възмутени и традиционалисти. \r\nИма уверен, градски център, борещ се срещу климатичните промени, Тръмп и световния глад, но все още се наслаждава на живота - тук и сега. Отклонението от традиционното семейство и стандартизираното трудово правоотношение не се разбира като фаталност, а като възможност. Този център е политически „зелен“ и се е образувал току-що. Милиони гласоподаватели на ХДС/ХСС и ГСПД се преместиха в него в гласуването на европейските избори. В девет от десетте най-големи града в Германия, „Зелени“ получиха мнозинството.  \r\nОсвен това има група на възмутените, която не е по-бедна или по-глупава. Но притокът на бежанци и слабото справяне на държавата с престъпността на клановете и радикалните ислямисти прави тази група граждани все по-многобройна. Мултикултурното общество и объркващото разнообразие от форми на живот се възприемат като налагане. Разгневеният център сега има културна хегемония в източните германски провинции. В Бранденбург и Саксония „Алтернатива за Германия“ понастоящем е най-силната партия. \r\nВ допълнение, все още съществува традиционен център, който – по думите на еврокомисаря Гюнтер Йотингер, остава „разположен в немската романтична долина“. Неговите представители не присъстват на литургиите всяка неделя, но ценят църквата като авторитет. В хуманитарната гимназия тези хора виждат реализирания идеал за образование. Използват, но и критикуват „благословията“ интернет. Гласуват за Меркел, мечтаят за Хелмут Кол или Франц Йозеф Щраус. Географски, този център е ситуиран в провинцията. \r\nСъществуват социално-икономически различия между трите групи, но никакво отклонение не е толкова голямо, че да оправдае твърдения като изчезване на политическия център в страната. Германия може да продължи да се страхува – но не и да изпада в истерия преди изчезването му. \r\n*** \r\nКанцлерът насърчава Манфред Вебер за нов комисар в Брюксел. Тяхната лоялност не е безусловна. Това е заради сложния баланс на силите. \r\nКой ще бъде бъдещият председател на Европейската комисия? Това беше най-важният въпрос, който държавните и правителствените ръководители на страните от Общността разгледаха на неформалната си среща на върха във вторник вечерта. Френският президент Еманюел Макрон се изказа ясно веднага след пристигането си в Брюксел. Следващият председател на Европейската комисия трябва да донесе „опит и доверие“. След това той спомена три имена: Франс Тимерманс, Маргрете Вестагер, Мишел Барние. Направи впечатление, че той не спомена Манфред Вебер, лидер на групата на ЕНП, най-силната в Европейския парламент – според френския президент Вебер не е подходящ за поста. \r\nНа помощ се притече канцлерът на ФРГ Ангела Меркел. Тази среща на върха беше „първи обмен\" на мнения, обясни лидерът на Берлин. И: „Разбира се, като член на ЕНП, аз подкрепям Манфред Вебер\". Но това не звучеше като ясна позиция на подкрепа за Вебер. \r\nСдържаността на Меркел има сериозни причини. Назначаването на председателя на Европейската комисия е силно политизиран въпрос. Първо, става дума за отношенията между Европейския парламент и Европейския съвет, 28-те държавни и правителствени ръководители. ЕП настоява, че единственият начин да се заеме поста е кандидадът да получи мнозинство в парламента – това е т.нар. система на шпитценкандидати.  \r\nНо не всички са съгласни, най-вече Макрон. Германският канцлер, от друга страна, приема модела. Според нея той е „устойчив\". Така че има ясна разлика в мненията между Макрон и Меркел. Не само по отношение на кандидата, но и в начина на подбора му. Този конфликт трябва да бъде разрешен в Европейския съвет, а след това – консенсус и с ЕП. Двете институции трябва да се споразумеят, в противен случай има опасност от блокиране на Брюксел.  \r\nСамият парламент все още се бори за мнозинството. ЕНП е най-силната партия, но се нуждае от поне още две фракции, за да наложи Вебер. Дали социалистите, дали либералите, дали „Зелени“ – Вебер първо трябва да спечели тяхното одобрение. И не става дума само за убедително съдържание, защото фракциите имат свои кандидати: Франс Тимерманс за социалистите, Маргрета Вестагер за либералите и Ска Келер за „Зелените“. \r\n***", "date": "2019.05.29", "title": "Европейски избори 2019: Какво предстои и какви са заключенията за ФРГ от резултатите? (Коментари в германския печат - Агенция „Фокус“)"}
{"url": "http://www.focus-news.net/news/2019/05/29/2663778/razgrad-zaloviha-ribar-s-brakonierski-ulov-v-loznitsa.html", "text": "Рибар с бракониерски улов е хванат от служители на РУ-Лозница. Това съобщиха от  ОДМВР-Разград . Около 07.30 часа на 28 май по път ІІ-51 е спрян за проверка лек автомобил „Фиат“, управляван от криминално проявен и осъждан 40-годишен мъж от Лозница. В хода на контролните действия е установено, че в колата са натоварени 25,180 кг сребриста каракуда, 5,860 кг бяла риба и 65 броя езерен рак, в период на забрана и без документ за произход. Съставени са два акта по ЗРА от ИАРА.", "date": "2019.05.29", "title": "Разград: Заловиха рибар с бракониерски улов в Лозница"}
{"url": "http://www.focus-news.net/news/2019/05/29/2663781/pernik-nad-600-uchastnitsi-shte-se-vklyuchat-v-13-natsionalen-detsko-yunosheski-festival-chicho-stoyan-koyto-shte-se-provede-na-1-yuni-v-selo-divotino.html", "text": "Над 600 участници ще се включат в ХХІI Национален детско-юношески фестивал „Чичо Стоян”, който ще се проведе на 1 юни в село Дивотино, на открита сцена пред едноименното читалище. Официалното откриване от 10.30 часа. Това съобщиха от пресцентъра на  Община Перник . \r\nФестивалът има своята тридесет и три  годишна история. Време,  през което се радва на интересни участници и е създавал  традиции. Тази година той ще бъде с международно участие. По покана на кмета на Община Перник  г-жа Вяра Церовска  гости и участници ще бъдат бесарабски българи –певци и  танцов  ансамбъл „ Асорти“ от село Горна Албота-  Тараклийски район – Република  Молдова.  \r\nГлавната цел на празника е да се поддържат традициите и творчеството за деца и юноши, завещани ни от големия приятел на децата - писателя Чичо Стоян, да се откриват и развиват талантът и духовната сила на децата.  Фестивалът е в две направления- Литературен конкурс: Стихове, проза, хумористични сценки и Изпълнителски конкурс: за песни и  танци -  от различни жанрове.  \r\nПразникът е адресиран до най-широката детска  и младежка аудитория на възраст от 6 до 18 години и има конкурсен характер. \r\nУчастниците ще бъдат оценявани от жури с председател Цветанка  Атанасова – етнолог  и членове доц. д-р Данка  Цветанова –музикален педагог и диригент , Славчо Чанев –гл. експерт отдел „ОКМДДР“ Община Перник,  Милчо  Георгиев – етнохоролог  и фолклорист  и Георги Жеков –хореограф от гр. София \r\nВ  програмата ще се включат участници  от общините - Перник, Радомир, Брезник и София. Представители на шест детски градини, седем училища, тринадесет читалища, един общински комплекс, два културни центъра по изкуствата, един клуб по спортни танци и една музикална школа участници в изпълнителския конкурс.  За литературния конкурс участниците са от две училища, едно читалище и едно литературно студио. Общо 37  формации и индивидуални изпълнители. \r\nОрганизатори на събитието са НЧ “Чичо Стоян - 1927 г.”, Кметство   село Дивотино и Община Перник           \r\nБесарабските българи от  Молдова ще се включат в  програма и за Деня на детето на 1 юни  от 12,30 ч. пред  ОК „Дворец на културата“.", "date": "2019.05.29", "title": "Перник: Над 600 участници ще се включат в ХХІI Национален детско-юношески фестивал „Чичо Стоян”, който ще се проведе на 1 юни в село Дивотино"}
{"url": "http://www.focus-news.net/news/2019/05/29/2663780/reuters-sasht-mozhe-da-preustanovyat-obuchenieto-na-turski-piloti-za-upravlenie-na-f-35.html", "text": "САЩ сериозно обмислят преустановяването на обучението на турски пилоти за управление на изтребителите от пето поколение F-35, след като Анкара продължава с плановете си за закупуване на руската система за противоракетна отбрана С-400, въпреки възраженията от страна на Вашингтон, предава  Reuters . \r\nДвама източници, които са запознати с ролята на Турция в програмата на F-35, увериха, че все още не е взето окончателно решение по въпроса. Разискването следва признаците, че Турция напредва с финализирането на сделката за С-400. Министърът на отбраната на страната Хулуси Акар обяви по-рано този месец, че турските военни се обучават в Русия за опериране със С-400, и подчерта, че руски персонал може също да бъде изпратен в Турция. \r\nТурски пилоти се обучават и във военновъздушната база „Люк\" в американския щат Аризона. Не е ясно дали решението за преустановяване на обучението им ще означава, че те ще трябва да напуснат страната, или ще им бъде позволено да останат в базата, докато не бъде взето окончателно решение за бъдещето на Турция в програмата F-35. \r\nСАЩ ясно заявиха, че Турция не може да има С-400 и да бъде част от програмата за F-35. Ако Анкара бъде извадена от нея, това ще бъде един от най-значимите разриви в близката история на отношенията между двамата съюзници, твърдят експерти. . Тереза Герова", "date": "2019.05.29", "title": "Reuters: САЩ може да преустановят обучението на турски пилоти за управление на F-35"}
{"url": "http://www.focus-news.net/news/2019/05/29/2663782/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-may.html", "text": "„Софийска вода” временно ще прекъсне водоснабдяването в някои части на столицата на 30 май. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение до бл. 313 жк. „Надежда“ 3 се налага спиране на водоподаването от 09.00 до 18.00 часа на клиентите на „Софийска вода”, живеещи в района на: \r\nул. „Танкист“ и района между ул. „Кумановски бой“, ул. „Хан Кубрат“, ул. „Любородие“, ул. „Магнолия“, ул. „Христо Силянов“ и ул. „Царевец“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Силянов“ ъгъла с ул. „Хан Кубрат“. \r\nВъв връзка с изпълнение на инвестиционен проект за подмяна на уличен водопровод на бул. „Св. Климент Охридски“ местност „Малинова долина“, се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nбул. „Св. Климент Охридски“, ул. „Георги Кьосеиванов“, ул.„7-ма“ и ул.„Инж. Стоимен Сарафов“ \r\nбул. „Св. Климент Охридски“ от № 86 до № 128 и от № 61К до № 105 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Св. Климент Охридски“ ъгъла с ул. 2-ра. \r\nСлед възстановяване на водоснабдяването е възможно временно повишаване  мътността на водата. \r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с изграждане на сградно водопроводно отклонение на бул. „Цариградско шосе“ кв. „Полигона“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: \r\nбл. 1, бл. 2, бл. 3, бл. 31, бл. 57, бл. 55, бл. 56, бл. 40, бл. 43, бл. 44, бл. 45, бл. 12, бл. 13 , офис сграда зад бл. 4. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Петър Протич“ до бл. 2. \r\nВъв връзка с изграждане на сградно водопроводно отклонение на ул. „Акад. Сандерс“ кв. „Драгалевци“ се налага спиране на водоподаването от 09.30 до 19.30 часа на клиентите на „Софийска вода”, живеещи в района на: \r\nпо ул. „Акад. Сандерс“ от ул. „Хилендарски манастир“ до ул. „Крайречна“ \r\nул. „Григорий Мних“, ул. 321 \r\nпо ул. „Ген. Ковачев“ от №8 до №22, ул. „Проф. Тодор Боров“ и ул. „Василий Врач“ от ул. „Змей Горянин“ до ул. „Проф. Тодор Боров“ \r\nул. 406, ул. „Наум“, ул. „Св. Ангеларий“, ул. „Акад. Сандерс“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Акад. Сандерс“ ъгъла с ул. „Св. Ангеларий“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2019.05.29", "title": "„Софийска вода” временно ще прекъсне водоснабдяването в някои части на столицата на 30 май"}
{"url": "http://www.focus-news.net/news/2019/05/29/2663765/ivan-ivanov-bsp-pokaza-che-e-evropeyska-partiya-i-che-mozhe-da-nosi-otgovornost.html", "text": "БСП показа, че е европейска партия и че може да носи отговорност за това, което се случва и в партията, и извън нея. Показателен беше и личният акт както на Корнелия Нинова, така и на Георги Свиленски. Това заяви народният представител от ПГ на \"БСП за България\" Иван Иванов пред БСТВ, съобщиха от пресцентъра на  БСП . Иванов добави, че Националният съвет е бил много важен, тъй като е трябвало да се направи равносметка за изминалите избори. Народният представител заяви, че тези действия са пример за европейско поведение в една демократична държава, което по думите му не виждаме в други политически сили. Иванов каза още, че на Конгреса ще бъде направен изключително подробен и точен анализ на случилото се по време на предизборната кампания. \"Ще потърсим къде са били нашите слабости и нашите силни страни, за да сме подготвени за местните избори. БСП ще излезе силна от тази ситуация”, коментира той и подчерта, че това е част от процеса, в който партията продължава да търси доверието на българските граждани. Народният представител каза още, че в редица областни градове разликата между БСП и ГЕРБ е в рамките на 100-200 гласа. \"Трябва да намерим подхода към тези, които не успяхме да убедим на отминалите избори”, поясни социалистът. Той коментира и темата с намесата на министър-председателя в предизборната кампания. ”Борисов показа безскрупулност и лошо отношение към българските граждани. С джипа, купен от народа, обикаляше страната като своя бащиния”, заяви Иванов. Той подчерта, че това също провокира ниската избирателна активност. По думите му, когато министър-председателят показва беззаконие, няма как да не рефлектира и върху гражданите.  \r\n„ГЕРБ даваше много обещания през кампанията, а веднага след изборите покачват цените на тока. Това, което се случва на местно ниво, е още по-жестоко”, заяви Иван Иванов. Той посочи за пример случващото се в Божурище. „В общините, които се управляват от ГЕРБ, хората се водят под строй да гласуват. Причината да се отблъснат останалите български избиратели е безобразното поведение на властта”, завърши Иван Иванов.", "date": "2019.05.29", "title": "Иван Иванов: БСП показа, че е европейска партия и че може да носи отговорност"}
{"url": "http://www.focus-news.net/news/2019/05/29/2663774/predsedatelyat-na-ns-tsveta-karayancheva-i-agentsiya-i-radio-fokus-shte-vrachat-nagradata-na-pechelivshite-v-igrata-nezabravimoto.html", "text": "Председателят на НС Цвета Караянчева и Агенция и Радио „Фокус“ ще връчат наградата на печелившите в играта „Незабравимото“ в Клуба на народния представител от 11.30 часа. Победителите са Снежанка Георгиева от София и Цветан Петков от Свищов. Те бяха изтеглени в предаването „Всички в час“ в навечерието на 24 май. Наградата е уникална книга „Бойните маршове на честта и славата на България“ с автор Красимир Узунов.  \r\nНа събитието ще присъстват председателя на Народното събрание и патрон на инициативата Цвета Караянчева, управителя на Агенция и радиоверига „Фокус“ Тетяна Узунова, поетът Михаил Белчев и съпругата му актрисата Кристина Белчева, наследницата на полк. Борис Дрангов – Райна Дрангова, общественикът Христо Смоленов, възпитаници на 129 ОУ „Антим I” в София, журналисти от медията и др.", "date": "2019.05.29", "title": "Председателят на НС Цвета Караянчева и Агенция и Радио „Фокус“ ще връчат наградата на печелившите в играта „Незабравимото“"}
{"url": "http://www.focus-news.net/news/2019/05/29/2663786/pleven-26-godishen-mazh-ot-selo-sadovets-e-zadarzhan-pri-opit-za-pronikvane-v-ohranyavan-obekt.html", "text": "6-годишен мъж от село Садовец е задържан при опит за проникване в охраняван обект. Това съобщиха от   ОД МВР- Плевен  . На 27 май служители на Районно управление на МВР-Долни Дъбник и на частна охранителна фирма са  редотвратили домова кражба в село Садовец. Извършителят е задържан при опита му да напусне разбитата къща. Сигнал за проникване в охраняван обект след задействане на сигнал на СОТ е постъпил в районното управление  от тел. 112. Незабавно на адреса са пристигнали полицаи, които са заварили служители на охранителната фирма. Установено е счупване на прозорец на тераса. На място при опит да избяга от обекта е заловен извършителят – 26-годишен местен жител. Той е задържан за 24 часа по Закона за МВР. Извършен е оглед. По случая е образувано досъдебно производство за престъпление  от НК.", "date": "2019.05.29", "title": "Плевен: 26-годишен мъж от село Садовец е задържан при опит за проникване в охраняван обект"}
{"url": "http://www.focus-news.net/news/2019/05/29/2663784/pleven-240-kilograma-naryazan-tyutyun-bez-aktsizen-banderol-sa-izzeli-politsai-pri-proverka-na-mikrobus-parkiran-v-dvor-v-selo-bukovlak.html", "text": "240 килограма нарязан тютюн без акцизен бандерол са иззели полицаи. Това съобщиха от  ОДМВР-Плевен  . На 28 май  служители на сектор „Противодействие на икономическата престъпност“ и специализирани полицейски сили са извършили проверка на микробус, паркиран в двор в село Буковлък, собственост на 45-годишен мъж. Установени са седем кашона, съдържащи жълто-кафява листна маса, наподобяваща по цвят и мирис на тютюн. Приблизителното тегло на установената листна маса е около 240 кг. Съставен е протокол за извършена проверка на лични вещи на лица и МПС, като за случая е уведомен дежурен разследващ полицай при ОДМВР-Плевен и дежурен прокурор. Съставен е протокол за доброволно предаване на 41-годишна жителка на селото, която е заявила, че нередовната стока е закупена от съпруга ѝ. По случая е образувано досъдебно производство за престъпление от НК. Работата продължава разследващ полицай.", "date": "2019.05.29", "title": "Плевен: 240 килограма нарязан тютюн без акцизен бандерол са иззели полицаи при проверка на микробус, паркиран в двор в село Буковлък"}
{"url": "http://www.focus-news.net/news/2019/05/29/2663787/dobrich-za-poredna-godina-dobrovoltsi-ot-chehiya-shte-rabotyat-prez-letnite-mesetsi-v-kulturen-tsentar-dvoretsa-v-balchik.html", "text": "За поредна четвърта година доброволци от Чехия ще работят през летните месеци в Държавния културен институт-Културен център „Двореца“ в Балчик. Това съобщи директорът на Културния център Жени Михайлова за  Радио „Фокус” . Успешното партньорство с Училището по стъкларство в чешкия град Валашке Мезиржичи, уникално за своята страна, датира още от 2014 година, посочи Жени Михайлова. От тогава досега двете институции си партнират в осъществяването на дейности, насочени към културен обмен. Работи се по различни европейски проекти. Всяка година възпитаници на училището участват в художествени пленери в Архитектурно-парковия комплекс в Приморска Добруджа. Тези участия завършват с изложби на създаденото от младите хора.  \r\nПрез този месец в Каменна зала в Държавния културен институт-Културен център „Двореца“ в Балчик бе открита изложба на творби на ученици от Училището по стъкларство в чешкия град Валашке Мезиржичи, които отново участваха в едноседмичен художествен пленер в „Двореца“. На откриването на изложбата за първи път бе представен каталог на училището, който разказва за историята му и изкуството, което младите хора създават там. Доброволчеството е част от партньорските дейности. В началото в Културния център през летните месеци са работили двама доброволци. Тази година те вече ще бъдат седем души. Работният им език е английски. Участват във всички дейности на „Двореца“ - организация на културни събития, на конферентни събития, помагат на рецепция, също водят беседи на чешки език, като беседите са преведени и проверени от филолози в чешкото училище. Част от екипа на „Двореца“ е преминал  няколко езикови курса по чешки език. Това, което предстои в скоро време, са дейности по последния съвместен проект, в който партньори са също Българска академия на науките и Националния исторически музей.  \r\nЖулиета НИКОЛОВА", "date": "2019.05.29", "title": "Добрич: За поредна година доброволци от Чехия ще работят през летните месеци в Културен център „Двореца“ в Балчик"}
{"url": "http://www.focus-news.net/news/2019/05/29/2663785/tass-pregovorite-za-uvelichavane-na-amerikanskoto-voenno-prisastvie-v-polsha-varvyat-kam-final-obyavi-varshava.html", "text": "Варшава и Вашингтон почти се съгласиха да разширят американското военно присъствие в Полша. Това съобщи министър на отбраната на европейската страна Мариус Блашчак в ефира на местно радио, предава руската информационна агенция  TACC . \r\nСпоред него решението за увеличаване на присъствието на американски войници в Полша вече е взето. „Сега обсъждаме с Пентагона кога ще се случи това и в какъв обем. Преговорите вървят към финал“, увери Блашчак. \r\nВ рамките на предстоящото посещение през юни на президента на Полша Анджей Дуда в САЩ „ще се стигне до завършване поне на първия етап от процеса, свързан с укрепването на американското военно присъствие в Полша\", допълни военният министър на Варшава. \r\nБлашчак заяви също, че преговорите за придобиването на нови изтребители F-35 от Полша може да отнеме няколко години. \r\nВаршава и Вашингтон обсъждат увеличаването на американското военно присъствие на полската територия от миналата есен, когато по време на посещението на Дуда в САЩ за първи път бе издигната инициативата за създаване на „Форт Тръмп“. Варшава дори заяви своята готовност да похарчи 1,5-2 млрд. долара за изграждане на подходяща инфраструктура за американската военна база. \r\nНеотдавна в медиите започнаха да се появяват неофициални сведения, че не става въпрос за разполагане на военна база в Полша в класическия й смисъл. Разглежда се възможността за увеличаване на присъствието чрез изпращане на повече войски в републиката, увеличаване на броя на съвместните учения, както и възможното създаване на военни складове в страната. \r\nНяма официални данни за това как ще се случи разширяването на американската военна подкрепа за Полша. Във Варшава се надяват, че американският президент Доналд Тръмп ще обяви  подробности по време на посещението му в Полша на 1 септември по случай 80-та годишнина от началото на Втората световна война. Американската администрация все още не е съобщила за подобна визита.  . Тереза Герова", "date": "2019.05.29", "title": "ТАСС: Преговорите за увеличаване на американското военно присъствие в Полша вървят към финал, обяви Варшава"}
{"url": "http://www.focus-news.net/news/2019/05/29/2663789/pleven-chetirima-dushi-sa-zadarzhani-ot-politsiyata-sled-kato-sa-otkriti-narkotitsi-pri-proverka-na-adres-v-mestnostta-tekiyski-orman.html", "text": "32-годишна жена, 48-годишен, и двама 31-годишни мъже от Плевен са задържани, след като са открити наркотици при проверка на адрес в местността \"Текийски орман\". Това съобщиха от   ОДМВР-Плевен  . На 28 май в Плевен е започнала специализирана операция за противодействие на престъпления по линия \"Наркотици\". Служители от Второ Районно управление на МВР извършват проверка на адрес в местността \"Текийски орман\", обитаван от 48-годишен мъж. На място установяват двама 31-годишни мъже, 32-годишна жена, 43-годишен мъж и 19-годишен младеж. В хода на проверката 32-годишната предава плик с неправилна форма, съдържащ суха зелена тревиста маса, която по нейни данни е марихуана. Собственикът предава пластмасов контейнер с бяло прахообразно вещество с тегло около 16 грама, което по негови данни е амфетамин. На останалите лица е извършен личен обиск, при който не са намерени вещи, забранени за притежание от закона. На маса в дворното място на адреса е открито фолио с размери около 10/10 см. върху което е поставено жълто - кристално вещество, което по данни на собственика е пико. При претърсване и изземване на адреса се иззети следните вещи и предмети: полиетиленов плик с бяло кристално вещество - пико, 4 пластмасови контейнери с бяло прахообразно вещество с общо тегло 200 грама - амфетамин.  В последствие собственика предава с протокол за доброволно предаване два броя сребристи станиолови пакета с размери 5/4/2см, съдържащи жълто кристално вещество - \"пико\" с общо тегло 8 грама и един мобилен телефон. Назначени са експертизи. За 24 часа по Закона за МВР са задържани четирима – 48-годишният мъж, 32-годишната жена и двамата 31-годишни. Уведомен е прокурор при Районна прокуратура-Плевен. По случая е образувано досъдебно производство. Работата продължава.", "date": "2019.05.29", "title": "Плевен: Четирима души са задържани от полицията, след като са открити наркотици при проверка на адрес в местността \"Текийски орман\""}
{"url": "http://www.focus-news.net/news/2019/05/29/2663788/nsi-s-24-se-uvelichava-broyat-na-patuvaniyata-na-balgarite-v-chuzhbina-prez-april-2019-g-spryamo-sashtiya-period-na-2018-g.html", "text": "Пътуванията на български граждани в чужбина през април 2019 г. са 620,8 млн., което е с 2.4% над регистрираните през април 2018 година. Това показват данни на  Националния статистически институт . Увеличение на пътуванията на български граждани в сравнение със същия месец на предходната година е отчетено към: Испания - с 15.8%, Франция - с 13.5%, Гърция - със 7.8%, Австрия - с 5.6%, Германия - с 5.4%, Турция - с 3.6%, Сърбия - с 1.0%, Италия - с 0.9%, и други. Същевременно намаляват пътуванията на български граждани към: Република Северна Македония - с 5.4%, Обединеното кралство - с 4.2%, Нидерландия - с 2.9%, Полша - с 2.2%, и други.  \r\nВ сравнение с април 2018 г. e регистрирано увеличение по всички наблюдавани цели: „почивка и екскурзия“ - с 3.8%, „други“ - с 2.9%, и „служебни“ - с 0.3%. Най-голям относителен дял от общия брой пътувания на български граждани в чужбина през април 2019 г. формират пътуванията с други цели (гостуване, обучение, посещение на културни и спортни мероприятия) - 42.1%, следвани от тези със служебна цел - 29.5%, и с цел почивка и екскурзия - 28.4%.  \r\nПрез април 2019 г. най-голям брой пътувания на български граждани са осъществени към: Турция - 145.6 хил., Гърция - 124.4 хил., Сърбия - 55.4 хил., Румъния - 41.7 хил., Германия - 38.7 хил., Република Северна Македония - 37.3 хил., Италия - 28.8 хил., Австрия - 19.8 хил., Испания - 17.9 хил., Обединеното кралство - 14.1 хиляди. \r\nПрез април 2019 г. посещенията на чужденци в България са 731.5 млн., или с 4.2% повече в сравнение с април 2018 година. Регистрирано е увеличение по всички наблюдавани цели: „други“ (вкл. гостувания и транзитни преминавания) - с 4.9%, „служебна“ - с 4.6%, и „почивка и екскурзия“ - с 3.3%. Транзитните преминавания през страната са 23.7% (173 хил.) от всички посещения на чужденци в България. \r\nОт общия брой чужденци, посетили България през април 2019 г., делът на гражданите от Европейския съюз е 55.4%, или с 2.9% повече в сравнение със същия месец на предходната година. Увеличават се посещенията на граждани от Германия - с 24.6%, Гърция - с 9.2%, Румъния - с 6.0%, Обединеното кралство - с 6.0%, и други. Същевременно намаляват посещенията на граждани от Франция - със 17.0%, Австрия - с 15.1%, Италия - с 14.7%, Полша - със 7.3%, и други.  \r\nПосещенията на граждани от групата „Други европейски страни“  се увеличават със 7.1%, като най-голямо е увеличението на посещенията на граждани от Сърбия - с 15.6%. \r\nПрез април 2019 г. преобладава делът на посещенията с други цели - 40.4%, следвани от посещенията с цел почивка и екскурзия - 39.0%, и със служебна цел - 20.6%. \r\nНай-много посещения в България през април 2019 г. са реализирали гражданите от: Румъния - 173.3 хил., Турция - 107.1 хил., Гърция - 91.4 хил., Сърбия - 56.6 хил., Република Северна Македония - 49.1 хил., Германия - 30.6 хил., Украйна - 21.2 хил., Обединеното кралство - 18.2 хил., Полша - 13.3 хил., Италия - 12.7 хиляди.", "date": "2019.05.29", "title": "НСИ: С 2.4% се увеличава броят на пътуванията на българите в чужбина през април 2019 г. спрямо същия период на 2018 г."}
{"url": "http://www.focus-news.net/news/2019/05/29/2663791/sport-rekordnite-363-sastezateli-izlizat-za-titlite-na-evropeyskoto-po-fehtovka-v-plovdiv.html", "text": "Рекордните 363 фехтовачи от 36 държави започват двубои за трофеите от Европейското първенство по фехтовка за младежи и девойки до 23 години в Пловдив днес. Първенството включва битки във всички оръжия и ще се проведе в палата N13 на Панаира. Шампионатът стартира в 9 часа и ще продължи до неделя, а пред публиката ще излязат най-големите таланти в този спорт на Стария континент. \r\nБългария ще участва в първенството с 23 състезатели, като най-големите ни надеждите за медал са свързани с носителката на Световната купа за жени до 20 години Йоана Илиева, която през април стана трета на световното първенство за кадети и младежи в Торун (Полша). 17-годишната Йоана започва битките си в петък, когато ще се включи в индивидуалната надпревара. Ще следим с интерес и представянето на националния ни отбор на сабя, който стигна до седмото място в отборното класиране на световното първенство за девойки в Полша. За съжаление носителят на бронзов медал на сабя от европейското първенство за младежи във Фоджа (Италия), пловдивчанинът Галин Генов е контузен и няма да участва в турнира. \r\nОфициалното откриване на Европейското първенство по фехтовка е в сряда, от 16.30 часа, а входът за състезанието е свободен. През всичките дни битките започват в 9 часа, а финалите ще бъдат след 17 часа. В събота и в неделя са отборните състезания. \r\nВ сряда вечерта ще бъде отбелязан тържествено и 65-ят юбилей на президента на Българската федерация по фехтовка и член на Изпълнителното бюро на Международната федерация по фехтовка Величка Христева. В Панаирната палата тя ще бъде поздравена от гости от Международната федерация, спортисти, треньори и спортни деятели. \r\nВенцислав ДРАГОМАНОВ", "date": "2019.05.29", "title": "Спорт: Рекордните 363 състезатели излизат за титлите на Европейското по фехтовка в Пловдив"}
{"url": "http://www.focus-news.net/news/2019/05/29/2663790/ministar-neno-dimov-shte-predstavi-nova-sistema-za-informirane-za-kachestvoto-na-atmosferniya-vazduh-v-realno-vreme-na-30-may.html", "text": "Министърът на околната среда и водите Нено Димов ще участва на 30 май в представянето на нова система за предоставяне на информация на обществеността за качеството на атмосферния въздух (КАВ) в реално време, разработена от Изпълнителната агенция по околна среда (ИАОС). Това съобщиха от пресцентъра на  министерството . \r\nСистемата служи за визуализиране на данни, събирани и обработвани от Националната автоматизирана система за мониторинг на КАВ. Информационната система използва географски карти за представяне на измервателните пунктове от Националната автоматизирана система за мониторинг на КАВ. Тя предоставя възможност за преглед на измерваните от даден пункт концентрации на съответните замърсители. Данните за измерените концентрации се визуализират с помощта на графики.  \r\nИнформационната система предоставя както възможността за преглед на данни в реално време, така и възможност за изготвяне на справочна информация за измерените средночасови, средноденонощни и средногодишни стойности на съответните замърсители. Показателите, за които може да бъде изготвена справочна информация чрез системата, са: фини прахови частици (ФПЧ10 и ФПЧ2,5), серен диоксид, азотен диоксид, озон и метеопараметри. В системата е достъпна информация от 2015 г. до момента. Визуализирането на информация за качеството на атмосферния въздух се извършва на базата на постъпващите в реално време данни от Националната автоматизирана система за мониторинг на КАВ. Тя ще бъде публично достъпна на интернет страницата за ИАОС.", "date": "2019.05.29", "title": "Министър Нено Димов ще представи нова система за информиране за качеството на атмосферния въздух в реално време на 30 май"}
{"url": "http://www.focus-news.net/news/2019/05/29/2663792/avtoritetnoto-ispansko-art-spisanie-cercle-posveti-shest-stranitsi-ot-mayskiya-si-broy-na-tvorchestvoto-na-vezhdi-rashidov.html", "text": "Авторитетното  испанско арт списание „Cercle“, излизащо в Барселона на три езика, посвети шест страници от майския си брой на творчеството на Вежди Рашидов. Това съобщиха от  Комисията по културата и медиите в Народното събрание . \r\nЗаглавието на статията е „Съвременник. Вежди Летиф Рашидов. Управление на емоциите“. Тя е илюстрирана  със снимки и творби на Вежди Рашидов. Публикацията започва с едно откровение на Рашидов, което гласи следното: „Често се питам: Кой материал е най-подходящ? Всеки материал е деликатен като човешката мисъл. Ако материалът и мисълта могат да съвпаднат, се получава истинско произведение на изкуството. Значително.“ \r\nСписанието оценява като фантастична изложбата в залите на Двореца Пинятели в Барселона, в която бяха представени скулптури на Вежди Рашидов и живописни платна на Николай Янакиев.  \r\nЦитирани са високи международни оценки за творчеството на Рашидов. Ето част от тях: Тимъти Уарингтън: “Вежди Рашидов е изключително талантлив творец. Произведенията му са много силни, те са уникални и предават неговата индивидуална художествена визия“. \r\nАнри Лоарет: „Неговите скулптури носят вътрешната същност на твореца, щедра, отворена, далеч от общата концепция. Неговият стил е уникален и се забелязва сред хиляди други.“ \r\nКарън Лапон: „Вежди Рашидов е скулптор-експресионист и комуникатор на емоции. Той има вроден талант да извлича идеи от подсъзнанието си  и да създаде наистина дълбоки произведения на изкуството.“ \r\nВ същия  брой на „Cercle“ има публикации за творчеството на Пикасо, за Монсерат Кабайе и за актуални арт прояви в Испания и в Европа.", "date": "2019.05.29", "title": "Авторитетното  испанско арт списание „Cercle“ посвети шест страници от майския си брой на творчеството на Вежди Рашидов"}
{"url": "http://www.focus-news.net/news/2019/05/29/2663794/burgas-edna-ot-bezspornite-atraktsii-prez-tova-lyato-v-grada-shte-bade-kontsertat-na-grupa-kutsi-merki-na-11-yuni.html", "text": "Една от безспорните атракции през това лято в Бургас ще бъде концертът на група \"Kutsi Merki\". Това съобщиха от пресцентъра на  Община Бургас . Името изглежда шльокавица, но суровата истина е, че Етиен Льо Бел (тромбон и лидер на групата), Матийо Ланглоа (алт, сопран и баритон саксофони), Франсоа Ландри (кавал и кларинет), Джеф Моусли (китара), Матю Ройър (бас китара) и Иван Бамфорд (барабани, тъпан, перкусии) свирят страхотно българска и балканска музика. \r\n\"Куци Мерки\" забиват еднакво добре традиционен фолклор от България,  но и изпровизации от северноамериканския джаз, върху звуци от Източна Европа. Етиен Льо Бел е създател на виртуозната банда през 2014 година, след пътуване до Варна. Нейната музика излъчва хармония с напрегната и пълна с адреналин интензивност. Шестимата звучат много по-различно он всичко, което някога сте слушали и гледали. \r\n\"Куци мерки\" идват в нашия град по лична покана на Дарик радио и Община Бургас. Концертът е на 11 юни, от 18.00 часа, на открита сцена \"Охлюва\". Вход свободен.", "date": "2019.05.29", "title": "Бургас: Една от безспорните атракции през това лято в града ще бъде концертът на група \"Kutsi Merki\" на 11 юни"}
{"url": "http://www.focus-news.net/news/2019/05/29/2663795/iskren-veselinov-vmro-vsyako-sabirane-na-koalitsionniya-savet-na-obedineni-patrioti-e-dobre-doshlo-vaprosat-e-dokolko-koalitsiyata-sashtestvuva.html", "text": "Всяко събиране на коалиционния съвет на „Обединени патриоти“ е добре дошло, въпросът е доколко коалицията съществува. Това каза пред журналисти заместник-председателят на ВМРО Искрен Веселинов, предаде репортер на  Агенция „Фокус“ . „Всяко събиране на коалиционния съвет е добре дошло. Всъщност тази институция на коалицията не функционира, както е известно, въпреки многократните опити на ВМРО да събираме този орган на коалицията. Въпросът е доколко коалицията съществува, защото изявленията и кампанията, която беше проведена от един от участниците в коалицията и изборния процес, ни дава основание и се чудим имаме ли партньор или противник“, каза Веселинов. На въпрос дали има предвид Волен Сидеров, Искрен Веселинов отговори: „За това става въпрос - да“. Той посочи, че всяка от партиите е била в достатъчно сложен изборен процес и тепърва ще се събират и ще решават неща. „Ние не искаме да сме роби на емоциите. ВМРО ще има утре заседание на изпълнителния си комитет, ще анализираме, ще мислим, ще гледаме какви са перспективите“, каза още Веселинов. На въпрос дали има шанс да се събере коалиционният съвет на „Обединени патриоти“, Веселинов посочи, че не са се събирали и тепърва ще вземат решенията. Той обясни, че с Волен Сидеров не са се засичали.  \r\nДеница КИТАНОВА", "date": "2019.05.29", "title": "Искрен Веселинов, ВМРО: Всяко събиране на коалиционния съвет на „Обединени патриоти“ е добре дошло, въпросът е доколко коалицията съществува"}
{"url": "http://www.focus-news.net/news/2019/05/29/2663797/veliko-tarnovo-organizirana-grupa-ot-80-uchenitsi-i-mladi-hora-ot-grada-i-regiona-poe-po-stapkite-na-botevata-cheta.html", "text": "Организирана група от 80 ученици и млади хора от Велико Търново и региона пое по стъпките на Ботевата чета, преминала от Козлодуй до връх Околчица в Западна Стара планина. Това съобщиха от пресцентъра на  Общината . Вече е факт и първият успех – великотърновските участници в националния поход спечелиха 1-о място на голямо фолклорно надиграване в Козлодуй.  \r\nОсем са ръководителите на групата – те са студенти от ВТУ „Св. св. Кирил и Методий“ и НВУ „Васил Левски“, а начело на всички е Снежана Димитрова от Туристически клуб „Незабравка“.  \r\nВъв великотърновския отряд участват ученици от девет училища в Старата столица – най-многобройни са възпитаниците на ПМГ „Васил Друмев“, ПГСАГ „Ангел Попов“, СУ „Емилиян Станев“ и ЕГ „Проф. д-р Асен Златаров“. Част от групата са също възпитаници на едно училище от Търговище и три учебни институции от Горна Оряховица.  \r\nСериозна бе подготовката за преминаване по 120-километровото трасе – групата осъществи четири тренировъчни похода край Велико Търново, най-дългият от които бе до Хотнишкия водопад и включваше пренощуване в палатки.  \r\nС отделна група от 15 ученици се представя и СУ „Вела Благоева“. \r\n„Благодаря на всички ученици и млади хора, на ръководителите и организаторите на групата – вие представяте достойно Велико Търново в това родолюбиво начинание и доказвате, че помните историята, великия Христо Ботев и българските герои“, коментира кметът на Велико Търново Даниел Панов.", "date": "2019.05.29", "title": "Велико Търново: Организирана група от 80 ученици и млади хора от града и региона пое по стъпките на Ботевата чета"}
{"url": "http://www.focus-news.net/news/2019/05/29/2663799/stara-zagora-poredno-sabitie-pod-nadslov-igray-s-priyateli-oflayn-shte-se-provede-v-park-mitropolit-metodiy-kusev-na-1-yuni.html", "text": "Лайънс клуб Стара Загора - Августа организира поредно събитие под надслов „Играй с приятели офлайн“ на 1 юни 2019 г., от 11.00 часа, на площадката до бадминтон игрищата в парк „Митрополит Методий Кусев“ (Аязмото). Това съобщиха от пресцентъра на  Общината . \r\nОт клуба очакват деца и родители, за да играят и творят на открито без електронни устройства.  \r\n„Лайънс клуб Стара Загора Августа общува и играе „офлайн“ на открито с приятели,  с малки и големи,  с една цел, загрижени за всяко дете, за всеки отделен човек, да променяме света около себе си.  \r\nЧрез организирането на занимания на открито показваме на децата и техните родители, че игрите сред приятели са интересни, забавни, възпитателни и здравословни. Ние от Лайънс клуб Стара Загора Августа задаваме „движението“, като основа за здраве, профилактика на диабета, възможност за общуване и изграждане на добри навици и традиции, за да бъдем активни, здрави и усмихнати“, обясняват организаторите.", "date": "2019.05.29", "title": "Стара Загора: Поредно събитие под надслов „Играй с приятели офлайн“ ще се проведе в парк „Митрополит Методий Кусев“ на 1 юни"}
{"url": "http://www.focus-news.net/news/2019/05/29/2663793/siyka-mileva-spetsializirana-prokuratura-na-kmeta-zam-kmeta-i-na-nachalnika-na-otdel-obshtinski-imoti-v-obshtina-bozhurishte-shte-badat-povdignati-obvineniya-sled-operatsiyata-v-obshtinata.html", "text": "На кмета, зам.-кмета и на началника на отдел „Общински имоти“ в Община Божурище ще бъдат повдигнати обвинения за длъжностно престъпление. Това каза на брифинг говорителят на Специализираната прокуратура Сийка Милева, предаде репортер на  Агенция „Фокус“ . \r\n„В Специализираната прокуратура има прокурорска преписка по повод сигнал на председателя на Общинския съвет на Община Божурище. В тази връзка прокуратурата възложи проверка. След анализ е образувано досъдебно производство от месец май. В хода му са събрани множество доказателства, в резултат на което е установено следното – през октомври 2018 г. кметът на Божурище лично е внесъл в Общинския съвет предложение за продажбата на 4 имота на общината чрез търг с тайно надаване“, обясни Милева. Тя посочи, че множество граждани на общината са започнали да проверяват на сайта за обява, в която да видят информация за необходимите документи, които трябва да подадат. „На 7 декември много граждани са се свързали с Общинския съвет на Божурище и информирали, че изведнъж на сайта на общината се е появила обява за необходимите документи, като е направена проверка, че срокът за подаване изтичал още същия ден. Това довело до невъзможност множество граждани да могат да подадат такива“, оказа още Милева.   \r\nТя припомни, че вчера бяха извършени проверка и бяха иззети множество книжа и компютърни данни. „Ще бъдат повдигнати обвинения на кмета на Божурище за длъжностно престъпление, както и на зам.-кмета и на началника на отдел „Общински имоти“. По отношение на кмета ще бъде поискано задържане под стража, както и отстраняване от длъжност\", обясни Милева. \r\nЦветилена СИМЕОНОВА", "date": "2019.05.29", "title": "Сийка Милева, Специализирана прокуратура: На кмета, зам.-кмета и на началника на отдел „Общински имоти“ в Община Божурище ще бъдат повдигнати обвинения след операцията в Общината"}
{"url": "http://www.focus-news.net/news/2019/05/29/2663783/pg-na-bsp-za-balgariya-shte-uchastva-v-plenarnoto-zasedanie-na-30-may-2019-g.html", "text": "Парламентарната група на „БСП за България“ ще участва в пленарното заседание на 30 май 2019 г.  Това стана ясно след заседание на групата, което се проведе от 10.30 часа в централата на партията на „Позитано“ 20, предаде репортер на  Агенция „Фокус“ . Решението за връщане бе взето от Националния съвет на 28 май 2019 г., а днес парламентарната група трябваше да реши кога да се случи това. От заседанието на групата става ясно още, че днес депутатите на опозицията ще участват в парламентарните комисии.  \r\nДеница КИТАНОВА", "date": "2019.05.29", "title": "ПГ на „БСП за България“ ще участва в пленарното заседание на 30 май 2019 г."}
{"url": "http://www.focus-news.net/news/2019/05/29/2663800/kanal-5-makedoniya-gradushka-s-razmer-na-yaytse-nanese-shteti-na-desetki-avtomobili-v-rumaniya.html", "text": "Градушка с размер на яйце нанесе щети на десетки автомобили в Румъния, предава скопската телевизия  „Канал 5“ . \r\nСтихията е застигнала Залъу в северозападната част на страната, в историческата област Трансилвания. „Снимките изглеждат като извадени от научнофантастичен филм. Градушка с големина на топка за голф изпочупи автомобилите, прозорците и покривите на къщите“, съобщава телевизията.  \r\nУточнява се, че градушката е продължила около пет минути, но е нанесла сериозни щети.  \r\nТемпературите в района остават ниски.  Тереза Герова", "date": "2019.05.29", "title": "„Канал 5“ (Македония): Градушка с размер на яйце нанесе щети на десетки автомобили в Румъния"}
{"url": "http://www.focus-news.net/news/2019/05/29/2663802/dimitar-mitev-obshtinski-savet-sliven-obshtinskiyat-savet-shte-izbira-sadebni-zasedateli.html", "text": "Общинският съвет в Сливен ще избира съдебни заседатели на свое заседание на 30 май. Това съобщи пред  Радио „Фокус“ – Сливен  председателят на Общинския съвет Димитър Митев. \r\nЩе бъдат избрани 84 заседатели, 44 за Районния съд и 40 – за Окръжния. 10 процента от тях е желателно да бъдат педагози, посочи Митев. \r\nНа сесията ще бъде разгледано и предложението за именуване на новия парк край река Асеновска в „Асеновец“. На предходно заседание не бе прието предложението за именуване на парка „Каймак-Чалан“. \r\nОбщо 67 точки са залегнали в дневния ред. Това лято Общинският съвет няма да излиза във ваканция. \r\nЛюдмила ЙОРГОВА", "date": "2019.05.29", "title": "Димитър Митев, Общински съвет – Сливен: Общинският съвет  ще избира съдебни заседатели"}
{"url": "http://www.focus-news.net/news/2019/05/29/2663803/blagoevgrad-kvartal-osvobozhdenie-e-s-nov-evropeyski-oblik.html", "text": "След месеци усилена работа, кв. „Освобождение“ в Благоевград е с напълно нов облик. Това съобщиха от пресцентъра на  Общината . Един от големите квартали в Благоевград придоби европейски вид след строително-монтажните дейности. \r\nВ квартал „Освобождение“ в рамките на няколко месеца бяха изградени 6 улици- „Роден край“, „Независимост“, „Черно море“, „Съединение“, „Ветрен“, „Руен“,  изцяло подменена и е ВиК мрежата,  има изградени нови тротоари, за удобство на пешеходците, зелените площи в IV микрорайон са изцяло облагородени. Предстои да бъдат поставени 78 броя нови пейки, близо 300 броя кашпи и 60 кошчета. Има изградени и шест броя подпорни стени, чрез които се осигурява безопасността и сигурността, както на живущите в района, така и на преминаващите от там.Шестте улици са изградени по проект „Благоустрояване на градска среда“. \r\nВ момента се работи по улица „Брод“, която е заложена в инвестиционната програма на Община Благоевград. Изгражда се и подпорна стена, с цел осигуряване на безопасност.   \r\nВ квартал „Освобождение“ има изградени нови автобусни спирки, както и нова автобусна линия, която улесни жителите на IV микрорайон.  \r\nСлед месеци работи, строително-монтажните дейности са към своя край, а жителите на квартала са доволни от направеното. \r\nБлагодарение на отлично водената политика на кмета на община Благоевград д-р Атанас Камбитов още един благоевградски квартал се превърна в предпочитано място за живеене.  \r\nПредстои изграждането на ул. „Възрожденска“, която също е предвидена в инвестиционната програма на Община Благоевград.  \r\nМиналата година, отново в IV микрорайон бе положена асфалтова настилка на ул. „Бяло море“, чрез което се улесни достъпът до жилищата на гражданите.  \r\nПреди няколко години, благодарение на кмета на община Благоевград д-р Атанас Камбитов бяха узаконени голям брой от жилищните сгради в кв. „Освобождение“, което допринесе за спокойствието и сигурността на хората от района.", "date": "2019.05.29", "title": "Благоевград: Квартал „Освобождение“ е с нов, европейски облик"}
{"url": "http://www.focus-news.net/news/2019/05/29/2663804/administrativniyat-sad-v-grada-otmeni-naredba-na-obshtinski-savet-devin-za-reda-za-upravlenie-na-gorskite-teritorii.html", "text": "Административен съд – Смолян с Решение № 199/29.05.2019 г. по адм. дело № 179/2019 г., отмени по протест на Окръжна прокуратура – Смолян Наредба за реда за управление на горските територии – общинска собственост на Община Девин, приета с Решение № 172 по протокол № 12/16.04.2014 г. на Общински съвет – Девин в нейната цялост. Това съобщиха от  съда . \r\nВ мотивите си съдът приема, че протестираната наредба е незаконосъобразна и следва да бъде отменена поради нарушение на процедурата за нейното приемане – чл. 26, ал.2 ЗНА. Процедурата по приемане на наредбата е започнала с докладна записка на кмета на общината. Докладната записка не е  съдържала мотиви налагащи приемане на наредбата, не са били изготвени такива и отделно. Проектът бил разгледан единствено от постоянната комисия по бюджет и финанси в Общински съвет-Девин, която е изготвила становище, с което предлага да бъде приета от общинските съветници. Преди внасянето на проекта за разглеждане в Общинския съвет, той не е бил публикуван на интернет страницата на приемащия орган за обществено обсъждане ведно с мотивите на вносителя, не е бил предоставен и 14-дневен срок на заинтересуваните лица за предложения и становища по проекта. \r\nРешението подлежи на обжалване пред Върховен административен съд на Република България в 14-дневен срок от съобщаването му на страните.", "date": "2019.05.29", "title": "Административният съд в града отмени наредба на Общински съвет – Девин за реда за управление на горските територии"}
{"url": "http://www.focus-news.net/news/2019/05/29/2663801/zornitsa-kraleva-zam-kmet-na-blagoevgrad-proektat-rezidentni-uslugi-za-detsa-i-mladezhi-e-edin-ot-proektite-koito-naistina-se-dokosvat-do-horata-i-podpomagat-sotsialnata-sfera.html", "text": "Проектът „Резидентни услуги за деца и младежи“ е един от проектите, които наистина се докосват до хората и подпомагат социалната сфера. Това каза по време на встъпителна пресконференция по проекта Зорница Кралева, заместник-кмет на Благоевград с ресор „Европейски проекти и програми“, предаде репортер на  Радио „Фокус“-Пирин . По думите й това е поредният такъв проект, който изпълнява Общината. „Държа да подчертая, че той е по Приоритетна ос 5 на Оперативна програма „Региони в растеж“, тоест, той е извън Приоритетна ос 1 и извън тези 44 млн. лв., които са по инвестиционната програма в изпълнение на интегрираните планове за градско възстановяване и развитие. В допълнение към този проект имаме и още един проект, за който проведохме пресконференция преди около месец, тоест двата проекта са на стойност общо около 1,5 млн. лв.“, заяви тя. Кралева допълни, че другият проект е бил свързан с услугите за дневните центрове за деца с увреждания и техните семейства. \r\nНа встъпителната пресконференция присъстваха още инж. Емилия Тунева – зам.-кмето по строителството към Община Благоевград; Мила Соколова – ръководител на проекта и главен експерт „Проекти и програми в социалната сфера“; граждани и служители на Общинска администрация. \r\nНатали СТЕФАНОВА", "date": "2019.05.29", "title": "Зорница Кралева, зам.-кмет на Благоевград: Проектът „Резидентни услуги за деца и младежи“ е един от проектите, които наистина се докосват до хората и подпомагат социалната сфера"}
{"url": "http://www.focus-news.net/news/2019/05/29/2663806/mila-sokolova-ekspert-vsichki-deynosti-po-proekt-rezidentni-uslugi-za-detsa-i-mladezhi-v-blagoevgrad-veche-sa-v-protses-na-izpalnenie-a-chast-ot-tyah-dori-sa-priklyucheni.html", "text": "Всички проекти дейности по проект „Резидентни услуги за деца и младежи“ вече са в процес на изпълнение, а част от тях дори са приключени. Това каза по време на встъпителна пресконференция за проекта неговият ръководител и гл. експерт „Проекти и програми в социалната сфера“ Мила Соколова, предаде репортер на Радио „Фокус“ - Пирин. По думите ѝ индикаторите, които са заложили, са двата броя подкрепени обекти на социалната инфраструктура, като двете социални услуги в рамките на този проект ще бъдат на различни места. „Другият индикатор е капацитет, който ще добавим към сега съществуващия капацитет на Община Благоевград. Това са общо 12 места – в преходното жилище са 8 места и в наблюдаваното – 4. Неслучайно са малки капацитетите, просто такъв е профилът на социалните услуги“, заяви тя. Соколова допълни, че очакваните резултати са да бъдат абсолютно готови с две нови материални бази за социални услуги по един модерен и ефективен начин, отговарящ на новите изисквания за социалните услуги. Тя обясни, че Община Благоевград ще изпълни услугите така, както са заложени в картата за страната. \r\nНатали СТЕФАНОВА", "date": "2019.05.29", "title": "Мила Соколова, експерт: Всички дейности по проект „Резидентни услуги за деца и младежи“ в Благоевград вече са в процес на изпълнение, а част от тях дори са приключени"}
{"url": "http://www.focus-news.net/news/2019/05/29/2663809/burgas-hudozhnikat-i-stsenograf-venelin-shurelov-be-otlichen-s-nagrada-za-prinos-v-razvitieto-i-populyariziraneto-na-balgarskata-kultura-i-izkustvo.html", "text": "Венелин Шурелов – художник, сценограф, ръководител на магистърска програма „Дигитални изкуства“ в Националната художествена академия и вдъхновяващ бургазлия, бе отличен с престижното отличие грамота и почетен знак „Печат на цар Симеон Велики“ – златен, за принос в развитието и популяризирането на българската култура и изкуство. Това съобщиха от пресцентъра на  Община Бургас . Това се случи вчера, 28 май, в Квадрат 500 – Национална галерия, на официалната церемония по връчването на традиционните награди на Министерството на културата по случай 24 май. Венелин Шурелов преподава и живее основно в София, но не забравя родния си град. Той създаде интерактивните атракции в бургаския Авиомузей, както и в музея на остров Света Анастасия. Венелин Шурелов е съорганизатор и участник във фестивала на модерното изкуство „Включи града“ още от първото му издание. Бургазлии още помнят неговите авторски произведения – Фантомати, Машина за рисунки, Лампа Дора, Стрелбище и др. Венелин Шурелов е носител и на най-престижната театрална награда в България – ИКАР за сценографията на постановката „Хамлет“ на режисьора Явор Гърдев.", "date": "2019.05.29", "title": "Бургас: Художникът и сценограф Венелин Шурелов бе отличен с награда за принос в развитието и популяризирането на българската култура и изкуство"}
{"url": "http://www.focus-news.net/news/2019/05/29/2663808/plovdiv-futbolen-turnir-pod-nadslov-zhivey-istinski-shte-se-provede-za-deveti-pat-v-grada-na-30-may.html", "text": "Футболен турнир под надслов „Живей истински!” ще се проведе за девети път в Пловдив. Това съобщиха за Радио „Фокус“ – Пловдив от  Общината . Събитието  ще се  проведе на 30 май на Гребната база, при футболните игрища на Младежки център, с начало 10.00 часа. За Купата на Общински съвет по наркотични вещества с Превантивно – информационен център ще се борят  ученици от осем пловдивски училища – гимназиален курс на обучение. По този начин всички участници ще покажат една различна алтернатива за уплътняване на свободното време на младите хора чрез ангажиране със спортни мероприятия в борбата с наркотичните и психоактивните вещества. \r\nФутболния турнир ще се проведе с любезното съдействие на Председателя на ЗС на БФС – Пловдив, който ще осигури съдийски състав и част от наградния фонд. Почетни гости на мероприятието ще бъдат зам.-кметът по спорт, младежки дейности и социална политика Георги Титюков, директорът на Дирекция „Спорт и младежки дейности“ Петър Зехтински  и Атанас Пашев. За всички участници в турнира са подготвени футболни награди – отборни и индивидуални. Церемонията по награждаването на победителите и участниците ще бъде около 13.30 часа. \r\nСъбитието се организира от Общински съвет по наркотични вещества с Превантивно-информационен – Пловдив и е част от годишната им кампания „Не прави днес това, за което ще съжаляваш утре!”. Турнирът се реализира под патронажа на кмета на Община Пловдив инж. Иван Тотев.", "date": "2019.05.29", "title": "Пловдив: Футболен турнир под надслов „Живей истински!” ще се проведе за девети път в града на 30 май"}
{"url": "http://www.focus-news.net/news/2019/05/29/2663810/sofiya-rayonnata-prokuratura-povdigna-obvinenie-i-zadarzha-mazh-za-otpravena-zakana-s-ubiystvo-i-nanesena-telesna-povreda.html", "text": "Софийската районна прокуратура повдигна обвинение и задържа лице за отправена закана с убийство и нанесена телесна повреда в жилище в столицата. Това съобщиха от пресцентъра на  прокуратурата . Т., на 37 години, е привлечен към наказателна отговорност за извършено от него престъпление по чл. 144, ал. 3, вр. ал. 1 НК, за това, че: \r\n- На 27.05.2019 г., около 22.30 часа, в гр. София, ж.к. „Христо Ботев“, в обитаваното от него и пострадалата жилище, се заканил с убийство на С. – с която живеел на семейни начала, с думите: „ще те убия и ще запаля къщата!“, като това заканване би могло да възбуди у нея основателен страх за осъществяването му. \r\n- На Т. е повдигнато обвинение и за това, че по същото време и на същото място е нанесъл удари с ръце на С., като ѝ причинил телесна повреда, изразяваща се в охлузване на гръдния кош, оток и кръвонасядане на лява подбедрица, като деянието е извършено в условията на домашно насилие. Това от своя страна представлява престъпление по чл. 131, ал. 1, т. 5а, вр. чл. 130, ал. 2 НК. \r\nПредвид високата обществена опасност на извършените деяния, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на СРС на 30.05.2019 г. – за разглеждане на искане за вземане спрямо него на мярка за неотклонение „Задържане под стража“.", "date": "2019.05.29", "title": "София: Районната прокуратура повдигна обвинение и задържа мъж за отправена закана с убийство и нанесена телесна повреда"}
{"url": "http://www.focus-news.net/news/2019/05/29/2663813/varhovniyat-administrativen-sad-obyavi-za-nishtozhna-metodikata-za-opredelyane-na-sanktsii-sled-plashtane-po-proekti-po-programata-za-razvitie-na-selskite-rayoni.html", "text": "Петчленен състав на Върховния административен съд (ВАС) окончателно обяви за нищожна Методиката за определяне на санкциите след плащане по проекти по Програмата за развитие на селските райони 2007 – 2013 г. (ПРСР), утвърдена от Изпълнителния директор на Държавен „Земеделие\". Това съобщиха от пресцентъра на  ВАС . \r\nАдминистративно дело № 1757/2019 г. беше образувано по касационна жалба на ДФ „Земеделие“, след като през декември м.г. тричленен състав на ВАС също обяви за нищожна методиката за налагане на финансови корекции по проекти по ПРСР. \r\nКасационната съдебна инстанция потвърждава изводите на тричленния състав, че са допуснати нарушения при издаването на методиката и поради това тя е нищожна. Съгласно чл. 76, ал. 1 и 2 от АПК нормативните административни актове се издават от изрично овластени от Конституцията или от закони органи и компетентността не може да бъде прехвърлена. Изпълнителният директор на фонд „Земеделие“ не е овластен нито то Конституцията, нито от друг орган да издава нормативни административни актове.  Липсата на компетентност винаги води до нищожност на издадения акт. Установено е също, че нормативният акт не е публикуван в Държавен вестник, което само по себе си е тежко нарушение и води до неговата нищожност.", "date": "2019.05.29", "title": "Върховният административен съд обяви за нищожна методиката за определяне на санкции след плащане по проекти по Програмата за развитие на селските райони"}
{"url": "http://www.focus-news.net/news/2019/05/29/2663812/kmetat-na-frankfurt-na-mayn-peter-feldman-kam-vitseprezidenta-iliyana-yotova-gordeem-se-s-balgarskite-si-sagrazhdani.html", "text": "Моля, изпратете това послание към България – Франкфурт е мястото, където българите са добре дошли да живеят и да развиват своята кариера. Ние се гордеем с българските си съграждани. Те са трудолюбиви и амбициозни. Пазят своята идентичност и същевременно с това са добре интегрирани. С тези думи кметът на Франкфурт на Майн Петер Фелдман посрещна вицепрезидента Илияна Йотова, съобщиха от  прессекретариата на държавния глава . Специално за визитата на българската делегация пред сградата на кметството бе издигнато и знамето на Република България.  \r\nВицепрезидентът благодари за грижите, които управата на града полага за българската общност. Илияна Йотова поиска съдействие за предоставяне на помещения за провеждането на занятията на съботно-неделните училища – проблем, който споделиха българи на среща с нея.  \r\nФранкфурт е град, в който живеят в мир и разбирателство хора от много националности, говорят се над 200 езика. 50% от жителите на Франкфурт не са родом от града, а между 70 и 80% от децата са с мигрантски произход. Петер Фелдман сподели, че имигрантите успяват да се интегрират, тъй като не се капсулират в своите общности. Кметът на Франкфурт не е съгласен със схващането, че колкото повече са имигрантите, толкова повече са проблемите. Градът е свикнал с чужденците и те се възприемат от местното население като предимство за неговото развитие.  \r\n„Моделът на Франкфурт може да бъде пример за много градове в Европа“, подчерта вицепрезидентът Илияна Йотова и посочи, че българите са много толерантен народ.  \r\nПо официални данни малко над 300 хил. са регистрираните български граждани в Германия. В консулството на Франкфурт на Майн са регистрирани близо 130 хил. български граждани.", "date": "2019.05.29", "title": "Кметът на Франкфурт на Майн Петер Фелдман към вицепрезидента Илияна Йотова: Гордеем се с българските си съграждани"}
{"url": "http://www.focus-news.net/news/2019/05/29/2663807/predsedatelyat-na-parlamenta-tsveta-karayancheva-prieh-da-bada-patron-na-igrata-na-radio-fokus-zashtoto-s-krasimir-uzunov-sme-pravili-mnogo-patriotichni-neshta-toy-beshe-patriot-v-sartseto-si.html", "text": "Приех да бъда патрон на играта на Радио „Фокус“, защото с Красимир Узунов сме правили много патриотични неща - той беше патриот в сърцето си. Това каза председателят на Народното събрание Цвета Караянчева по време на награждаването на победителя в играта на Радио „Фокус“ и МОН „Незабравимото“, предаде репортер на  Агенция „Фокус“ . Тя отчете, че играта е била по инициатива на Красимир Узунов. „Нещо, което сме обсъждали да го направим в навечерието на 24 май, за да може да накараме младите хора да се интересуват от българската литература, от българската патриотична литература. Доколкото разбирам интересът е бил много голям, затова и днес имаме удоволствието да връчим тези награди. Искам да кажа няколко думи за Краси Узунов, защото той беше мой много голям приятел, беше уникален човек, много стойностен. Човек, който можеше да събира хора с различни политически виждания, хора с диаметрално противоположни виждания, да ги събира и сприятелява. Той беше човек енциклопедия и ние загубихме един много голям приятел. Ние го загубихме само тялом, той духом остава с нас“, каза Цвета Караянчева. „Никога няма да забравя това, което той ми е говорил за подполк. Дрангов - нещо, което остана запечатано в моята глава: „Аз служих при Дрангов“. Аз си мисля, че с много от моите колеги с гордост можем да кажем „Ние бяхме приятели на Поручика, на Красимир Узунов“, каза Караянчева. Тя благодари на участниците в играта и посочи, че е приела да бъде патрон на инициативата, защото заедно с Красимир Узунов са правили много патриотични неща. „Той беше патриот в сърцето си. Този конкурс дава възможността всички ние да си припомним ценностите на българското писано слово“, каза Караянчева. В края на своето слово Караянчева рецитира стихотворението „Новото гробище на Сливница“ на Иван Вазов.  \r\nДеница КИТАНОВА", "date": "2019.05.29", "title": "Председателят на парламента Цвета Караянчева: Приех да бъда патрон на играта на Радио „Фокус“, защото с Красимир Узунов сме правили много патриотични неща - той беше патриот в сърцето си"}
{"url": "http://www.focus-news.net/news/2019/05/29/2663798/siyka-mileva-spetsializirana-prokuratura-kmetat-na-obshtina-bozhurishte-e-izteglil-kredit-ot-1-mln-lv-pri-godishna-zaplata-ot-25-hil-lv.html", "text": "Кметът на Община Божурище е изтеглил кредит от 1 млн. лв. при годишна заплата 25 хил. лв. Това каза на брифинг говорителят на Специализираната прокуратура Сийка Милева, предаде репортер на  Агенция „Фокус“ . Милева посочи, че в рамките на един ден са били сключени договорите за четирите земи, обявени на таен търг от Община Божурище. „Новите собственици са три юридически лица и едно физическо. Установено е, че пълномощник на едното лица е бащата на кмета“, обясни Милева. Тя подчерта, че имотите са купени на цена от 2,16 лв./кв. м. По думите ѝ кметът на общината е изтеглил кредит в размер на 1 млн. лв., а годишната му заплата е 25 хил. лв.,  освен това има сключен договор за автомобил на лизинг. „Към момента установяване проверка кога е изтеглил кредита“, каза още Милева.  \r\nТя обясни, че предстои установяване и на имущественото състояние на тримата обвиняеми по случая – кмета, зам.-кмета и началника на отдел „Общински имоти“ в Община Божурище. Милева уточни, че по отношение на кмета предстои да бъде поискана мярка задържане под стража за 72 часа, след което ще бъдат повдигнати и обвинения. На кмета ще бъдат повдигнати обвинения за длъжностно престъпление, а на другите двама обвиняеми – за документи с невярно съдържание. \r\nОт своя страна, наблюдаващият прокурор Генка Брезашка обясни, че може да има и други длъжностни лица, които да бъдат привлечени като обвиняеми. \r\nЦветилена СИМЕОНОВА", "date": "2019.05.29", "title": "Сийка Милева, Специализирана прокуратура: Кметът на Община Божурище е изтеглил кредит от 1 млн. лв. при годишна заплата от 25 хил. лв."}
{"url": "http://www.focus-news.net/news/2019/05/29/2663815/pazardzhik-tri-ulitsi-v-grada-sa-s-narusheno-vodopodavane-zaradi-avariya.html", "text": "Поради авария на уличен водопровод ще бъде нарушено водоподаването по улиците „Средна Гора“, „Средец“ и „Никола Ръжанков“ в Пазарджик, съобщиха от  ВиК услуги-Пазарджик . Поради аварията се налага спиране на водата. Екипи на дружеството работят за отстраняване на проблема. Очакваният час за възстановяване на водоподаването е 16.00 часа.", "date": "2019.05.29", "title": "Пазарджик: Три улици в града са с нарушено водоподаване заради авария"}
{"url": "http://www.focus-news.net/news/2019/05/29/2663811/deutsche-welle-makedoniya-sayuzat-hdshss-e-protiv-opredelyane-na-data-na-pregovori-za-makedonskoto-chlenstvo-v-es-prez-yuni.html", "text": "Управляващият в Берлин Съюз (ХДС / ХСС) се противопоставя на бързото започване на преговори със Северна Македония и Албания за присъединяване към Европейския съюз. Решението вероятно ще бъде взето през октомври. Това поясни Гюнтер Крихбаум от ХДС, предава  Deutsche Welle  в македонската си редакция.  \r\n„Докато бъде взето решение, ще дойде октомври\", казва председателят на Комисията по европейска политика на Бундестага Гюнтер Крихбаум. Съгласно думите му, на юнската среща на върха на ЕС „със сигурност няма да излезе нищо“ положително по въпроса. \r\nДържавният министър за Европа в германското външно министерство Майкъл Рот (ГСДП) от своя страна настоява за бърз старт на преговорите. „Сега е на ход Европа. Трябва да спазим обещанието\", пише Рот в статия за Die Frankfurter Allgemeine Zeitung, като подчертава, че Северна Македония и Албания са постигнали „осезаем напредък\". \r\nОчаква се в рамките на деня Европейската комисия да препоръча започването на преговори с двете страни. По-рано еврокомисарят по разширяването Йоханес Хан изрази увереност в положителното решение. Последната дума идва от страните от ЕС и може да бъде дадена още на 18 юни на среща на европейските министри в Люксембург. \r\nВ Германия зелена светлина трябва да бъде дадена от Бундестага. Това обаче няма да е възможно, ако Съюзът (ХДС/ХСС) не е съгласен. Членовете на ЕС се съгласиха да започнат преговори с Албания и Северна Македония през юни миналата година, но началото им бе обвързано от по-нататъшните реформи в двете страни. Хан вече предупреди, че отлагането и непризнаването на обективно постигнатия напредък на кандидатите може да има драматични последици за страните и региона. Тереза Герова", "date": "2019.05.29", "title": "Deutsche Welle (Македония): Съюзът (ХДС/ХСС) е против определяне на дата на преговори за македонското членство в ЕС през юни"}
{"url": "http://www.focus-news.net/news/2019/05/29/2663816/tv-21-makedoniya-ek-predstavya-doklada-za-napredaka-na-severna-makedoniya-za-2019-godina.html", "text": "Днес в 15:30 часа местно време (16:30 часа българско време) ръководителят на делегацията на Европейския съюз в Република Северна Македония посланик Самуел Жбогар ще представи доклада на Европейската комисия за напредъка на страната за 2019 г., предава скопската телевизия  „ТВ 21“ . \r\nСловенският дипломат ще връчи доклада на държавния глава на югозападната ни съседка Стево Пендаровски, председателя на парламента Талат Джафери, както и на премиера Зоран Заев.  Тереза Герова", "date": "2019.05.29", "title": "„ТВ 21“ (Македония): ЕК представя доклада за напредъка на Северна Македония за 2019 година"}
{"url": "http://www.focus-news.net/news/2019/05/29/2663819/predsedatelyat-na-parlamenta-tsveta-karayancheva-i-upravitelyat-na-agentsiya-i-radio-fokus-tetyana-uzunova-nagradiha-pechelivshite-v-igrata-nezabravimoto.html", "text": "Председателят на парламента Цвета Караянчева и управителят на Агенция и Радио „Фокус“ Тетяна Узунова наградиха печелившите в играта „Незабравимото“, предаде репортер на  Агенция „Фокус“ . Събитието се провежда под патронажа на председателя на Народното събрание Цвета Караянчева. Именно за това награждаването се осъществява в Клуба на народния представител. Играта е съвместна инициатива на Радио „Фокус“ и Министерство на образованието и науката.  „Незабравимото“ цели да популяризира българските литературни шедьоври и в продължение на няколко месеца български общественици рецитираха свои любими български стихотворения в ефира на предаването „Всички в час“ на Радио „Фокус“, а пред слушателите стоеше предизвикателството да ги разпознаят. В ефира на „Фокус“ звучаха стихове на Иван Вазов, Христо Ботев, Пейо Яворов, Гео Милев, Христо Смирненски, Константин Преславски, Петя Дубарова и Недялко Йорданов.  \r\nПобедителите в играта са Снежанка Георгиева от София и Цветан Петков от Свищов, който не успя да присъства на награждаването. „Аз съм сестра на български офицер, полк. Георгиев. Изключително много харесвам българската история, историята на Българската армия, която е съхранила България до днес“, каза  Снежанка Георгиева. Победителите бяха изтеглени в предаването „Всички в час“ в навечерието на 24 май. Наградата е уникалната книга „Бойните маршове на честта и славата на България“ с автор Красимир Узунов. Тетяна Узунова подари на патрона на инициативата - Цвета Караянчева, издание на книгата на Красимир Узунов. На събитието присъстваха още водещата на предаването „Всички в час“ Милослава Ангелова, правнучката на полк. Борис Дрангов – Райна Дрангова и възпитаници на 129 ОУ „Антим I” в София.  \r\nДеница КИТАНОВА", "date": "2019.05.29", "title": "Председателят на парламента Цвета Караянчева и управителят на Агенция и Радио „Фокус“ Тетяна Узунова наградиха печелившите в играта „Незабравимото“"}
{"url": "http://www.focus-news.net/news/2019/05/29/2663814/miloslava-angelova-fokus-zapochnahme-initsiativata-nezabravimoto-dva-dni-sled-smartta-na-krasimir-uzunov-zashtoto-toy-postavyashe-balgariya-nad-vsichko.html", "text": "Започнахме инициативата „Незабравимото“ два дни след смъртта на Красимир Узунов, защото той поставяше България над всичко. Това каза водещата на предаването „Всички в час“ на Радио „Фокус“ Милослава Ангелова по време на награждаването на победителя в играта на Радио „Фокус“ и МОН „Незабравимото“, предаде репортер на  Агенция „Фокус“ .  \r\n„Започвам с една от най-хубавите думи – благодаря. Преди време г-н Узунов беше казал: „Колкото по-добър ставаш и отиваш към върха, оставаш сам, ако нямаш съмишленици. Неслучайно започнах с думата благодаря, защото ние оставаме на върха. Ние, „Фокус“, информационният лидер, имаме вас – нашите съмишленици“, обърна се Милослава Ангелова към депутатите и към председателя на парламента Цвета Караянчева. „Започнахме тази инициатива в най-черните и най-тъжните дни в историята на първата частна информационна агенция и най-голямото радио в България, с над 60 точки в страната. Точно два дни след смъртта на основателя на Агенция и Радиоверига „Фокус“. Започнахме на датата и часа, както той пожела. Той поставяше България, българщината над всичко“, каза Ангелова.  \r\nВодещата заяви, че от години „Фокус“ си поставя цел да провокира интереса за по-широко познаване на българската история и литература. „За съжаление все по-често в нашата работа се натъкваме и на непознаване. Това е една от причините да започнем тази инициатива. Започнахме на 27 февруари заедно с г-жа Караянчева и с представители на МОН“, каза Ангелова. Тя отбеляза, че макар на събитието да няма представител на МОН, Министерството заявява своята подкрепа. „Започнахме тази инициатива изцяло с подкрепата на г-жа Тетяна Узунова. Точно, когато всички ни казваха „Сега не е време за игри“. Време е да сме българи“, каза Ангелова.  \r\nДеница КИТАНОВА", "date": "2019.05.29", "title": "Милослава Ангелова, „Фокус“: Започнахме инициативата „Незабравимото“ два дни след смъртта на Красимир Узунов, защото той поставяше България над всичко"}
{"url": "http://www.focus-news.net/news/2019/05/29/2663820/dobrich-kolektsiya-plakati-ot-a-do-ya-pokazvana-v-desetki-izlozhbi-po-tseliya-svyat-predstavya-hudozhestvenata-galeriya.html", "text": "Колекция плакати „От А до Я“, показвана в десетки изложби по целия свят, включително и под формата на акция в открита градска среда, представя Художествената галерия в Добрич, предаде кореспондентът на  Радио „Фокус” . Серията включва 30 плаката – по един за всяка българска буква. Техните автори - художниците Божидар Икономов, проф. Божидар Йонов, Георги Липовански, проф. Людмил Чехларов, и сериозно, и с чувство за хумор повдигнат противоречивите въпроси за „побългаряването” на латинските знаци, за неграмотното им внедряване в компютърното ни всекидневие, но най-вече визуализират иеята за неизчерпаемата образност и превъплъщения на буквата. Изложбата има своя предистория. През 1995 г. международното триенале на сценичния плакат получи своето първо дарение  - серията „Латинската азбука”, дело  на 12 световно известни графици от три континента, обединени в легендарното за съвременната визуална култура и графичен дизайн студио „Пентаграм”. Организаторите на триеналето в София, провокирани от безценния подарък, който получиха от един от членовете на „Пентаграм” – Пола Шер в Ню Йорк, са създали серията „От А до Я”. \r\nЖулиета НИКОЛОВА", "date": "2019.05.29", "title": "Добрич: Колекция плакати „От А до Я“, показвана в десетки изложби по целия свят, представя Художествената галерия"}
{"url": "http://www.focus-news.net/news/2019/05/29/2663796/rts-sarbiya-sarbite-v-kosovska-mitrovitsa-se-sabirat-na-protest.html", "text": "В обедните часове на деня сърбите в Косовска Митровица се събират на протест с цел да покажат единството и желанието си за мир, предава държавната  РТС . \r\n„Искаме да покажем на Прищина и международната общност, че ни има, че не сме уплашени от акцията на РОСУ, че ще останем и ще защитаваме домовете си“, поясни председателят на партията „Сръбска листа“. \r\nСпоред Рачич в рамките на вчерашната операция е била използвана прекомерна сила. Той твърди, че в Зубин Поток са бити хора. Сред задържаните са три жени, състоянието на което не е известно. какво Ако прокуратурата днес освободи задържаните, ситуацията ще се подобри, уверен е Ракич.  \r\nТой обяви още, че ще активира кризисния щаб на партията. Тереза Герова", "date": "2019.05.29", "title": "РТС (Сърбия): Сърбите в Косовска Митровица се събират на протест"}
{"url": "http://www.focus-news.net/news/2019/05/29/2663824/sport-kubrat-pulev-progresira-v-svetovnata-ranglista.html", "text": "Кубрат Пулев продължава да се изкачва по стълбичката на световната ранглиста. Той се придвижи с още една позиция нагоре в класацията на тежка категория при професионалистите, която се обновява всеки месец. В края на май Кобрата вече е седми в света, като изпревари новозеландеца Джоузеф Паркър и все по-уверено гледа към челото в най-интересната и с изравнени възможности категория.   \r\nЛидер в ранглистата продължава да е Антъни Джошуа. Втори е Тайсън Фюри, а трети - Дионтей Уайлдър, но разликата между тях е незначителна и те често си разменят позициите. Четвърти е Дилиан Уайт, докато пети е Луис Ортис. Точно пред Пулев пък се намира руснакът Александър Поветкин. \r\nВенцислав ДРАГОМАНОВ", "date": "2019.05.29", "title": "Спорт: Кубрат Пулев прогресира в световната ранглиста"}
{"url": "http://www.focus-news.net/news/2019/05/29/2663823/plovdiv-zhitelite-na-pet-sela-v-oblastta-sa-s-narusheno-vodopodavane-zaradi-avarii.html", "text": "Жителите на пет села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода до 14.00 часа са абонатите в село Браниполе, до 15.00 часа – в село Ведраре, а до 17.30 часа – в населените места Строево, Бенковски и Граф Игнатиево. \r\nЗаради аварии е нарушено водоподаването и на територията на градовете Баня, Раковски, също в района на ул. „Стръмна“ в град Куклен. Без вода са и жителите на хисарския квартал „Веригово“, заради строително-монтажни дейности. \r\nЕкипите на водоснабдителното дружество работят по отстраняването на аварии в района на улиците „Кичево“ , „Иван Гарванов“ и „Варна“ в град Пловдив. Нарушено е водоподаването и в района на блок №100 в пловдивския квартал „Тракия“. \r\nТони МИХАЙЛОВ", "date": "2019.05.29", "title": "Пловдив: Жителите на пет села в областта са с нарушено водоподаване заради аварии"}
{"url": "http://www.focus-news.net/news/2019/05/29/2663822/evropeyski-izbori-2019-kancho-stoychev-politicheski-analizator-otkazat-na-lidera-na-dps-mustafa-karadaya-i-na-deputata-delyan-peevski-ot-ep-ne-e-iznenada.html", "text": "Отказът на лидера на ДПС Мустафа Карадайъ и на депутата Делян Пеевски от Европейския парламент не е изненада. Това коментира в информационния блок „Добър ден“ на Радио „Фокус“ Кънчо Стойчев, социолог и политически анализатор. „Трудно е да си представим депутатът от ДПС Делян Пеевски в Европарламента, поради факта  че той има достатъчно много бизнеси и вероятно  това е наклонило везните за решението. Неговата кандидатура бе изборна тактика. Това е тактически въпрос, по–известните имена носят по-голяма тежест и естествено помагат при гласуването“, отбеляза социологът. Стойчев коментира и резултатите от евроизборите.  Според нето те се дължат на два мощни фактора. „Играта на премиера Бойко Борисов и задействането на повлияния вот. Има два факта в масовото съзнание, които са в тежко противоречие. От една страна имаме мнозинството от хора, които казват, че искат ново управление, но същото мнозинство казва, че не иска нови избори.  Това е като дървено желязо, защото ново управление минава през избори. Борисов като че ли усети това противоречиво настроение и успя да събере в едно и двете. И да направи така, че да няма нови избори, но да има ново управление. Такова послание остана и до днес. Той каза, че ще си чисти партията и ще въвежда ред“, коментира още той. Според Кънчо Стойчев оставката на лидера на левицата Корнелия Нинова не е изненада, особено след загубата на изборите. Става дума за оставка, която е вид поемане на отговорност. Стойчев коментира и концентрацията на патриотичния  вот върху ВМРО. Той посочи, че фигурата на Красимир Каракачанов в патриотичното трио е извор на мъдрост и центризъм. „Той не влезе в скандали, играеше ролята на синя каска, дори си сложи такава“, отбеляза Кънчо Стойчев.  \r\nЕвелина БРАНИМИРОВА", "date": "2019.05.29", "title": "Европейски избори 2019: Кънчо Стойчев, политически анализатор: Отказът на лидера на ДПС Мустафа Карадайъ и на депутата Делян Пеевски от ЕП не е изненада"}
{"url": "http://www.focus-news.net/news/2019/05/29/2663825/dobrich-po-povod-1-yuni-vsichki-obshtinski-detski-yasli-poluchiha-kato-podarak-saorazheniya-za-igra.html", "text": "По повод 1 юни – Денят на детето, всички общински детски ясли в Добрич получиха като подарък съоръжения за игра – шест батута. Това съобщи зам.-кметът на Добрич с ресор „Хуманитарни дейности“ д-р Емилия Баева, предаде кореспондентът на  Радио „Фокус” . Подаръкът е от Община град Добрич. Батутите могат да се използват през топлите месеци навън, в дворовете на детските ясли, а през зимата – на закрито, във физкултурните салони. Тези батути са по-различни от надуваемите. Общината очаква по повод празника и дарение на стойност 6 800 лв., без ДДС, за закупуване на още съоръжения за игра за детските ясли, добави д-р Баева. Тя отбеляза, че този процес на обновяване на площадките за игра е започнал още през миналата година. Тази ще бъде финализиран и ще започне да се мисли и за оборудване на дворовете на всички детски градини в Добрич. \r\nЖулиета НИКОЛОВА", "date": "2019.05.29", "title": "Добрич: По повод 1 юни всички общински детски ясли получиха като подарък съоръжения за игра"}
{"url": "http://www.focus-news.net/news/2019/05/29/2663821/dragomir-stoynev-bsp-iskame-ostavkata-na-ministar-vladislav-goranov-za-nepravomerno-izharcheni-darzhavni-sredstva-po-zakona-za-politicheskite-partii.html", "text": "Искаме оставката на министър Владислав Горанов за неправомерно изхарчени държавни средства по Закона за политическите партии. Това каза заместник-председателят на ПГ на „БСП за България“ Драгомир Стойнев пред журналисти след заседание на парламентарната група, предаде репортер на  Агенция „Фокус“ . „Знаете, вчера Националният съвет на БСП взе решение за връщане на ПГ на „БСП за България“ в Народното събрание. Днес имахме среща с народните представители, на която да обсъдим наистина следващите ни действия. Взе се решение от днес народните представители да влязат в парламентарните комисии, да се включат в работата на българския парламент и от утре в пленарна зала парламентарната група на БСП да участва в заседанието на българския парламент. Също така се взе решение, тъй като има огромно напрежение в българското общество, което касае Закона за политическите партии и неправомерното изхарчване на държавни средства, смятаме да търсим отговорност на министър Горанов за този акт, защото това е изцяло по негова вина“, каза Стойнев. Той посочи, че БСП има пълната готовност да върне тези средства, но за начина, по който са изхарчени, трябва да се носи политическа отговорност. „Вината е изцяло на Министерство на финансите, на управляващите“, допълни Стойнев. \r\nДеница КИТАНОВА", "date": "2019.05.29", "title": "Драгомир Стойнев, БСП: Искаме оставката на министър Владислав Горанов за неправомерно изхарчени държавни средства по Закона за политическите партии"}
{"url": "http://www.focus-news.net/news/2019/05/29/2663817/upravitelyat-na-agentsiya-i-radio-fokus-tetyana-uzunova-prodalzhavame-deloto-na-krasimir-uzunov-nezabravimoto-e-porednata-initsiativa-na-mediyata-ni.html", "text": "Продължаваме делото на Красимир Узунов, „Незабравимото“ е поредната инициатива на медията ни. Това каза управителят на Агенция и Радиоверига „Фокус“ Тетяна Узунова по време на церемонията по награждаване на победителя в играта на Радио „Фокус“ и МОН „Незабравимото“, предаде репортер на  Агенция „Фокус“ . „Много се радвам, че днес сме тук в Народното събрание и продължаваме делото на Красимир Узунов - изключителен патриот, голям българин, влюбен в България до фанатизъм“, каза Узунова и посочи, че такива са били думите на полк. Борис Дрангов. „Той е казвал: „Бъди възторжен идеалист, смел до безумство, влюбен в България до фанатизъм, честен до самопожертване“. Благодаря на всички, приели присърце поредната инициатива „Незабравимото“, чиято цел е да припомним българските литературни шедьоври. Благодаря на председателя на Народното събрание Цвета Караянчева, която даде начало на една инициатива на МОН, на поети, общественици, чиито чухме по радиото и на всички, които се включиха в играта и на екипа на Радио и Информационна агенция „Фокус“ за професионализма и всеотдайността. Днес с г-жа Караянчева ще връчим наградата на печелившите и това е книга „Бойните маршове за честта и славата на България“, каза тя и посочи, че в книгата има 17 бойни марша от стотици български военни песни. „Изпълнението е на академически хор „Гусла“, които успяха по автентични оригинални партитури да възстановят тези маршове, направиха го достойно“, допълни Узунова. Тя посочи, че интересно и дори мистична е появата на тези маршове при Красимир Узунов. „Бих казала, че по мистична, по Божия воля те може би са искали да бъдат издадени заедно в тази книга“, посочи още Узунова. „Искам да завърша с думите на Красимир Узунов, по чиято идея е направена тази инициатива: „В тази книга намират своето място вечни песни на национално възраждане и себепознаване, на отечествената ни национална революция, без които не бихме могли и не трябва да се наричаме българи“, каза  Узунова и посочи,че бойните маршове са част от паметта на българския народ, защото те са частица от душата, която сме наследили.  \r\nДеница КИТАНОВА", "date": "2019.05.29", "title": "Управителят на Агенция и Радио „Фокус“ Тетяна Узунова: Продължаваме делото на Красимир Узунов, „Незабравимото“ е поредната инициатива на медията ни"}
{"url": "http://www.focus-news.net/news/2019/05/29/2663830/mariya-semerdzhieva-ruo-smolyan-samo-edin-uchenik-ot-oblastta-se-e-yavil-na-darzhaven-zrelosten-izpit-po-zhelanie.html", "text": "Само един ученик от област Смолян се е явил днес на държавен зрелостен изпит по желание. Това каза за  Радио „Фокус“ – Смолян  Мария Семерджиева – началник на Районното управление на образованието (РУО) – Смолян. Тя уточни, че двама зрелостници са заявили желание да положат третата матура, но днес се е явил само един по английски език. Семерджиева обясни, че тази матура не е задължителна, тя е по избор ако оценката е необходима за кандидатстване във висше учебно заведение и няма задължителен характер и най-вероятно това е причината за ниската активност. Очаква се до няколко дни да бъдат обявени официалните резултати от матурите на четвъртокласниците и на зрелостниците, които се положиха през изминалите седмици, каза още началникът на РУО – Смолян. \r\nНели ГЕРГЬОВСКА", "date": "2019.05.29", "title": "Мария Семерджиева, РУО – Смолян: Само един ученик от областта се е явил на държавен зрелостен изпит по желание"}
{"url": "http://www.focus-news.net/news/2019/05/29/2663828/premierat-boyko-borisov-pravitelstvoto-otpuska-dopalnitelni-500-hil-lv-za-noviya-hram-sv-prokopiy-varnenski-vav-varna.html", "text": "Правителството отпуска допълнителни 500 хил. лв. за новия  храм „Св. Прокопий Варненски” във Варна. Това каза министър-председателят Бойко Борисов в началото на редовното правителствено заседание, предаде репортер на  Агенция „Фокус“ . „Ако позволите първа точка да е 9-та. Това е проект за допълнителни разходи за 2019 г. Във Варна построихме една финална разкошна катедрала. Такава не знам дали е строена. На последната ни среща във Варна владиката поиска половин милион лева допълнителни. В тази точка ги отпускаме, за да може да работят и в момента“, добави Борисов.  \r\nДаяна ДЮЛГЕРОВА", "date": "2019.05.29", "title": "Премиерът Бойко Борисов: Правителството отпуска допълнителни 500 хил. лв. за новия  храм „Св. Прокопий Варненски” във Варна"}
{"url": "http://www.focus-news.net/news/2019/05/29/2663805/kathimerini-gratsko-reshenie-izklyuchi-savmestna-rabota-s-pravitelstvo-na-nova-demokratsiya.html", "text": "Председателят на новосформираната националистическа партия „Гръцко решение“ Кириакос Велопулос заяви, че няма да подкрепи правителството на „Нова демокрация“, ако консерваторите не успеят да спечелят абсолютно мнозинство след предсрочните общи избори в страната в началото на юли, съобщава електронното издание на атинския ежедневник  Kathimerini . \r\n„Не, [не мога да работя] с „Нова Демокрация\", категоричен бе лидерът на „Гръцко решение“. \r\nВелопулос, чиято партия се представи изненадващо силно на изборите за Европейски парламент в неделя, заяви, че „Нова демокрация“ е била прекалено мека по отношение на закона за гражданството на мигрантите, изграждането на атинските джамии и Преспанското споразумение. Тереза Герова", "date": "2019.05.29", "title": "Kathimerini: „Гръцко решение“ изключи съвместна работа с правителство на „Нова демокрация“"}
{"url": "http://www.focus-news.net/news/2019/05/29/2663831/premierat-boyko-borisov-na-stolichna-obshtina-otpuskame-na-15-mln-lv-za-dostavka-i-modernizatsiya-na-metrovlakovete.html", "text": "На Столична община отпускаме на 15 млн. лв. за доставка и модернизация на метровлаковете. Това каза министър-председателят Бойко Борисов в началото на редовното правителствено заседание, предаде репортер на  Агенция „Фокус“ .  \r\nДаяна ДЮЛГЕРОВА", "date": "2019.05.29", "title": "Премиерът Бойко Борисов: На Столична община отпускаме на 15 млн. лв. за доставка и модернизация на метровлаковете"}
{"url": "http://www.focus-news.net/news/2019/05/29/2663829/kurir-makedoniya-vlastite-v-belgrad-obmislyat-vavezhdaneto-na-taksa-za-vlizaneto-na-mps-v-tsentara.html", "text": "Ако искате да се движите с автомобил в центъра на сръбската столица Белград, в скоро време може да се наложи да плащате за това – властите в града обмислят въвеждането на такси за влизането на МПС, съобщава македонското електронно издание  „Курир“ . \r\nМестни медии съобщават, че компетентните органи са обявили обществена поръчка за подготовка на проучване за управление на трафика в Белград чрез модели за таксуване на достъпа до централната зона. Така градските власти се надяват да намалят задръстванията в центъра на града, като следват примерите на Лондон, Сингапур, Милано и др. \r\nПроучването трябва да бъде част от общия план за интелигентно развитие на трафика, който трябва да се осъществи в Белград през 2033 година. Тереза Герова", "date": "2019.05.29", "title": "„Курир“ (Македония): Властите в Белград обмислят въвеждането на такса за влизането на МПС в центъра"}
{"url": "http://www.focus-news.net/news/2019/05/29/2663833/premierat-boyko-borisov-otpuskame-4-mln-lv-za-otrabotvane-na-vsichki-nesgodi-vsledstvie-na-golemite-stroezhi-v-gabrovo.html", "text": "За Габрово отпускаме 4 млн. лв. за отработване на всички несгоди, вследствие на големите строежи в общината. Това каза министър-председателят Бойко Борисов в началото на редовното правителствено заседание, предаде репортер на  Агенция „Фокус“ . „За Община Габрово - 4 млн. лв. Видяхте онзи ден тунели, мостове, огромни строежи. Тази техника минава през селата и чупи пътищата, а хората не са длъжни да търпят несгоди. Отпускаме тези пари за да се отремонтират всички тези несгоди, вследствие на големите строежи там“, заяви той.  \r\nДаяна ДЮЛГЕРОВА", "date": "2019.05.29", "title": "Премиерът Бойко Борисов: Отпускаме 4 млн. лв. за отработване на всички несгоди, вследствие на големите строежи в Габрово"}
{"url": "http://www.focus-news.net/news/2019/05/29/2663832/veliko-tarnovo-zatvarya-se-za-dvizhenie-ulitsa-grigor-stoyanov-v-svishtov.html", "text": "Затваря се за движение улица „Григор Стоянов“ в Свищов. Това съобщиха от пресцентъра на  Общината . Причината е, че започва подмяната на водопровода на отсечката към ул. „Никола Петков“. От местната администрация се извиняват за причинените неудобства.", "date": "2019.05.29", "title": "Велико Търново: Затваря се за движение улица „Григор Стоянов“ в Свищов"}
{"url": "http://www.focus-news.net/news/2019/05/29/2663834/stara-zagora-dvizhenieto-po-pat-ii-55-gurkovo-pchelinovo-pri-km-46-se-osashtestvyava-vremenno-v-edna-lenta-poradi-ptp-s-tezhkotovaren-kamion.html", "text": "Движението по път II-55 Гурково - Пчелиново, при км 46, се осъществява временно в една лента поради ПТП с тежкотоварен камион. Това съобщиха от пресцентъра на  Агенция \"Пътна инфраструктура\"  (АПИ). Трафикът се регулира от \"Пътна полиция\". Необходимо е шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.05.29", "title": "Стара Загора: Движението по път II-55 Гурково - Пчелиново, при км 46, се осъществява временно в една лента поради ПТП с тежкотоварен камион"}
{"url": "http://www.focus-news.net/news/2019/05/29/2663836/pregled-na-osnovnite-temi-vav-varnenskiya-pechat.html", "text": "„Токът и парното във Варна да поскъпнат“, е водещото заглавие в днешния брой на вестник  „Черно море“ . Според изданието от 1 юли токът за Варна може да поскъпне с 3.36 %. В обхвата на ЧЕЗ скокът ще е с 3.46 %, а за ЕВН – 3.59%. Средният ръст на услугата е 3.48 на сто, а за „Енерго-Про“ поскъпването е и най-малко и е около 0.7 стотинки.  \r\n„На 90% е готово облагородяването на IV микрорайон във „Владиславово“, е акцент от втора страница. Облагородяването на IV микрорайон във „Владиславово“ е готово на 90%. Вече сме на финала с ремонтите“, съобщи за Медийна група „Черно море“ кметът на района Николай Костадинов. Около 90% от ремонтите са приключили в зоната за отдих – игрището, озеленяването с поливни системи, детската площадка, пейките, розариума.  \r\n„Търсят спешно шофьорки на автобуси“, става ясно от друга водеща публикация в броя. Сериозен проблем – липса на шофьори на автобус, има в общинския превозвач. Изпълнителният директор на „Градски транспорт“ инж. Злати Златев коментира пред Медийна група „Черно море“, че заради недостига се пропускат курсове.  \r\n„Наша ученичка с първо място за изпълнение на Ботева поезия“, се казва в друга публикация. 12-годишната ученичка Мария Кацарова от Театрално училище „Палечко” при ЦПЛР – Общински детски комплекс, Варна, завоюва първо място на 57-ия национален конкурс-рецитал за изпълнение на Ботева и възрожденска поезия и проза. Надпреварата е за ученици и студенти и се провежда във Враца. Възпитаничката на Маргарита Шишкова впечатли с изпълнението си журито, чийто председател бе д-р Емилия Ангелова, преподавател по художествено слово в НАТФИЗ „Кръстьо Сарафов“ – София. „Палечковци” спечелиха още едно отличие.", "date": "2019.05.29", "title": "Преглед на основните теми във варненския печат"}
{"url": "http://www.focus-news.net/news/2019/05/29/2663835/premierat-boyko-borisov-otpuskame-14-mln-lv-za-obshtina-petrich-za-rekonstruktsiya-rehabilitatsiya-na-sashtestvuvashto-trase-i-izgrazhdane-na-novo-ot-rupite-do-herakleya-sintika.html", "text": "Отпускаме 1.4 млн. лв. за реконструкция, рехабилитация на съществуващо трасе и изграждане на ново от Рупите до Хераклея Синтика. Това каза министър-председателят Бойко Борисов в началото на редовното правителствено заседание, предаде репортер на  Агенция „Фокус“ . „За Община Петрич отпускаме 1,4 млн. лв. за реконструкция, рехабилитация на съществуващо трасе и изграждане между Рупите и една от най-големите археологически разкопки с изключителна стойност в момента. Кметът ще го разказва по на дълго – Хераклея Синтика“, обясни той. „Всички в Гърция, Македония, Сърбия, България са го знаели, че съществува, но в от вековете го няма. Точно под тази могила на километър и нещо от Рупите на баба Ванга, огромно количество туристи отиват“, заяви той. \r\nДаяна ДЮЛГЕРОВА", "date": "2019.05.29", "title": "Премиерът Бойко Борисов: Отпускаме 1.4 млн. лв. за Община Петрич за реконструкция, рехабилитация на съществуващо трасе и изграждане на ново от Рупите до Хераклея Синтика"}
{"url": "http://www.focus-news.net/news/2019/05/29/2663818/petko-stoev-kmet-na-selo-panagyurski-kolonii-ochakva-se-turisticheskiyat-sezon-v-kurorta-da-zapochne-ot-sredata-na-mesets-yuni.html", "text": "Очаква се туристическият сезон в курорта Панагюрски колонии да започне от средата на месец юни, съобщи за  Радио „Фокус“ – Пазарджик  Петко Стоев, кмет на населеното място. По думите му, всички къщи за гости са били ремонтирани и обновени преди началото на летния сезон. „Имаме и няколко части хотела, които могат да се използват за нощувки. Ученическите лагери също започват от месец юли, като базата там е в добро състояние. Децата идват тук и лагеруват на няколко смени. Подготвена е и още една вила, която също е ремонтирана.  Природата ни е великолепна, чист въздух и разнообразни гори“, уточни Стоев. Той допълни, че през населеното място преминават и няколко туристически маршрута по трасето Оборище-Копривщица.  \r\nКурортното село се намира на 15 км от общинския център Панагюрище и в близост до Оборище и Копривщица. Вилният курорт разполага с над 150 вили и няколко  хотела. Цените за нощувка са от 10 до 30лв. Има и условия за риболов, тъй като в центъра на курорта има голямо езеро. На около час и половина път от Панагюрски колонии се намира връх Братия 1519м, от чието било се откриват красиви гледки и погледът ти стига чак до Стара планина. При ясно време се виждат Панагюрище, Златица и Пирдоп. Има маркирана пътека до върха и до хижа Братия, където може да се преспи. Хижата е  водоснабдена и електрифицирана.  Създадени са у добри условия за отдих и пикник. Пътят до летовището е планински, в сравнително добро състояние. \r\nАлбена ЖИЛЕКОВА", "date": "2019.05.29", "title": "Петко Стоев, кмет на село Панагюрски колонии: Очаква се туристическият сезон в курорта да започне от средата на месец юни"}
{"url": "http://www.focus-news.net/news/2019/05/29/2663826/dragomir-stoynev-bsp-izprashtame-parvite-pet-evrodeputati-ot-listata-ni-v-ep-te-shte-predstavlyavat-ne-samo-bsp-a-i-balgarskite-grazhdani.html", "text": "Изпращаме първите пет евродепутати от листата ни в ЕП, те ще представляват не само БСП, а и българските граждани. Това каза заместник-председателят на ПГ на „БСП за България“ Драгомир Стойнев пред журналисти след заседание на парламентарната група, предаде репортер на  Агенция „Фокус“ . Във връзка с отказа на Делян Пеевски да бъде евродепутат и в отговор на въпрос колко депутати изпраща БСП в ЕП, Стойнев отговори: „Аз не мога да коментирам решения на народни представители, на кандидати за европейски депутати. Това си е тяхно право, на тяхната политическа сила. Ние от нашата политическа сила – първите пет ще бъдат представители не само на БСП, но и на българските граждани в ЕП. Наистина ги чака много много сложна и тежка работа. Проблемите в Европа ще бъдат доста сложни“, каза още Стойнев. Относно присъствието на Пеевски в Народното събрание, Стойнев коментира, че всеки народен представител е избран от българския народ и носи отговорност пред своите избиратели.  \r\nСтойнев коментира още, че на заседанието на парламентарната група са обсъдили законопроекти, свързани със здравеопазването, социалната политика, а основният приоритет ще бъде борбата с корупцията. На въпрос, ако днес са присъствали в парламента, дали са щели да участват в гласуването на ветото на парламента, той отговори: „Това е важна тема, ние винаги сме изразявали нашата позиция. По начина, по който правителството управлява държавното имущество. Когато става въпрос на вето, управляващите трябва да имат 121 гласа „за“. Разбира се, че нашите аргументи са важни, но в крайна сметка ние сме колективен орган, но трябваше да обсъдим и запознае народните представители с решението на Националния съвет. Ние подкрепяме това вето“, каза още Стойнев.  \r\nДеница КИТАНОВА", "date": "2019.05.29", "title": "Драгомир Стойнев, БСП: Изпращаме първите пет евродепутати от листата ни в ЕП, те ще представляват не само БСП, а и българските граждани"}
{"url": "http://www.focus-news.net/news/2019/05/29/2663838/pernik-nova-proizvodstvena-sgrada-e-otkrita-v-grada.html", "text": "Кметът на Общината Вяра Церовска и управителят на Треллеборг Сийлинг Солюшънс Александър Колев прерязаха лентата на новата производствена сграда на фирмата в Перник. Това съобщиха от пресцентъра на  Община Перник . Компанията, която е част от глобалния концерн Trelleborg AB, е специализирана в производството на технически изделия и течен силикон. Новопостроеното разширение добавя над 1000 кв.м. производствена и складова площ към съществуващото предприятие. Към момента в него работят 150 човека, като през следващите месеци се предвижда да бъдат открити още 60 нови работни места.  \r\n„За мен е чест да бъда на откриването на новите мощности и възможности , които има Треллеборг в Перник. Смятам, че като Община бяхме верен и сериозен партньор на едно предприятие, в което дисциплината и отговорността са големи“, посочи кметът Вяра Церовска, и благодари на управителя Александър Колев, че фирмата винаги е участвала в обществения живот на града . \r\n„Днес се финализира една сделка между Община Перник и фирма Треллеборг , с която възможностите й се разшириха с още 7 дка. За нас е привилегия, че толкова сериозна фирма с модерно производство разгръща тук своите възможности“, допълни кметът и пожела успех. \r\nНа събитието присъстваха още зам.-кметът на Община Перник Денислав Захариев, областният управител Ирена Соколова, кметът на кв. „Изток“ Емил Костадинов, както и Кристиан Бок, президент Глобални производствени дейности Еластомери на Trelleborg AB.  \r\nТрелеборг Сийлинг Солюшънс е световен лидер в областта на инженерните полимерни решения за уплътнение и защита при критични приложения в тежки условия. Разполага с около 120 производствени предприятия в 51 страни по света с над 24 000 служители.  \r\nКомпанията в Перник е специализирана в производството на технически детайли от течен силикон. Инвестицията е от ключово значение както за бъдещето развитие на компанията, така и за икономическото развитие на региона. В предприятието се произвеждат уплътняващи изделия, използвани в автомобилостроенето, медицинската и санитарна техника и оборудване, домакински електроуреди , грижа за бебетата и др.", "date": "2019.05.29", "title": "Перник: Нова производствена сграда е открита в града"}
{"url": "http://www.focus-news.net/news/2019/05/29/2663839/pregled-na-mezhdunarodnite-novini-do-13-chasa-agentsiya-fokus.html", "text": "Дебатът за разпределение на висшите постове в Брюксел ще продължи няколко седмици – не по-късно от края на юни трябва да бъде представено предложение за наследник на Жан-Клод Юнкер в Европейската комисия, съобщава германският национален ежедневник  Die Frankfurter Allgemeine Zeitung . \r\nСъответното бе пояснено от канцлера на ФРГ Ангела Меркел след специална среща на върха на ЕС, проведена във вечерните часове на вторник.  \r\nВ рамките на деня в Брюксел се събират на първа среща след изборите представителите на Европейската народна партия. Очаква се те да потвърдят подкрепата си за водещия кандидат на партията за поста председател на ЕК – Манфред Вебер. \r\n***  Днес в 15:30 часа местно време (16:30 часа българско време) ръководителят на делегацията на Европейския съюз в Република Северна Македония посланик Самуел Жбогар ще представи доклада на Европейската комисия за напредъка на страната за 2019 г., предава скопската телевизия  „ТВ 21“ . \r\nСловенският дипломат ще връчи доклада на държавния глава на югозападната ни съседка Стево Пендаровски, председателя на парламента Талат Джафери, както и на премиера Зоран Заев. \r\n***  Управляващият в Берлин Съюз (ХДС / ХСС) се противопоставя на бързото започване на преговори със Северна Македония и Албания за присъединяване към Европейския съюз. Решението вероятно ще бъде взето през октомври. Това поясни Гюнтер Крихбаум от ХДС, предава  Deutsche Welle  в македонската си редакция.  \r\n„Докато бъде взето решение, ще дойде октомври\", казва председателят на Комисията по европейска политика на Бундестага Гюнтер Крихбаум. Съгласно думите му, на юнската среща на върха на ЕС „със сигурност няма да излезе нищо“ положително по въпроса. \r\nДържавният министър за Европа в германското външно министерство Майкъл Рот (ГСДП) от своя страна настоява за бърз старт на преговорите. „Сега е на ход Европа. Трябва да спазим обещанието\", пише Рот в статия за Die Frankfurter Allgemeine Zeitung, като подчертава, че Северна Македония и Албания са постигнали „осезаем напредък\". \r\nОчаква се в рамките на деня Европейската комисия да препоръча започването на преговори с двете страни. По-рано еврокомисарят по разширяването Йоханес Хан изрази увереност в положителното решение. Последната дума идва от страните от ЕС и може да бъде дадена още на 18 юни на среща на европейските министри в Люксембург. \r\nВ Германия зелена светлина трябва да бъде дадена от Бундестага. Това обаче няма да е възможно, ако Съюзът (ХДС/ХСС) не е съгласен. Членовете на ЕС се съгласиха да започнат преговори с Албания и Северна Македония през юни миналата година, но началото им бе обвързано от по-нататъшните реформи в двете страни. Хан вече предупреди, че отлагането и непризнаването на обективно постигнатия напредък на кандидатите може да има драматични последици за страните и региона. \r\n***  В обедните часове на деня сърбите в Косовска Митровица се събират на протест с цел да покажат единството и желанието си за мир, предава държавната  РТС . \r\n„Искаме да покажем на Прищина и международната общност, че ни има, че не сме уплашени от акцията на РОСУ, че ще останем и ще защитаваме домовете си“, поясни председателят на партията „Сръбска листа“. \r\nСпоред Рачич в рамките на вчерашната операция е била използвана прекомерна сила. Той твърди, че в Зубин Поток са бити хора. Сред задържаните са три жени, състоянието на което не е известно. какво Ако прокуратурата днес освободи задържаните, ситуацията ще се подобри, уверен е Ракич.  \r\nТой обяви още, че ще активира кризисния щаб на партията. \r\n*** Канцлерът насърчава Манфред Вебер за нов комисар в Брюксел. Тяхната лоялност не е безусловна. Това е заради сложния баланс на силите. \r\nКой ще бъде бъдещият председател на Европейската комисия? Това беше най-важният въпрос, който държавните и правителствените ръководители на страните от Общността разгледаха на неформалната си среща на върха във вторник вечерта. Френският президент Еманюел Макрон се изказа ясно веднага след пристигането си в Брюксел. Следващият председател на Европейската комисия трябва да донесе „опит и доверие“. След това той спомена три имена: Франс Тимерманс, Маргрете Вестагер, Мишел Барние. Направи впечатление, че той не спомена Манфред Вебер, лидер на групата на ЕНП, най-силната в Европейския парламент – според френския президент Вебер не е подходящ за поста. \r\nНа помощ се притече канцлерът на ФРГ Ангела Меркел. Тази среща на върха беше „първи обмен\" на мнения, обясни лидерът на Берлин. И: „Разбира се, като член на ЕНП, аз подкрепям Манфред Вебер\". Но това не звучеше като ясна позиция на подкрепа за Вебер. \r\nСдържаността на Меркел има сериозни причини. Назначаването на председателя на Европейската комисия е силно политизиран въпрос. Първо, става дума за отношенията между Европейския парламент и Европейския съвет, 28-те държавни и правителствени ръководители. ЕП настоява, че единственият начин да се заеме поста е кандидадът да получи мнозинство в парламента – това е т.нар. система на шпитценкандидати.  \r\nНо не всички са съгласни, най-вече Макрон. Германският канцлер, от друга страна, приема модела. Според нея той е „устойчив\". Така че има ясна разлика в мненията между Макрон и Меркел. Не само по отношение на кандидата, но и в начина на подбора му. Този конфликт трябва да бъде разрешен в Европейския съвет, а след това – консенсус и с ЕП. Двете институции трябва да се споразумеят, в противен случай има опасност от блокиране на Брюксел.  \r\nСамият парламент все още се бори за мнозинството. ЕНП е най-силната партия, но се нуждае от поне още две фракции, за да наложи Вебер. Дали социалистите, дали либералите, дали „Зелени“ – Вебер първо трябва да спечели тяхното одобрение. И не става дума само за убедително съдържание, защото фракциите имат свои кандидати: Франс Тимерманс за социалистите, Маргрета Вестагер за либералите и Ска Келер за „Зелените“. \r\n***  Варшава и Вашингтон почти се съгласиха да разширят американското военно присъствие в Полша. Това съобщи министър на отбраната на европейската страна Мариус Блашчак в ефира на местно радио, предава руската информационна агенция  TACC . \r\nСпоред него решението за увеличаване на присъствието на американски войници в Полша вече е взето. „Сега обсъждаме с Пентагона кога ще се случи това и в какъв обем. Преговорите вървят към финал“, увери Блашчак. \r\nВ рамките на предстоящото посещение през юни на президента на Полша Анджей Дуда в САЩ „ще се стигне до завършване поне на първия етап от процеса, свързан с укрепването на американското военно присъствие в Полша\", допълни военният министър на Варшава. \r\nБлашчак заяви също, че преговорите за придобиването на нови изтребители F-35 от Полша може да отнеме няколко години. \r\nВаршава и Вашингтон обсъждат увеличаването на американското военно присъствие на полската територия от миналата есен, когато по време на посещението на Дуда в САЩ за първи път бе издигната инициативата за създаване на „Форт Тръмп“. Варшава дори заяви своята готовност да похарчи 1,5-2 млрд. долара за изграждане на подходяща инфраструктура за американската военна база. \r\nНеотдавна в медиите започнаха да се появяват неофициални сведения, че не става въпрос за разполагане на военна база в Полша в класическия й смисъл. Разглежда се възможността за увеличаване на присъствието чрез изпращане на повече войски в републиката, увеличаване на броя на съвместните учения, както и възможното създаване на военни складове в страната. \r\nНяма официални данни за това как ще се случи разширяването на американската военна подкрепа за Полша. Във Варшава се надяват, че американският президент Доналд Тръмп ще обяви  подробности по време на посещението му в Полша на 1 септември по случай 80-та годишнина от началото на Втората световна война. Американската администрация все още не е съобщила за подобна визита. \r\n***  В парламента на Северна Македония ще решават за отнемането на мандата на бившия премиер на страната и бивш председател на ВМРО-ДПМНЕ Никола Груевски, припомня електронното издание на скопския вестник  „Независен“ . Заседанието продължава в парламентарната комисия по процедурни и мандатно-имунитетски въпроси. \r\nСлед като председателят на комисията Павле Богоевски обяви освобождаването на депутатското си кресло, заседанието на органа ще продължи под председателството на Снежана Калевска Ванчева. Сесията започна миналия петък, но не се стигна до определяне на дневен ред заради оставката на Богоевски.  \r\nКомисията трябва да направи препоръка за отнемане на мандата на Груевски поради шестмесечно неоправдано отсъствие от Събранието. Окончателното решение се взема от парламента с мнозинство от две трети, така че гласовете на ВМРО-ДПМНЕ ще бъдат решаващи. Груевски избяга от страната и потърси убежище в Унгария, припомня изданието. \r\n***", "date": "2019.05.29", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/05/29/2663837/klan-kosova-kosovo-i-kosovo-shte-poluchi-doklad-ot-ek-za-napredaka-na-stranata.html", "text": "Ръководителят на Службата на ЕС и специален представител на Брюксел в Прищина Наталия Апостолова ще се срещне с премиера на най-младата държава на Балканите Рамуш Харадинай и с председателя на парламента Кадри Весели, за да ще им връчи доклада на Европейската комисия за напредъка на Косово, предава  Klan Kosova . \r\nСлед събитието ще се проведе съвместна пресконференция. \r\nДруги подробности не се привеждат. Тереза Герова", "date": "2019.05.29", "title": "Klan Kosova (Косово): И Косово ще получи доклад от ЕК за напредъка на страната"}
{"url": "http://www.focus-news.net/news/2019/05/29/2663842/fokus-makedoniya-zapochna-zasedanieto-za-otnemane-na-mandata-na-nikola-gruevski.html", "text": "В парламента на Северна Македония започна заседанието за отнемането на мандата на бившия премиер на страната и бивш председател на ВМРО-ДПМНЕ Никола Груевски, съобщава електронното издание на скопския  „Фокус“ . Изслушването е в ход в парламентарната комисия по процедурни и мандатно-имунитетски въпроси. \r\nСлед като председателят на комисията Павле Богоевски обяви освобождаването на депутатското си кресло, заседанието на органа се води под председателството на Снежана Калевска Ванчева. Сесията започна миналия петък, но не се стигна до определяне на дневен ред заради оставката на Богоевски.  \r\nКомисията трябва да направи препоръка за отнемане на мандата на Груевски поради шестмесечно неоправдано отсъствие от Събранието. Окончателното решение се взема от парламента с мнозинство от две трети, така че гласовете на ВМРО-ДПМНЕ ще бъдат решаващи.  \r\nВМРО-ДПМНЕ призова депутатите да гласуват в съответствие с конституцията и законите, т.е. за лишаване от мандата, тъй като Груевски губи правото си да бъде член на парламента с неоправданото му отсъствие от органа повече от шест месеца. Тереза Герова", "date": "2019.05.29", "title": "„Фокус“ (Македония): Започна заседанието за отнемане на мандата на Никола Груевски"}
{"url": "http://www.focus-news.net/news/2019/05/29/2663841/glavniyat-prokuror-sotir-tsatsarov-nagradi-prokuror-veneta-stefanova-ivanova-za-postignatite-rezultati-v-razsledvaneto-na-huliganstvo-na-benzinostantsiya-v-burgas.html", "text": "Главният прокурор Сотир Цацаров награди прокурор Венета Стефанова - Иванова от Районна прокуратура – Бургас, под чието ръководство бяха постигнати отлични резултати в разследването на хулиганство, извършено на 30 юни 2016 г. на публично място - бензиностанция в Бургас от Атанас М., Стойчо Г. и Светлозар М, известни в медийното пространство като „Вълците на Путин“, и за постигането на наказания „лишаване от свобода“ спрямо тримата извършители, въпреки оказания продължителен натиск върху прокурора. Това съобщиха от пресцентъра на  Прокуратурата . \r\nПод ръководството на прокурор Венета Стефанова – Иванова разследването по досъдебното производство срещу обвиняемите, извършили при инцидент с гостуване на чуждестранни рокери в град Бургас непристойни действия, грубо нарушаващи обществения ред и причинили телесни повреди на двама души, приключи за около една година и обвинените лица бяха предадени на съд на 27.08.2017 г.  \r\nПо време на досъдебното производство, както и в съдебната фаза, в рамките на която бяха проведени осем съдебни заседания, прокурор Стефанова – Иванова бе подложена от обкръжението на обвиняемите – членове на формированието „Войнски съюз“, на критики, подигравки и косвени заплахи. В Ютуб е бил създаден канал „Дело хунтата срещу народа“, в който са излагани твърдения, че прокурор Стефанова – Иванова е корумпирана, че изпълнява поръчки на премиера и ще я изправят на съд заедно със съдията. В този канал са излагани сведения за семейството и децата й, с което очевидно се е целяло да бъде сплашена. Това наложи провеждането на заседанията при засилена охрана, тъй като на тях присъстваха по около 30 лица от посоченото формирование. Прокурор Стефанова – Иванова бе подложена и на медийни атаки, засягащи нейната професионална квалификация.  \r\nС присъда на Районен съд – Бургас, постановена на 08.06.2018 г., потвърдена от Окръжен съд – Бургас, и влязла в законна сила, обвиняемите Атанас М., Стойчо Г. и Светлозар М., бяха признати за виновни като им бе наложено наказание „лишаване от свобода“.  \r\nНаказание от 2 години „лишаване от свобода“ на Атанас М. за това, че на 30.06.2016 г. в гр. Бургас,  на публично място – в района на бензиностанция, намираща се на ул. „Транспортна“ № 55, в съучастие, като съизвършител със Стойчо Г. и Светлозар М., по хулигански подбуди, причинил телесни повреди на повече от едно лице, а именно:  \r\n-  чрез нанасяне на удари с ръце и крака в областта на славата и тялото на И.И. му причинил средна телесна повреда;  \r\n-  чрез нанасяне на удари с ръце и крака в областта на главата и тялото на И.Д. му причинил лека телесна повреда;  \r\n– престъпление по чл. 131, ал. 1, т. 4, предл. 3 и т. 12, предл.1, вр. чл. 129, ал. 1, вр.чл. 130, ал. 2, вр.чл. 20, ал. 2, вр.чл. 54 от НК.  \r\nНа Атанас М. е бъде приведено в изпълнение и наказание от предходна присъда, по която е постановено 1 година „лишаване от свобода“, наложена от Районен съд – Поморие.  \r\nАтанас М. е в затвора от 03.05.2019 г.  \r\nПо същото обвинение на Светлозар М. е наложено наказание от 2 години „лишаване от свобода“ изтърпяването, на което е отложено с 3 години изпитателен срок, а на Стойчо Г. е наложено наказание от 2 години „лишаване от свобода“ изтърпяването, на което е отложено с 3 години изпитателен срок.  \r\nВъпреки оказания натиск, прокурор Стефанова – Иванова не се поддаде, а изпълни в пълен обем своите служебни задължения, и отстояваше отговорно и професионално тезата на обвинението. За това главният прокурор Сотир Цацаров награди прокурор Венета Стефанова – Иванова с отличие - знак „За заслуга“ за проявен висок професионализъм, образцово изпълнение на служебните задължения и постигане на осъдителни присъди на извършителите на престъплението.  \r\nПредложението за наградата е направено от Иван Кирков, административен ръководител на Районна прокуратура-Бургас.", "date": "2019.05.29", "title": "Главният прокурор Сотир Цацаров награди прокурор Венета Стефанова - Иванова за постигнатите резултати в разследването на хулиганство на бензиностанция в Бургас"}
{"url": "http://www.focus-news.net/news/2019/05/29/2663827/parlamentat-uredi-usloviyata-i-reda-za-priznavane-i-izpalnenie-na-sadebni-aktove-za-nalagane-na-nakazaniya-postanoveni-v-drugi-strani-ot-es.html", "text": "Парламентът прие на второ четене изцяло нов Закон за признаване, изпълнение и изпращане на съдебни актове за налагане на наказание лишаване от свобода или на мерки, включващи лишаване от свобода, предаде репортер на  Агенция „Фокус“ . Този закон урежда условията и реда за признаване и изпълнение на съдебни актове за налагане на наказание лишаване от свобода или на мерки, включващи лишаване от свобода, постановени в друга държава-членка на Европейския съюз, както и за изпращане на такива актове, постановени в Република България, за признаване и изпълнение в друга държава-членка на Европейския съюз. Законът се прилага в случаите, когато лицето, на което е наложено наказанието, се намира на територията на държава от Европейския съюз. Съгласно текстовете съдебният акт може да бъде изпратен и в случаите, когато освен наказанието или мярката, включващи лишаване от свобода, е наложена глоба и/или конфискация, която все още не е събрана или изпълнена.  \r\nДеница КИТАНОВА", "date": "2019.05.29", "title": "Парламентът уреди условията и реда за признаване и изпълнение на съдебни актове за налагане на наказания, постановени в други страни от ЕС"}
{"url": "http://www.focus-news.net/news/2019/05/29/2663843/dobrich-urotsi-po-gorska-pedagogika-se-provezhdat-v-darzhavnoto-gorski-stopanstvo.html", "text": "Уроци по горска педагогика се провеждат в Държавното горски стопанство (ДГС) в Добрич през тази седмица. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП) – Шумен, за  Радио „Фокус” . Три урока по горска педагогика са организирали през миналата седмица от ДГС – Добрич. Педагогът на стопанството Йорданка Славова е играла и учила с деца от четвърта група на ДГ „Пчеличка“, второкласници от СУ „Св. Св. Кирил и Методий“ и ученици от трети клас на СУ „Любен Каравелов“. Малчуганите са имали възможност да разгледат и разсадника на стопанството, да разберат по какво се различават различните дървесни видове и как се отглеждат малките фиданки. По време на заниманията децата са гледали четири филмчета, свързани с опазването на горите и животните. Филмите са изработени от експерти на СИДП, в помощ на горската педагогика. Интересните интерактивни игри и уроците, поднесени по забавен начин, позволяват на децата да научат повече за гората и нейните обитатели, както и за хората, които се грижат за дърветата и животните, смята Йорданка Славова. \r\nЖулиета НИКОЛОВА", "date": "2019.05.29", "title": "Добрич: Уроци по горска педагогика се провеждат в Държавното горски стопанство"}
{"url": "http://www.focus-news.net/news/2019/05/29/2663844/parlamentat-prie-na-parvo-chetene-dva-zakonoproekta-za-promeni-v-zakona-za-otgovornostta-na-darzhavata-i-obshtinite-za-vredi.html", "text": "Парламентът прие на първо четене два законопроекта за промени в Закона за отговорността на държавата и общините за вреди, предаде репортер на  Агенция „Фокус“ . Едната законодателна инициатива бе внесена от ГЕРБ, а другата - от ДПС. Законопроектът на ГЕРБ предвижда производството за обезщетения за вреди от нарушаване на правото на ЕС, когато вредите са причинени от актове, действия или бездействия на органи или на длъжностни ица при или по повод изпълнение на административна дейност, както и от правосъдната дейност на административните съдилища или Върховния административен съд.  \r\nТекстовете от законопроекта на ДПС предвиждат държавата и общините да отговарят за вредите, причинени на граждани и юридически лица освен от незаконосъобразни актове, действия или бездействия на техни органи и длъжностни лица при или по повод изпълнение на административна дейност и  за вредите, причинени от действието на отменени или обявени за нищожни подзаконови нормативни актове.  \r\nДеница КИТАНОВА", "date": "2019.05.29", "title": "Парламентът прие на първо четене два законопроекта за промени в Закона за отговорността на държавата и общините за вреди"}
{"url": "http://www.focus-news.net/news/2019/05/29/2663845/burgas-25-godishen-barman-otkrit-v-bezpomoshtno-sastoyanie-v-kuhnensko-pomeshtenie-na-zavedenie-v-sozopol-e-pochinal-na-pat-kam-bolnitsata.html", "text": "25-годишен мъж, открит в безпомощно състояние в кухненско помещение на заведение в Созопол, е починал на път към болницата. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. Около 09.10 часа в Районно управление на МВР – Созопол е получено съобщение за инцидент в бар „Хедон“, при който на пода в кухненското помещение в безпомощно състояние е открит 25-годишен мъж от Шумен, работещ като барман в заведението. Своевременно същият е откаран с линейка към УМБАЛ – Бургас, но по пътя починал.  Колегите му твърдели, че вероятно смъртта е причинена от токов удар, но до момента това не е подкрепено от доказателства. Предстои извършването на аутопсия в отделение съдебна медицина с цел установяване на точната причина за смъртта. Към момента местопроизшествието се обследва от екип на инспекция по труда, които да установят дали се касае за трудова злополука. \r\nДеница ДИМИТРОВА", "date": "2019.05.29", "title": "Бургас: 25-годишен барман, открит в безпомощно състояние в кухненско помещение на заведение в Созопол, е починал на път към болницата"}
{"url": "http://www.focus-news.net/news/2019/05/29/2663848/blagoevgrad-mezhdunarodniyat-den-na-deteto-shte-bade-otbelyazan-v-gotse-delchev-s-tarzhestvo-za-nay-malkite.html", "text": "Международният ден на детето – 1 юни, по традиция ще бъде отбелязан в Гоце Делчев с голям празник. Той ще се състои в Градския парк и ще започне в 10.30 часа на 1-ви юни. Това съобщиха от пресцентъра на  Община Гоце Делчев .  \r\nЗа децата на Гоце Делчев ще има богата музикална програма, много забавления и лакомства, а така също ателие по грънчарство и рисуване, както и други интересни занимания. \r\n\"Очакваме най-малките жители и гости на Гоце Делчев, за да празнуваме заедно Деня на детето в Градския парк!\", посочват от Общината.", "date": "2019.05.29", "title": "Благоевград: Международният ден на детето ще бъде отбелязан в Гоце Делчев с тържество за най-малките"}
{"url": "http://www.focus-news.net/news/2019/05/29/2663847/varnenskiyat-i-velikopreslavski-mitropolit-yoan-blagodarya-sardechno-na-premiera-borisov-za-otpusnatite-sredstva-za-hram-sv-prokopiy-varnenski.html", "text": "Благодаря сърдечно на премиера Борисов за отпуснатите средства за храм „Св. Прокопий Варненски“. Това каза Варненския и Великопреславски митрополит Йоан в началото на редовното правителствено заседание, предаде репортер на  Агенция „Фокус“ . „С чувство на дълбоко уважение се обръщам с благодарност към Бог и лично към Вас, г-н Борисов. През 2009 г. се положи основен камък на храм „Св. Прокопий Варненски”-  храм, който отне до този момент в строителството си 2,6 млн. лв. Шеста година съм във Варна, благодаря сърдечно на вас. Благодаря, че отпуснахте 300 хил. лв. за довършването на храма, които бяха отчетени миналата година. „1,4 млн. лв. е отпуснала Община Варна с кмета на града Иван Портних. Имаме множество дарителски актове от страна на различни хора и фирми. Дирекция „Вероизповедания“ е дала около 100 хил.-150 хил. през 2009 г. и в наше време 20 хил. лв. Благодаря ви сърдечно, защото винаги съм чувствал вашата подкрепа още като кмет на София в първите ви два мандата“, поясни той. „Не малко средства се отпуснаха за тази епархия. Пожелавам здраве и благодаря за вашето отношение към Светата църква“, добави митрополит Йоан. „Благодаря за добрите отношения между църква и държава“, посочи още Варненският и Великопреславски митрополит Йоан \r\nДаяна ДЮЛГЕРОВА", "date": "2019.05.29", "title": "Варненският и Великопреславски митрополит Йоан: Благодаря сърдечно на премиера Борисов за отпуснатите средства за  храм „Св. Прокопий Варненски“"}
{"url": "http://www.focus-news.net/news/2019/05/29/2663851/sport-viktoriya-tomova-preskochi-parviya-krag-v-esen.html", "text": "Виктория Томова се класира за втория кръг на тенис турнира в Есен (Германия) с награден фонд от 25 хиляди долара. Поставената под номер 4 българка победи с 6:2, 6:3 Ромина Опранди от Швейцария само за 68 минути игра.   \r\nВъв втория кръг на турнира Томова ще играе срещу Мая Швалинска от Полша. \r\nВенцислав ДРАГОМАНОВ", "date": "2019.05.29", "title": "Спорт: Виктория Томова прескочи първия кръг в Есен"}
{"url": "http://www.focus-news.net/news/2019/05/29/2663840/premierat-boyko-borisov-vetoto-na-prezidenta-beshe-othvarleno-taka-che-zapochva-da-se-stroi-po-nay-barziya-nachin.html", "text": "Ветото на президента беше отхвърлено така, че почвате да строите по най-бързия начин. От кв. „Младост“ до АМ „Тракия“ - тази страховита тапа трябва да се отвързва незабавно. Това каза министър-председателят Бойко Борисов в началото на редовното правителствено заседание, предаде репортер на  Агенция „Фокус“ . „Както сме говорили околовръстното на Пловдив, Пазарджик, АМ „Хемус“, Монтана, Видин, Ботевград, Мездра, тези обекти трябва да тръгнат веднага. Те са жизненоважни за региона“, добави той.  \r\nДаяна ДЮЛГЕРОВА", "date": "2019.05.29", "title": "Премиерът Бойко Борисов: Ветото на президента беше отхвърлено, така че започва да се строи по най-бързия начин"}
{"url": "http://www.focus-news.net/news/2019/05/29/2663852/varna-rayonnata-prokuratura-predade-na-sad-bratya-bliznatsi-za-prichinyavane-na-sredna-telesna-povreda.html", "text": "С обвинителен акт Районната прокуратура във Варна предаде на съд 23-годишните братя-близнаци Цветан и Младен Ч., причинили в съучастие като съизвършители средна телесна повреда на варненец, изразяваща се в постоянно разстройство на здравето, неопасно за живота. Това съобщиха от  Апелативна прокуратура – Варна . Подсъдимите ще отговарят пред съда за престъпление по член 129, ал. 2, във връзка с ал. 1, във връзка с член 20, ал. 2 от НК, което се наказва с лишаване от свобода до 6 години.  \r\nОсвен средната телесна повреда, изразяваща се в счупване на носни кости на пострадалия, двамата млади мъже са причинили и леки телесни повреди на бития от тях варненец. За подсъдимия Цветан прокуратурата е посочила като отегчаващи вината обстоятелства и наличието на предходна съдимост, докато брат му Младен е с чисто съдебно минало.  \r\nПобоят над пострадалия варненец е нанесен на 27 януари 2018 г. Повод за него станали разменени реплики във фейсбук три седмици преди инцидента. \r\nПредстои делото срещу двамата братя-близнаци да бъде насрочено за разглеждане във Варненския районен съд.", "date": "2019.05.29", "title": "Варна: Районната прокуратура предаде на съд братя-близнаци за причиняване на средна телесна повреда"}
{"url": "http://www.focus-news.net/news/2019/05/29/2663849/sofiya-peykata-na-bashta-i-sin-slaveykovi-beshe-restavrirana-i-otnovo-e-na-ploshtada-v-tsentara-na-grada.html", "text": "Пейката на баща и син Славейкови беше реставрирана и отново е на площада в центъра на града. Това каза пред журналисти кметът на София Йорданка Фандъкова, предаде репортер на  Агенция „Фокус“ . \r\n„След реставрацията, която беше направена на пейката на баща и син Славейкови, тя вече е на площада. Пейката, която е любима на всички софиянци, вече е реставрирана“, заяви Фандъкова. Тя обясни, че архитектът е настоявал да се върне идеята в цялост заедно със сянката на пейката, която е била в проекта, но не е била реставрирана. „Радвам се, че успяхме да върнем тези знаци на центъра на София, които са чакани, любими и необходими за облика на центъра на нашия град“, каза още тя. \r\nЦветилена СИМЕОНОВА", "date": "2019.05.29", "title": "София: Пейката на баща и син Славейкови беше реставрирана и отново е на площада в центъра на града"}
{"url": "http://www.focus-news.net/news/2019/05/29/2663853/burgas-tvorcheska-rabotilnitsa-za-detsa-tematichno-svarzana-s-denya-na-botev-shte-bade-otkrita-v-turisticheski-kompleks-akve-kalide-na-2-yuni.html", "text": "Творческата работилничка за деца „Арт-И-Факти“ на 2 юни ще бъде тематично свързана с датата, на която честваме Деня на Ботев и загиналите за свободата и независимостта на България. Това съобщиха от пресцентъра на  Община Бургас . В традиционните неделни занимания за деца туристическият комплекс ще предложи на малките посетители да изработват корабче с българското знаме и значка с лика на Ботев. Децата ще използват дървени пръчици за корабчето и силиконови печати за направа на рамка на значката, която ще могат да закачат на дреха. Освен да изработват интересни предмети, малките участници в „Арт-И-Факти“ ще имат възможността и да  посетят музея на ТК „Акве Калиде“, където да гледат прожекция на 3D мапинг. „Арт-И-Факти“ се организира от 11.00 до 13.00 ч. в ТК „Акве Калиде“. Таксата от 3 лв. за едно и 4 лв. за две занимания, е с включено посещение на музея и 3D мапинг. За повече информация и резервации: 0882 00 41 26.", "date": "2019.05.29", "title": "Бургас: Творческа работилница за деца, тематично свързана с Деня на Ботев, ще бъде открита в Туристически комплекс „Акве Калиде“ на 2 юни"}
{"url": "http://www.focus-news.net/news/2019/05/29/2663855/dimitar-brachkov-kmet-na-petrich-chrez-otpusnatite-14-mln-lv-za-obshtina-petrich-shte-se-asfaltira-antichniyat-pat-do-herakleya-sintika.html", "text": "Чрез отпуснатите 1.4 млн. лв. за Община Петрич ще се асфалтира античният път до Хераклея Синтика. Това каза на брифинг в Министерски съвет кметът на община Петрич Димитър Бръчков, предаде репортер на  Агенция „Фокус“ . „Искам да изразя своята благодарност лично към премиера Борисов и към цялото правителство за разбирането и решаването на един дългогодишен проблем. С постановление на Министерски съвет са отпуснати 1.4 млн. лв. за Община Петрич, с което ще се асфалтира античният път до Хераклея Синтика“, поясни Бръчков. „Искам само да припомня, че Хераклея Синтика е един най-динамично развиващите се антични градове на територията на България. Той се простира на площ повече от 10 кв. км. Ще продължим разкопките и благоустрояването на инфраструктурата и съм сигурен, че един такъв път е добавена стойност за икономическото и културното развитие за България и района“, допълни кметът на община Петрич.  \r\nДаяна ДЮЛГЕРОВА", "date": "2019.05.29", "title": "Димитър Бръчков, кмет на Петрич: Чрез отпуснатите 1.4 млн. лв. за Община Петрич ще се асфалтира античният път до Хераклея Синтика"}
{"url": "http://www.focus-news.net/news/2019/05/29/2663846/evropeyskaya-pravda-ukrayna-parvata-zadgranichna-vizita-na-zelenski-shte-bade-v-bryuksel.html", "text": "Първата задгранична визита на новия държавен глава на Украйна Владимир Зеленски ще бъде в Брюксел. Това съобщава киевското издание  „Европейская правда“  , позовавайки се на източници. \r\nОчаква се пътуването да се състои около датата 5 юни. В рамките му Зеленски ще проведе срещи с представители на Европейския съюз, включително с председателя на Европейския съвет Доналд Туск и с председателя на Европейската комисия Жан-Клод Юнкер. Освен това украинският президент има планирана среща в седелището на НАТО с генералния секретар на организацията Йенс Столтенберг.  Тереза Герова", "date": "2019.05.29", "title": "„Европейская правда“ (Украйна): Първата задгранична визита на Зеленски ще бъде в Брюксел"}
{"url": "http://www.focus-news.net/news/2019/05/29/2663856/v-rozovite-gradini-na-kazanlashkoto-selo-rozovo-pred-chuzhdestranni-i-balgarski-turisti-be-predstaven-ritual-svarzani-s-rozoproizvodstvoto-i-pominaka-na-mestnite-zhiteli-rozober.html", "text": "розовите градини на казанлъшкото село Розово пред чуждестранни и български туристи бе представен един от  двата характерни ритуала, свързани с розопроизводството и поминъка на местните жители – розобер, предаде кореспондент на  Радио „Фокус” . В рамките на Фестивала на розата това е едно от традиционните събития, което ежегодно привлича вниманието на посетителите и гостите на Празника. Ритуалът, който представят самодейци от местното читалище в село Розово е „Избор на най – лична мома по розобер”. „Това е традиция, която се е запазила през годините. Момите се събират сутринта в блока от рози и започват да берат. Набраните рози се теглят и тази, която е набрала най – много розов цвят, е най – личната розоберачка. Тя е и избраничката да се омъжи за чорбаджийския син. Наесен се стяга чиизът на булката, да следващия розобер, когато е и сватбата по време на розобер”, поясни кметът на Розово Теодоря Георгиева и подчерта, че това са традициите, които са спазвани от местните през годините и продължават и до ден – днешен в Розово.   \r\nВ дните на традиционния Фестивал на розата в населените места край Казанлък са организирани осем демонстрации на ритуала „Розобер” - в селата Ръжена, Копринка и Ясеново, а в самата кулминация на Празника на розата на 2 юни и в розовите градини край Казанлък. \r\nРозопроизводителите от региона са категорични, че тази година кампанията ще бъде къса и недобра като рандеман и качество на розовия цвят. \r\nБлизо 45 хиляди декара в България са засадени с рози, а половината от тях са в района на Казанлък. \r\nОт миналата година има непродадени близо 300 килограма розово масло. \r\nСлавяна ГАЙДАРОВА", "date": "2019.05.29", "title": "В розовите градини на казанлъшкото село Розово пред чуждестранни и български туристи бе представен ритуал, свързани с розопроизводството и поминъка на местните жители – розобер"}
{"url": "http://www.focus-news.net/news/2019/05/29/2663857/blagoevgrad-za-poredna-godina-obshtina-bansko-startira-traditsionniya-konkurs-krasivite-gradini-na-bansko.html", "text": "За поредна година Община Банско стартира традиционния конкурс „Красивите градини на Банско“. Това съобщиха от пресцентъра на  Община Банско . Чрез конкурса се цели да се промени цялостния облик на града. Идеята е да се стимулира желанието у хората за поддържане и разкрасяване на собствените им домове и имоти, а също така и облагородяване на градските пространства. \r\nКонкурсът е разделен на четири етапа: \r\n- подаване на заявки за участие – от 1 юни до 30 юни 2019 г. вкл.; \r\n- посещение на място (с цел свеждане до минимум на некоретните участници) – от 1 юли до 31 август 2019 г.; \r\n- публикуване на снимковия материал на участниците за събиране на харесвания – от 1 септември до 15 септември 2019 г.; \r\n- награждаване –  част от  мероприятията, свързани с честване на 5 октомври – празника на града. \r\nУчастниците в конкурса ще бъдат оценявани от петчленно жури, включващо представител на ръководството на Община Банско, служители от отдел“Озеленяване“ и външни експерти. \r\nВсеки жител на Общината може да участва с една или няколко номинации на оформени от него градини. Номиниран за участие може да бъде всеки жител на територията на Община Банско, който притежава поддържана от него цветна градина, или дворно пространство. Номинацията може да бъде заявена лично, или кандидатът да бъде препоръчан от свой близък. \r\nКраен срок за желаещите е 30 юни 2019 г., като заявката  за участие е в свободен формат, съдържаща следната информация: \r\n– трите имена; \r\n– точен адрес, телефон, e-mail – за контакт; \r\n– адрес на поддържаното и оформено място,  номинирано за участие; \r\n– панорамна снимка (на хартиен носител или запис на CD/DVD, а може и на e-mail). \r\nЖителите, желаещи да участват в конкурса, могат да подават своите заявки на e-mail: r.tsiguriina@bansko.bg, или в стая 111, отдел „Озеленяване“, в сградата на Общинска администрация Банско. \r\nСлед изтичане на крайния срок, комисия от Общинска администрация поетапно ще посети всички заявени за  участие места, като предварително собствениците ще бъдат уведомени. \r\nПрез месец септември снимките на всички участници ще бъдат публикувани във фейсбук страницата на община Банско Bansko Official. Финалните 10 обекта ще бъдат селектирани на база получените харесвания в социалната мрежа, като журито ще определи окончателните победители във всяка категория.  Резултатите от конкурса ще бъдат обявени в началото на м.октомври на сайта на общината www.bansko.bg, както и на „Фейсбук“ страницата й.", "date": "2019.05.29", "title": "Благоевград: За поредна година Община Банско стартира традиционния конкурс „Красивите градини на Банско“"}
{"url": "http://www.focus-news.net/news/2019/05/29/2663860/api-ot-1200-ch-na-30-may-do-1200-ch-na-31-may-se-ogranichava-dvizhenieto-po-patya-srednogortsi-rudozem-za-izvarshvane-na-vzrivni-raboti.html", "text": "От 12.00 ч. утре – 30 май (четвъртък) до 12.00 ч. на 31 май (петък) се ограничава движението по път II-86 Средногорци - Рудозем за извършването на взривни работи в участък от 100 м, при км 128, който е в средата на трасето между двете населени места. Това съобщиха от пресцентъра на  Агенция \"Пътна инфраструктура\"  (АПИ). Обходният маршрут е по направлението: Средногорци - Смолян (кв. „Устово“ - кв. „Райково“) - Рудозем и обратно. \r\nНа 31 май от 06.00 ч. до 08.00 ч. ще бъде осигурено преминаване на всички видове моторни превозни средства през участъка чрез регулиране на движението със светофарна уредба.  \r\nВ момента по Програмата за трансгранично сътрудничество „ИНТЕРРЕГ V-A Гърция – България 2014-2020 г.“, финансирана чрез Европейския фонд за регионално развитие и националния бюджет, се реконструира 7-километровата отсечка между Рудозем и Средногорци. Инвестицията е за близо 11 млн. лв. с ДДС. \r\nСтроителните работи включват подмяна на асфалтовата настилка, подобряване на отводняването, ремонт на подпорни стени и мостово съоръжение, обрушане на скалните откоси и на необходимите места ще се монтират предпазни стоманени мрежи. За допълнително укрепване на откосите е предвидено затревяване, засаждане на дървета и храсти. Основно ремонтираният път ще бъде с нови ограничителни системи, пътни знаци и хоризонтална маркировка.", "date": "2019.05.29", "title": "АПИ: От 12.00 ч. на 30 май до 12.00 ч. на 31 май се ограничава движението по пътя Средногорци - Рудозем за извършване на взривни работи"}
{"url": "http://www.focus-news.net/news/2019/05/29/2663850/ivan-portnih-kmet-na-varna-otpuskaneto-na-sredstva-za-hram-sv-prokopiy-varnenski-e-poredna-podkrepa-ot-pravitelstvoto-za-grada-ni.html", "text": "Отпускането на средства за за  храм „Св. Прокопий Варненски“ е поредна подкрепа от правителството за града ни. Това каза на брифинг в Министерски съвет кметът на Община Варна Иван Портних, предаде репортер на  Агенция „Фокус“ . „Това е поредната подкрепа от министър-председателя Борисов и правителството за Варна. След като получихме подкрепа до момента в редица сфери на социално-икономическия живот за реализиране на важни проекти, радвам се, че за пореден път правителството подкрепя и изграждането на един изключително мащабен нов храм в града ни, който безусловно е сериозна подкрепа за духовната сфера. Вярвам, че доброто взаимодействие между правителството и местна власт носи добри резултати за хората, което е очевидно“, поясни той.  \r\nДаяна ДЮЛГЕРОВА", "date": "2019.05.29", "title": "Иван Портних, кмет на Варна: Отпускането на средства за  храм „Св. Прокопий Варненски“ е поредна подкрепа от правителството за града ни"}
{"url": "http://www.focus-news.net/news/2019/05/29/2663862/stara-zagora-zaginal-e-56-godishen-mazh-blasnat-ot-vlak-na-zhp-liniyata-mezhdu-selata-mihaylovo-i-kaloyanovets.html", "text": "56.годишен мъж е блъснат от преминаващ влак на жп линията между селата Михайлово и Калояновец, съобщиха от  ОДМВР – Стара Загора . Влакът се е движил  в посока от София към Бургас. В резултат на удара мъжът е починал. \r\nОбразувано е досъдебно производство по чл.343 от НК.", "date": "2019.05.29", "title": "Стара Загора: Загинал е 56-годишен мъж, блъснат от влак на жп линията между селата Михайлово и Калояновец"}
{"url": "http://www.focus-news.net/news/2019/05/29/2663858/afp-povdignaha-obvineniya-sreshtu-boris-dzhonsan-za-razprostranyavane-na-lazhi-v-kampaniyata-za-brekzit.html", "text": "Борис Джонсън, един от кандидатите за премиерския пост във Великобритания, трябва да се яви в съда по обвинения за съзнателно разпространяване на лъжи е кампанията за референдума за членството на страната в Европейския съюз, предава  AFP . \r\nДжонсън, бивш външен министър, ще бъде призован да се яви пред съда в Лондон, за да се изправи пред обвинения в злоупотреби в държавната служба, се казва в писменото решение на съдия Марго Колман. \r\nДжонсън ще бъде подведен под отговорност за твърдението от 2016 г., че Великобритания дава на Европейския съюз 350 милиона лири (440 милиона евро) на седмица. Тереза Герова", "date": "2019.05.29", "title": "AFP: Повдигнаха обвинения срещу Борис Джонсън за разпространяване на лъжи в кампанията за Брекзит"}
{"url": "http://www.focus-news.net/news/2019/05/29/2663859/kmetat-na-sofiya-yordanka-fandakova-nalozhena-e-maksimalna-sanktsiya-na-stroitelya-zaradi-nezadovolitelno-kachestvo-na-remonta-na-ul-graf-ignatiev.html", "text": "109 хил. лв. са наложените санкции за незадоволително качество на ремонта на централната градска част. Това каза пред журналисти кметът на София Йорданка Фандъкова, предаде репортер на  Агенция „Фокус“ . „Приключи реконструкцията на етап 2 от цялостната реконструкция на Зона 2 в централната градска част. Това е един изключително тежък обект по няколко причини. Първо, защото представлява труден за изпълнение проект. И, второ, защото не включва само настилки – беше подменена 100-годишна канализация, бяха подменяни водопроводи, топлопроводи – т.е. това е координация на много хора, институции и структури“, обясни Фандъкова. Тя припомни, че изпълнението на проекта беше изпълнено с редица проблеми и предизвикателства. „Участниците в проекта са много и всеки от тях носи отговорност – проектанта, отговорната фирма, изпълнителите и всички, които от страна на Столична община отговаряха за този проект“, обясни кметът на София. \r\nФандъкова се извини на гражданите за неудобствата, които възникнаха по време на изпълнение на проекта. „Изпълнението на този проект беше изключително необходимо за града. Вчера представители на надзора и на Дирекция „Транспортна инфраструктура“ проверяваха всички строително-ремонтни дейности по всички участъци от етап 2 – цялото протежение на ул. „Граф Игнатиев“, пл. Гарибалди“, пл. „Славейков“, градината на църквата „Св. Седмочисленици“, ул. „Солунска“. По всички тези обекти бяха констатирани и направени бележки от страна на надзора. Вчера задачата беше да се провери отстраняването на забележките и да получа становището на експертите за степента и качеството на изпълнение на целия този проект“, каза още тя.  \r\nФандъкова посочи, че комисията приема за завършени строителните дейности, но в отделни участъци констатира незадоволително качество. „Участъците са описани, изчислени са съответните санкции. Изчислените до момента неустойки за качество са в размер на 109 хил. лв., които всъщност са максималният размер на неустойки по договор за участъците, в които са констатирани проблеми“, каза тя. По думите ѝ цялостната площ на зоната е малко над 40 дка, като констатирани недобре изпълнени дейности са на площ около 15 дка. „И точно в тези участъци е наложена максималната санкция от 5% от всяка дейност“, уточни Фандъкова. Тя посочи, че на места е допусната различна големина на фугите, както и недостатъчно фугирано. „Констатирано е и некачествено озеленяване на определени зони, както и недобре оформена и завършена настилка и недобре подредена настилка на някои от капаците на ревизионните шахти“, обясни Фандъкова. \r\nЦветилена СИМЕОНОВА", "date": "2019.05.29", "title": "Кметът на София Йорданка Фандъкова: Наложена е максимална санкция на строителя заради незадоволително качество на ремонта на ул. „Граф Игнатиев“"}
{"url": "http://www.focus-news.net/news/2019/05/29/2663863/plovdiv-okrazhniyat-shte-razgleda-iskane-na-prokuraturata-za-zadarzhane-pod-strazha-na-dvama-dushi-za-ubiystvoto-v-asenovgrad.html", "text": "Окръжен съд – Пловдив днес, 29 май 2019 г., от 15.00 часа в зала №106 ще разгледа искането на прокуратурата за вземане на мярка за неотклонение задържане под стража спрямо И. А. и М. А. Това съобщиха от  Съдебна палата – Пловдив . Спрямо тях е повдигнато обвинение по чл. 115 от НК за умишлено убийство, извършено на 26 май т.г. в Асеновград.", "date": "2019.05.29", "title": "Пловдив: Окръжният ще разгледа искане на прокуратурата за задържане под стража на двама души за убийството в Асеновград"}
{"url": "http://www.focus-news.net/news/2019/05/29/2663866/stara-zagora-zabavleniya-i-sport-shte-ima-prez-uikenda-v-grada.html", "text": "Въжената градина в парк „Митрополит Методий Кусев“ в Стара Загора ще бъде отворена за децата на 1 юни. Това съобщиха от пресцентъра на  Общината . От 10.00 до 16.00 часа инструктори от Туристическо дружество „Сърнена гора“ ще бъдат там и ще съдействат за безопасното преминаване по съоръженията. \r\nНа 2 юни 2019 г. в общинска спортна зала ще се проведе Двадесети открит национален турнир по спортни танци „Купа Стара Загора 2019“.  \r\nОрганизатори са Българската федерация по спортни танци, Община Стара Загора и Клуб по спортни танци „Център Голд Степ\".  \r\nВ него ще участва състезатели от цялата страна в различни възрастови групи и класове. \r\nВ рамките на турнира ще се проведе и надпреварата  \"Изгряващи звезди“. \r\nСъстезанията започват в неделя от 10.00 часа, а Гала вечерта е от 18.30 часа.", "date": "2019.05.29", "title": "Стара Загора: Забавления и спорт ще има през уикенда в града"}
{"url": "http://www.focus-news.net/news/2019/05/29/2663865/stara-zagora-pilot-e-zaginal-pri-aviokatastrofa-kray-maglizh.html", "text": "Пилот е загинал при авиоинцидент в землището на село Юлиево, Община Мъглиж. Това съобщиха за  Агенция „Фокус“  от  ОДМВР- Стара Загора . Инцидентът е регистриран рано тази сутрин в 08.41 часа.  „Фокус“ припомня :   Това е четвъртият инцидент от началото на тази година. Първият беше на 2 април, на територията на Република Северна Македония, където загинаха четирима души, вторият беше на 20 април в село Оризари, където загинаха двама души и третият беше на 26 май край Ихтиман, където загинаха мъж и жена. \r\nИрина ИВАНОВА", "date": "2019.05.29", "title": "Стара Загора: Пилот е загинал при авиокатастрофа край Мъглиж"}
{"url": "http://www.focus-news.net/news/2019/05/29/2663864/kmetat-na-sofiya-yordanka-fandakova-novite-ogranichiteli-na-ul-graf-ignatiev-sa-porachani-i-predstoi-da-pristignat.html", "text": "Новите ограничители на ул. „Граф Игнатиев“ са поръчани и предстои да пристигнат. Това каза пред журналисти кметът на София Йорданка Фандъкова, предаде репортер на  Агенция „Фокус“ . „Проблемът с ограничителите на ул. „Граф Игнатиев“ се появи във връзка с това, че те не са безопасни за хората. По мое искане направихме всичко възможно да бъдат приети по-подходящи ограничители. За целта е необходимо време да бъдат произведени и доставени. Изпълнителят е поел ангажимента безплатно за общината да направи монтажа и демонтажа, когато те пристигнат“, обясни Фандъкова. Тя посочи, че новите ограничители вече са поръчани, произвеждат се и се очаква да пристигнат. „Това е задължително, за да гарантираме безопасността на хората“, заяви кметът на София. \r\nФандъкова коментира и темата с връщането на сергиите за книги на пл. „Славейков“. „Виждах се скоро с представители на търговците и разговаряхме да участват активно при избирането на подходящите маси. По мое настояване връщаме част от сергиите за книги, но те са се съгласили с мен, че трябва да имат естетичен вид и да няма кашони за банани, за да може този площад да не се затваря от толкова много сергии. Така че предстои да се изберат подходящите маси от страна на главния архитект“, каза още тя. \r\nЦветилена СИМЕОНОВА", "date": "2019.05.29", "title": "Кметът на София Йорданка Фандъкова: Новите ограничители на ул. „Граф Игнатиев“ са поръчани и предстои да пристигнат"}
{"url": "http://www.focus-news.net/news/2019/05/29/2663861/kmetat-na-sofiya-yordanka-fandakova-8-godini-e-garantsiyata-na-remonta-na-ul-graf-ignatiev.html", "text": "8 години е гаранцията на ремонта на ул. „Граф Игнатиев“. Това каза пред журналисти кметът на София Йорданка Фандъкова, предаде репортер на  Агенция „Фокус“ . \r\nФандъкова посочи, че вчера при проверката на ремонта на Зона 2 в централната градска част е била наложена максимална глоба за недобро почистване на обекта при предаването му от 3000 лв. „По отношение на проектанта налагаме и максималната неустойка от 10% от стойността на договора за проектиране на Зона 2, която е в размер на 35 хил. лв. Това е основно заради факта, че при реализиране на проекта измерванията показаха, че надлъжния наклон на участъка между ул. „Раковски“ до ул. „6-и септември“ е нулев, което налага допълнителни дейности по отношение на отводняването на тези участъци, които не бяха заложени в проекта“, заяви тя. \r\nКметът на София припомни, че още миналата година е наложила максимална санкция на надзора в размер на 86 200 лв. „Така че общият размер на санкции за всички участници в проекта до този момент е 290 хил. лв. Всеки от участниците има своята отговорност, така че трябва да я понесе“, коментира Фандъкова. Тя обясни, че етап 2 от проекта на Зона 2 е на стойност около 9 млн. лв. „Срокът на гаранция е 8 години. И за времето на този срок изпълнителят е длъжен да страната всички бележки за своя сметка. Като  за целта половината от гаранцията, която е представена от изпълнителя в началото на договора и която е в размер на 603 хил. лв., се задържат за срока на гаранция, за да гарантират, че ако той не си изпълни ангажиментите, те ще бъдат изпълнени за негова сметка“, обясни тя. \r\nФандъкова посочи, че проблемът на строителните компании са работниците. „Дали заради размера на заплащането, дали заради уменията – не мога да кажа, но факт е, че винаги при изпълнението на каквито и да е проекти, винаги се получават проблеми. Така че за мен гаранцията е наистина в санкциите, за да може фирмите да си правят сметка, да се подготвят добре и да изпълняват това, което са поели като ангажимент“, каза още тя. \r\nЦветилена СИМЕОНОВА", "date": "2019.05.29", "title": "Кметът на София Йорданка Фандъкова: 8 години е гаранцията на ремонта на ул. „Граф Игнатиев“"}
{"url": "http://www.focus-news.net/news/2019/05/29/2663869/ministar-petya-avramova-shte-uchastva-v-mezhdunarodnata-arhitekturna-konferentsiya-share-sofia-na-30-may.html", "text": "На 30 май от 10.10 часа министърът на регионалното развитие и благоустройството Петя Аврамова ще участва в Международната архитектурна конференция SHARE Sofia. Това съобщиха от пресцентъра на  министерството . Организираният от Културна Асоциация  PROEVENT и Камара на Архитектите в България форум на тема „София утре“ ще се състои в зала 9 на Националния дворец на културата. Началото му е в 9.20 часа. В него се очаква да се включат повече от 200 архитекти от страната и чужбина. Заедно с форума, под патронажа на министър Петя Аврамова се провежда конкурсът „Български архитектурни награди“. Той ще се проведе от 10.00 часа в Зала 8 на НДК.", "date": "2019.05.29", "title": "Министър Петя Аврамова ще участва в международната архитектурна конференция SHARE Sofia на 30 май"}
{"url": "http://www.focus-news.net/news/2019/05/29/2663868/savmestna-preskonferentsiya-na-api-i-patna-politsiya-shte-se-provede-na-30-may-vav-vrazka-s-organizatsiyata-na-dvizhenie-prez-letnite-mesetsi.html", "text": "Радослав Влахов, член на УС на Агенция „Пътна инфраструктура“ (АПИ), инж. Иван Досев, директор на дирекция „Пътно поддържане“ в АПИ и началникът на отдел „Пътна полиция“ в Главна дирекция „Национална полиция“ комисар Росен Рапчев, ще дадат пресконференция във връзка с организацията на движение през летните месеци. Това съобщиха от пресцентъра на  АПИ . \r\nСъбитието ще се проведе от 10.00 ч. на 30 май в сградата на АПИ на бул. „Македония“ №3.", "date": "2019.05.29", "title": "Съвместна пресконференция на АПИ и „Пътна полиция” ще се проведе на 30 май във връзка с организацията на движение през летните месеци"}
{"url": "http://www.focus-news.net/news/2019/05/29/2663872/sport-grigor-dimitrov-ofitsialno-shte-debyutira-na-kort-simon-matiyo.html", "text": "Григор Димитров официално ще дебютира на корт „Симон Матийо“ на „Ролан Гарос“ днес, не преди 15:30 часа. Българинът излиза за двубоя си от втори кръг срещу Марин Чилич, а срещата помежду им е трета и стартира веднага след края на женския сингъл между Каролина Плишкова и Кристина Кучова. \r\nВ изиграните досега пет мача между тях Чилич води с 4:1 победи. Единствената победа на Димитров е на турнира от сериите „Мастърс“ в Париж през 2015 година. Оттогава Чилич има три поредни успеха срещу най-добрия български тенисист, като последната среща между двамата е през 2018 година. \r\nВенцислав ДРАГОМАНОВ", "date": "2019.05.29", "title": "Спорт: Григор Димитров официално ще дебютира на корт „Симон Матийо“"}
{"url": "http://www.focus-news.net/news/2019/05/29/2663870/vitsepremierat-mariyana-nikolova-temata-za-ravnopostavenostta-na-zhenite-i-mazhete-otbelyazva-priemstvenost-mezhdu-balgarskoto-i-rumanskoto-predsedatelstvo.html", "text": "Равнопоставеността на жените и мъжете е от изключително значение в контекста на общия ни стремеж за модернизиране на европейския социален модел и за постигане на целите на Стратегия Европа 2020“. Това заяви заместник министър-председателят по икономическата и демографската политика Марияна Николова в Букурещ на международната конференция „Ролята и статута на жените в съвременното общество – между овластяване, лидерство и полова дискриминация\", съобщиха от  правителствената информационна служба . В своето изказване тя подчерта, че с тази тема се отбелязва приемственост между Българското и Румънското председателство. Вицепремиерът Николова акцентира върху последователната политика, която страната ни води за равенството между половете и даде примери с приети закони, стратегически документи и механизми за постигането на тази цел. „Една от най-важните области, в която инвестираме усилия и средства, е участието на жените на пазара на труда и съответно професионалната им реализация“, каза още вицепремиерът Николова. Тя добави, че са предприети мерки за увеличаване на заплатите при професии като тези на медицинските сестри и учителите. Марияна Николова изтъкна още, че България е на първо място в ЕС по относителен дял на жените в IT сектора. Сред водещите участници във форума беше и президентът на Световната банка Кристалина Георгиева.  \r\nДвудневният международен форум е под патронажа на министър-председателя на Румъния Виорика Дънчила и се провежда в рамките на Румънското председателство на Съвета на Европейския съюз.", "date": "2019.05.29", "title": "Вицепремиерът Марияна Николова: Темата за равнопоставеността на жените и мъжете отбелязва приемственост между Българското и Румънското председателство"}
{"url": "http://www.focus-news.net/news/2019/05/29/2663854/sergey-lavrov-krizata-v-kosovo-beshe-provokirana-ot-onezi-koito-iskat-da-sazdadat-sanitaren-kordon-okolo-ruskata-federatsiya.html", "text": "Изострянето на ситуацията в Косово бе провокирано от онези, които искат да превърнат Балканите в „санитарен кордон“ около Русия. Това подчерта министърът на външните работи на Руската федерация Сергей Лавров пред журналисти, предава  TACC . \r\n„Що се отнася до събитията в Косовска Митровица, такива провокации са полезни за онези, които искат да превърнат Балканите в санитарен кордон срещу Русия\", бе заключението на Лавров. Съответното той заяви на пресконференция в Любляна след разговори със словенския си колега Миро Церар. Тереза Герова", "date": "2019.05.29", "title": "Сергей Лавров: Кризата в Косово беше провокирана от онези, които искат да създадат санитарен кордон около Руската федерация"}
{"url": "http://www.focus-news.net/news/2019/05/29/2663871/haskovo-125-ta-godishnina-otbelyaza-chitalishte-sv-sv-kiril-i-metodiy-1894-topolovgrad.html", "text": "125-та годишнина отбеляза читалище „Св. Св. кирил и Методий – 1894“-Тополовград. Това съобщиха от пресцентъра на  Общината . \r\nЧиталището, без което никой не може да си представи малкият сакарски град, навърши 125 години.  През това време то е било пристан за много просветни и културни дейци, за много творци, читатели, самородни таланти, изиграло е голяма роля за просвещението на тополовградчани. \r\nВ своето слово председателят на читалището Трифон Ламбов се обърна към читалищните дейци с думите: „Нашата работа е еталон за родолюбие, нашата всеотдайност – пример за подражание.“ \r\nС голям юбилеен концерт днешните творци-любители отново доказаха, че в малкото градче се раждат талантливи хора. Малки и големи пяха , рецитираха, танцуваха в прослава на своето читалище и отново зарадваха своите съграждани с талантливите си сценични изяви.  \r\nС думи на благодарност към местните творци се обърна заместник-кметът на общината Маргарита Георгиева. \r\nВъв връзка с годишнината кметът на община Тополовград-  Божин Божинов удостои с почетен плакет читалище „Св. Св. Кирил и Методий – 1894“ в чест на 125 годишнината от създаването му и направи подарък - озвучителна система. \r\nПочетния плакет ще връчи Маргарита Георгиева- зам. Кмет на Община Тополовград.  \r\nС почетен плакет и грамота за народополезна дейност и съхраняване на българската култура и по повод 125 годишнината  удостои читалището Съюзът на народните читалища. Тополовградският храм на културата получи и  Почетна грамота за принос в развитието на читалищното дело в България от Министерството на културата, която беше  връчена на Тържествено събитие на 28 май в Националната библиотека „Св. Св. Кирил и Методий“- София. \r\nСъюзът на народните читалища удостоява с грамота и златна значка за принос в развитието на читалищното дело и по повод 125 годишнината на читалище „Св. Св. Кирил и Методий -1894“ Райна Зотова.  \r\nНастоятелството на читалище „Св. Св. Кирил и Методий- 1894“-Тополовград удостои с Юбилеен почетен плакет заслужили читалищни дейци, общественици и творческите състави. \r\nНаградите ще връчи председателя на читалище „Св. Св. Кирил и Методий- 1894“ Трифон Ламбов. \r\nЗа принос в развитието на читалищното дело се удостояват: Божин Божинов – Кмет на Община Тополовград; Маргарита Георгиева – зам. кмет на община Тополовград  и дарител; Красимира Ятакчиева- началник отдел „Хуманитарни и социални дейности“ , член на настоятелството; Трифон Ламбов- председател на Читалище „Св. Св. Кирил и Методий- 1894“ ;  Общински съвет – Тополовград;  Добрин Парнаров- председател на комисията по култура при Общински съвет – Тополовград;  Ваня Василева- зам. председател на настоятелството ;  Атанас Баев – член на настоятелството, дарител на читалището;Петко Дечев – дългогодишен член на настоятелството; Христо Дюлгеров – член на настоятелството, автор на „Златната камила“; Атанас Башаев - член на настоятелството;Васил Белев- член на настоятелството, дългогодишен участник в Мъжката вокална група; Мария Дюлгерова – член на настоятелството, дългогодишен дарител; Ваня Василева- член на настоятелството Пепа Теодосиева- член на настоятелството; Кирил Киров – председател на проверителната комисия Пепа Колева – член на Проверителната комисия;  Лазарина Лазарова – член на Проверителната комисия. \r\nС почетен плакет са удостоени творческите състави на читалището, които работят сега: Театър на комедията „Велко Кънев“ - режисьора Вълчо Янев; Мъжка вокална група с ръководител Стойчо Чобанов ;Мажоретен състав „Сияйни звезди“ с ръководител Йовка Дионисова – Маркова; Детски хор „Медени звънчета“ с ръководител Людмила Янева; Състав за художествено слово „Сладкодумци“ с ръководител Тонка Славкова; Театрална формация „Антракт“ с ръководител  Росен Пурлантов ;  Състав за народни танци „Луди млади“ с ръководител Мая Узунова; Школа за народни танци с ръководител Дарина Терзиева; Дамски хор с ръководител Стойчо Чобанов; Детска Вокална група с ръководител  Десислава Петкова; Литературен клуб „Илко Карайчев“ с председател  Геновева Диманова; Клуб „Дар от лозата- Тодор Узунов“ с председател Тодор Колев;Изложбена зала с отговорник Петко Ятакчиев.", "date": "2019.05.29", "title": "Хасково: 125-та годишнина отбеляза читалище „Св. Св. кирил и Методий – 1894“-Тополовград"}
{"url": "http://www.focus-news.net/news/2019/05/29/2663875/dobrich-kmetat-na-kavarna-nina-stavreva-prisastva-na-zaklyuchitelniyat-etap-na-initsiativata-klub-matematika-koyato-se-provezhda-v-su-st-karadzha.html", "text": "Кметът на Каварна Нина Ставрева присъства на заключителният етап на инициативата клуб „Математика +“, която се провежда в СУ „Ст. Караджа“ и е водена Светла Василева. Това съобщиха от пресцентъра на  Общината . \r\n„Мили деца, щастлива съм да бъда днес сред вас и да видя вашите отлични знания. Математиката е една изключително важна наука. Математика има навсякъде около нас. Бъдете упорити и продължавайте да усъвършенствате знанията си по математика. Вълнувам се и заради това, че сред нас е моят учител по математика г-жа Марийка Стоянова. Пожелавам ви успех! , с тези думи г-жа Ставрева се обърна към всички присъстващи.  \r\nВ клуб “Математика +“ участват 19 ученика от 2 „б“ клас. Той е избран от родителите чрез анкета и стартира дейността си през втория учебен срок.“ Стремим се чрез интересен и забавен начин да поднасяме математиката на учениците. Дори децата измислиха стихотворение за нашият клуб. Радвам, че се има толкова много желаещи да изучават тази точна наука“, заяви техният преподавател Светла Василева.  \r\nНа срещата присъстваха родители и гости свързани с математиката.", "date": "2019.05.29", "title": "Добрич: Кметът на Каварна Нина Ставрева присъства на заключителният етап на инициативата клуб „Математика +“, която се провежда в СУ „Ст. Караджа“"}
{"url": "http://www.focus-news.net/news/2019/05/29/2663874/mon-15-balgarski-ucheni-sa-nominirani-za-nagradite-pitagor.html", "text": "Петнадесет български учени са номинирани за наградите на Министерството на образованието и науката (МОН) „Питагор“ за научни постижения. Това съобщиха от пресцентъра на  министерството . \r\nОтличията ще бъдат връчени за единадесета поредна година на церемония във Военния клуб от 19.00 ч. на 30 май 2019 г.  \r\nТе са разпределени в седем категории - за цялостен принос в развитието на науката, за млад учен, за утвърден учен в областта на природните и инженерните науки, в социалните и хуманитарните науки, в медицинските науки, за успешен ръководител на международни проекти, както и за колектив с успешна експлоатация и комерсиализация на научните резултати.  \r\nКандидати за „Питагор“ тази година бяха 37 български учени, от които жури номинира 15. Техните постижения са в изследвания на мозъчно-съдовата болест и други форми на деменция, засягащи централната нервна система (болест на Алцхаймер, Паркинсонова болест, множествена склероза, епилепсия и др.), изследвания на интелекта и други функции в неврогенетиката, в експерименталната фармакология с фармакотерапия на ендокринната система и приложение на стволови клетки при лечение на тумори. В разработките си учените са разглеждали още натрупването и дисоциацията на 70 ключови белтъка, участващи в поправката на ДНК и свързаната с това резистентност към антитуморни препрати, създаване на платформа за систематична оценка на ефектите от противораковите лекарства, звездната астрономия в контекста на нови научни теории за образуване и еволюция на звездите, действието на физическите и социалните фактори на градската работна среда върху колективното нервно-психическо здраве и др.", "date": "2019.05.29", "title": "МОН: 15 български учени са номинирани за наградите „Питагор“"}
{"url": "http://www.focus-news.net/news/2019/05/29/2663876/premierat-boyko-borisov-razporedi-speshna-proverka-na-zagrazhdeniyata-po-magistralite.html", "text": "Министър-председателят Бойко Борисов разпореди на министъра на регионалното развитие и благоустройството Петя Аврамова и на министъра на вътрешните работи Младен Маринов да предприемат спешна проверка на загражденията по магистралите. Това съобщиха от  правителствената информационна служба . „Там, където са откраднати, веднага да се възстановят, там където са пробити, да се поправят“, заяви премиерът Борисов на днешното правителствено заседание. Министър-председателят Бойко Борисов беше категоричен, че трябва да се реагира максимално бързо при сигнал за скъсани или липсващи заграждения.", "date": "2019.05.29", "title": "Премиерът Бойко Борисов разпореди спешна проверка на загражденията по магистралите"}
{"url": "http://www.focus-news.net/news/2019/05/29/2663873/natsionalna-sledstvena-sluzhba-raboti-po-samoletnata-katastrofa-kray-maglizh.html", "text": "Национална следствена служба започна работа по самолетна катастрофа в землището на село Юлиево, Община Мъглиж. Това съобщиха за  Агенция „Фокус“  от  Националната следствена служба . 60- годишен е мъжът, който е управлявал делтапланера при авиоинцидента. В момента се извършват огледи на местопроизшествието, както и разпити на свидетели и очевидци. \r\nИрина ИВАНОВА", "date": "2019.05.29", "title": "Национална следствена служба работи по самолетната катастрофа край Мъглиж"}
{"url": "http://www.focus-news.net/news/2019/05/29/2663877/plovdiv-okrazhniyat-sad-postanovi-uslovna-prisada-spryamo-podsadim-za-prichinyavane-na-smart-pri-paten-intsident.html", "text": "Окръжният съд в Пловдив постанови условна присъда спрямо подсъдим за причиняване на смърт при пътен инцидент. Това съобщиха от  Съдебна палата – Пловдив . Окръжен съд – Пловдив призна подсъдимия Ивайло Ч. за виновен в това, че на 11 август 2017 г. в гр. Пловдив на бул. „Найчо Цанов“, посока изток, при управлението на моторно превозно средство - лек автомобил марка „СААБ“, е нарушил правилата за движение по пътищата, а именно : \r\n-\tЧл. 20 ал.2 от ЗДвП: „Водачите на пътни превозни средства са длъжни при избиране скоростта на движението да се съобразяват с атмосферните условия, с релефа на местността, със състоянието на пътя и на превозното средство, с превозвания товар, с характера и интензивността на движението, с конкретните условия на видимост, за да бъдат в състояние да спрат пред всяко предвидимо препятствие. Водачите са длъжни да намалят скоростта и в случай на необходимост да спрат, когато възникне опасност за движението“. \r\n-\tЧл. 21 ал.1 от ЗДвП: „При избиране скоростта на движение, на водача на пътно превозно средство е забранено да превишава следните стойност на скоростта в kм/ч в населено място-50км/ч“, \r\nи по непредпазливост е причинил смъртта на И. К./21 г./, поради което и на основание чл. 343 ал.1 б“В“ вр. чл.342 ал.1 във вр. с чл. 54 ал. 1 от НК го осъжда на три години лишаване от свобода, което наказание  на основание чл. 58а  ал. 1 от НК намалява с една трета, или наказанието, което подсъдимият Ивайло Ч. следва да търпи, е в размер на две години лишаване от свобода. На основание чл. 66, ал. 1 от НК  ОТЛАГА изпълнението на така наложеното и намалено с 1/3 наказание на подсъдимия ИВАЙЛО Ч. от две години лишаване от свобода с изпитателен срок от пет години, считано от влизането на присъдата в сила. \r\nНа основание чл. 343г вр. чл. 37 ал.1 т.7 от НК лишава подсъдимия ИВАЙЛО Ч. от право да управлява МПС за срок от ТРИ ГОДИНИ, считано от влизане на присъдата в сила, като приспада предварителното отнемане на свидетелството му за правоуправление от 15.08.2017 г. до 15.02.2019 г. \r\nДелото бе разгледано по реда на съкратеното съдебно следствие по глава XXVII от НПК, като подсъдимият призна фактите и обстоятелствата, описани в обвинителния акт, като се съгласи да не се събират доказателства за тези факти, а съдът да ползва събраните на досъдебното производство доказателства. Размерът на наложеното спрямо подсъдимия наказание лишаване от свобода е определен след намаляването на наказанието с една трета, съгласно чл. 58а от НК. \r\nПрисъдата подлежи на протест и обжалване  в 15-дневен срок пред Пловдивския апелативен съд.", "date": "2019.05.29", "title": "Пловдив: Окръжният съд постанови условна присъда спрямо подсъдим за причиняване на смърт при пътен инцидент"}
{"url": "http://www.focus-news.net/news/2019/05/29/2663882/kardzhali-zapochna-remont-na-ulitsite-i-trotoarite-sled-kragovoto-krastovishte-na-ploshtad-hadzhi-dimitar.html", "text": "Започна ремонт на улиците и тротоарите след кръговото кръстовище на пазара на площад „Хаджи Димитър“ в Кърджали, предаде репортер на  Радио „Фокус” . Този ремонт се очакваше отдавна от гражданите, които живеят в този квартал, а също и от насочващите се към курортната зона в село Главатарци и залива Енчец. Интензивният поток коли през лятото сериозно затруднява движението по улица „Климент Охридски“, която от античността до днес е вероятно най-оживеното трасе в тази част на града край река Арда.  \r\nОфициалната церемония за първата копка по проекта „Ремонт и рехабилитация на улици и тротоари в град Кърджали” се състоя в присъствието на граждани, общински съветници и медии. Стартът на дългоочакваната рехабилитация по трасетата на улиците в тази най-стара част на града беше даден от кмета града инж. Хасан Азис. Символичният ритуал беше извършен от кметът Азис, зам.-кмета инж. Катя Митовска и председателят на Общинския съвет Раиф Мустафа. Ръководител на проекта е инж. Катя Митовска, общата стойност е 1 709 086 лв. и се осъществява по програмата „Региони в растеж” 2014-2020 г., съфинансиранa от Европейския съюз чрез Европейския фонд за регионално развитие. Ще бъдат изпълнени строително-монтажни работи за ремонт и рехабилитация, и въвеждане на енергоспестяващо улично осветление в стара градска част, включваща площад „Хаджи Димитър”, ул. „Иван Вазов”, ул.”Климент Охридски” и ул.”Добруджа\" по проект \"Ремонт и рехабилитации на улици и тротоари в град Кърджали\". „ПК Лайт“ ще изпълни строителството, след като е спечелил обявената от общината обществена поръчка. Надзорът на строителството ще се осъществява от „Екоинженеринг“. Този проект е първа част от по-мащабен план, който ще обхваща около 10 улици от старата градска улична мрежа и ще бъде изпълнен поетапно.  \r\nДарина ДЕЕНИЧИНА", "date": "2019.05.29", "title": "Кърджали: Започна ремонт на улиците и тротоарите след кръговото кръстовище на площад „Хаджи Димитър“"}
{"url": "http://www.focus-news.net/news/2019/05/29/2663883/hristo-hristov-spetsializirano-zveno-za-razsledvane-na-aviatsionni-sabitiya-zaginaliyat-pilot-kray-maglizh-se-e-udaril-v-darvo.html", "text": "Пилотът, който загина край Мъглиж, се е ударил в дърво и се е сринал при аварийно кацане. Това каза за  Агенция „Фокус“  директорът на Специализираното звено за разследване на авиационни събития (СЗРАС) към Министерство на транспорта Христо Христов по повод авиокатастрофата в мъглижкото село Юлиево. „60-годишният мъж, който загина при авиокатастрофата край Мъглиж, е управлявал мотоделтапланер. Той е изпълнявал авиохимически полет, при който е обработвал земеделска земя. При аварийно кацане пилотът се е ударил в дърво и се е сринал“, заяви Христо Христов. Директорът на Специализираното звено отбеляза, че загиналият пилот е бил с много голям дългогодишен житейски професионален опит в летенето. „Той е бил инструктор и е обучил много пилоти. Освен това е бил и производител на леки летателни средства и професионалист в конструирането им. В авиацията и най-големите професионалисти допускат грешки, едни от неумение, а други при прекалено много голямо самочувствие“, посочи още Христов. \r\nИрина ИВАНОВА", "date": "2019.05.29", "title": "Христо Христов, Специализирано звено за разследване на авиационни събития: Загиналият пилот край Мъглиж се е ударил в дърво"}
{"url": "http://www.focus-news.net/news/2019/05/29/2663880/afp-teheran-othvarli-obvineniyata-na-boltan-za-atakite-sreshtu-korabite-na-oae.html", "text": "Иран категорично отхвърли обвинението на американския съветник по националната сигурност Джон Болтън, който по-рано през деня заяви, че „почти сигурно\" Техеран стои зад атаките от 12 май срещу четири кораба от Обединените американски емирства, предава  AFP . \r\n„Да се правят такива смешни твърдения... не е странно\", след като идват от САЩ, подчерта говорителят на външното министерство Абас Мусави в изявление,  публикувано на официалната интернет страница на ведомството. Тереза Герова", "date": "2019.05.29", "title": "AFP: Техеран отхвърли обвиненията на Болтън за атаките срещу корабите на ОАЕ"}
{"url": "http://www.focus-news.net/news/2019/05/29/2663885/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването  „Симитли – минало, настояще и бъдеще“  по  Радио „Фокус“ – Пирин  продължаваме темата, която започнахме преди две седмици, а именно, че от много години месец май е едно особено време, в което се обръща особено много внимание на просветното дело, на учителите, учениците, но и на самите училища. Причината за това са няколко, но може би най-важната от тях е свързана с това, че на 11 май, както и на 24 май почитаме паметта на светите братя Кирил и Методий, които не само че създават славянската азбука и писменост, но са ѝ едни от най-ревностните борци за самостоятелна църква и култура. В духа на тези празници вече ви срещнахме с директорите на СУ „Св. св. Кирил и Методий“ – град Симитли и СУ „Св. св. Кирил и Методий“ – село Крупник. Днес остава да Ви разкажем за Обединено училище „Св. Паисий Хилендарски“ – село Долно Осеново. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. Очакваме и Вас, нашите слушатели, на телефоните в студиото: 0885 303 373 и 073/ 88-55-81, или на e-mail: pirin@focus-news.net. На посочените контакти може да поставяте въпроси от различнo естество, свързани с развитието на Симитли. От своя страна ние ще поемем ангажимента да ги сведеm до вниманието на компетентните експерти в Oбщината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко актуално, което се случва в Симитли и малките населени места в общината. \r\nПредаването „Симитли – минало, настояще и бъдеще“ се излъчва на честотите на Радио „Фокус“ – Пирин всяка сряда, от 15.00 до 16.00 часа, с водещ Ливия Нинова.", "date": "2019.05.29", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2019/05/29/2663884/vitseprezidentat-iliyana-yotova-vav-frankfurt-balgarskoto-slovo-i-kultura-sa-nashata-identichnost.html", "text": "В глобалния свят предизвикателствата са много, но едно от най-големите е да запазим своята идентичност. Без словото няма да как да успеем. Българското слово и култура са нашата идентичност. Съхранението и разпространението на българския език трябва да бъде мисия на всички – българите в България и българите в чужбина. С тези думи вицепрезидентът Илияна Йотова се обърна към събралите се представители на българската общност на традиционното честване на Деня на българската просвета и култура и на славянската писменост във Франкфурт на Майн. Това съобщиха от  прессекретариата на държавния глава . Да уважат празника дойдоха и представители на германските официални власти.  \r\n„24 май е най-обединяващият празник – всички българи, независимо къде се намират по света, са заедно под звуците на „Върви, народе възродени“, изтъкна Илияна Йотова.  \r\nВицепрезидентът посочи, че 13 века България е империя на духовност и култура, от българската държава, която спасява делото на Светите братя Кирил и Методий, тръгва познанието към другите славянски народи. Почетният ни консул във Федерална провинция Хесен Инго-Ендрик Ланкау определи България като люлка на европейската цивилизация.  \r\nИлияна Йотова благодари на всички българи, които с всеотдайност учат на любов към родината, и подчерта ролята на съботно-неделните училища, които определи като духовни центрове за съхранение и разпространение на българщината. Вицепрезидентът отправи специални благодарности към българския генерален консул във Франкфурт Стефан Димитров и почетния консул Инго-Ендрик Ланкау за активната дейност, отдадена на връзките между нашите две страни и два народа, за грижите за българската общност.  \r\nТази година България и Германия отбелязват 140 години дипломатически отношения. Илияна Йотова подчерта интензивния политически диалог и добрите двустранни отношения, в които има още потенциал за развитие.  \r\nВицепрезидентът изтъкна, че Българското председателство на Съвета на ЕС е показало, че България може да поставя теми в европейския дневен ред и да ги отстоява. Илияна Йотова изрази надежда, че Западните Балкани ще продължат да бъдат приоритет в европейската политика заради сигурността и развитието на региона и на целия континент.  \r\nВ словото си вицепрезидентът коментира и резултатите от европейските избори, като посочи, че европейските граждани са дали урок на цялата политическа система и той трябва да бъде научен. „Ние, гражданите на Европа, искаме общ дом, но искаме и промяна в него. Искаме Европа на смелите и работещи решения, Европа, която работи за нуждите и просперитета на своите граждани“, изтъкна Илияна Йотова.  \r\nС мисъл на Гьоте, чийто роден град е Франкфурт, завърши приветствието си вицепрезидентът – „Човек вижда само това, което знае“. „Нека с широко отворени очи и сърца опознаваме света, да опознаваме другите. Само тогава ще можем да ги разбираме и да живеем заедно в мир и разбирателство, толкова необходими днес“, подчерта Илияна Йотова.", "date": "2019.05.29", "title": "Вицепрезидентът Илияна Йотова във Франкфурт: Българското слово и култура са нашата идентичност"}
{"url": "http://www.focus-news.net/news/2019/05/29/2663886/veliko-tarnovo-39-godishna-zhena-e-obvinena-v-izmama-izvarshena-v-grada.html", "text": "39-годишна жена от гоцеделчевското село Господинци е обвинена в измама, извършена във Велико Търново. Това съобщиха от пресцентъра на  Областна дирекция на МВР – Велико Търново . В хода на разследването, проведено от служители на сектор „Противодействие на икономическата престъпност“ и разследващ полицай при Областната дирекция, е изяснено, че в периода 28-29 май миналата година в старата столица тя е заблудила управител на търговско дружество, че фирмата му ще стане подизпълнител на търговско дружество, представлявано от нея по договор за обществена поръчка за покупка на 27 употребявани автомобила, собственост на държавна агенция. За участието на фирмата подизпълнител в обществената поръчка е поискала сумата от 4200 лв.  Вчера на обвиняемата е повдигнато обвинение за престъпление по чл. 209, ал. 1 от НК. Наложена й е мярка за неотклонение „подписка“.", "date": "2019.05.29", "title": "Велико Търново: 39-годишна жена е обвинена в измама, извършена в града"}
{"url": "http://www.focus-news.net/news/2019/05/29/2663878/pravosadniyat-ministar-na-kosovo-abelar-tahiri-srabskite-grazhdani-ni-predostaviha-informatsiya-za-kontrabandisti.html", "text": "Коментирайки операцията на спецчастите РОСУ от вторник, министърът на правосъдието на Косово Абелар Тахири разкри, че властите са получили информация за контрабандисти от сръбското население в страната, предава прищинската телевизия  Klan Kosova . \r\nАкцията, проведена в осем общини в Косово,  е била „изключително добре подготвена\" от правоприлагащите органи, подчерта Тахири. \r\n„Мисля, че днес беше много важен ден за удара по престъпните групировки, които действаха в тази област”, заключи Тахири. Той добави, че операцията не е насочена към косовски сърби или друга общност в страната, а е срещу престъпна дейност. \r\n„Мога да кажа с пълна отговорност, че гражданите на сръбската общност, по-специално, оказаха съдействие и предоставиха информация на правоприлагащите органи за лица, участващи в тези престъпни групировки и контрабанда\", разкри Тахири, добавяйки, че съпротивата, която е срещнала полицията, е организирана от престъпниците, а не от местните жители в северната част на страната. Тереза Герова", "date": "2019.05.29", "title": "Правосъдният министър на Косово Абелар Тахири: Сръбските граждани ни предоставиха информация за контрабандисти"}
{"url": "http://www.focus-news.net/news/2019/05/29/2663879/evro-fert-otnovo-provezhda-politika-v-podkrepa-na-zemedelskite-proizvoditeli.html", "text": "Въз основа на дългогодишния си опит на пазара за търговия с минерални торове, „Евро Ферт“ АД разбира потребностите на българския земеделец. И с нарастването им, се увеличава и нуждата от промяна в начина на работа. Именно поради тази причина компанията взе решение да промени политиката си спрямо земеделските производители. Това съобщиха от  „Евро Ферт“ . \r\n„Обръщаме се към всички активно работещи фермери, които имат интерес да се развиват в този сектор. Ние от „Евро Ферт“ АД – Димитровград заявяваме своята готовност да отговаряме на Вашите нужди и потребности. Вярваме, че само с разумно използване на торове в подходящия момент, може да се постигнат оптимални резултати при добива. От тази гледна точка, ние можем да Ви дадем подходящия съвет, да направим за Вас почвен анализ, да изработим план за сеитбооборот и торене и да Ви предложим качествен продукт на българския производител „Неохим“ АД“, каза председателят на Съвета на директорите на компанията Йордан Стойков, който е и агроном с дългогодишен опит.  \r\n„Въпреки че минералните торове са един от най-мощните агротехнически фактори за увеличаване на добивите от единица площ, е необходимо да се знае, че, за да бъдат максимално ефективни, трябва да се прилагат в определено време и в количества спрямо вида на растението и състава на почвата. Затова „Евро Ферт“ АД предлага тези услуги напълно безплатно“, допълни Стойков.   \r\nДълготрайното поддържане на почвеното плодородие изисква и осигуряването на баланс на хранителните вещества в почвата, което е възможно само чрез използване на торове. Йордан Стойков уточни, че не всички обаче са подходящи за нашите географски ширини. Затова при избора на такива, той съветва земеделските производители да се консултират със специалисти. Стойков припомни, че компанията предлага един от най-качествените продукти на пазара - амониев нитрат „Неоферт“ на доказания производител „Неохим“ АД – Димитровград. За да се отличава от другите фирми, амониевия нитрат на компанията с повече от 60-годишен опит в производството на торове, е в сини торби и бегси.  \r\n„Въпреки че през последните години „Евро Ферт“ АД намали комуникацията си с крайните клиенти, това не означава, че е обърнала гръб на земеделските производители. Напротив, увлечени в политиката си по популяризиране на новостите в земеделието, подпомагане на аграрното образование и борбата с данъчната и административната тежести в сектора, която водихме заедно с „Неохим“ АД, ние се стремяхме да работим в полза на всички свои клиенти за подобряване състоянието на сектора“, коментира Стойков.  \r\n„Естествено, като търговска компания, ние имаме амбицията да реализираме повече стока чрез крупните си клиенти, с които се надяваме да работим по-активно. Но на същото ниво по важност за нас са и земеделските производители, които имат желание да закупят от „Евро Ферт“ един, два, три или повече тона торове. Казвам го, защото в дългогодишното си съществуване, ние доказахме, че държим на хората без значение дали те ще извършат покупка за 400 или 40 000 лв.“, категоричен бе председателя на Съвета на директорите. Той поясни, че, за да подобри комуникацията със своите клиенти, компанията моли земеделските производители да се идентифицират пред служителите й по време на изложенията, в които участва тя, да позвънят в офиса на телефон 0391 65 250 или да се свържат чрез „Фейсбук“ на страницата Евро Ферт АД -  .  \r\n„И за да потвърдим добрите си намерения към всички земеделски производители, твърдо заявяваме, че потърсилите контакт с нас, ще получат отстъпки, които ще се договарят индивидуално, според заявените количества. Отново ще напомня, че ние можем да предложим качествен продукт, изработен в отговор на нуждите на растенията, произведен от „Неохим“ АД“, съобщи Йордан Стойков.", "date": "2019.05.29", "title": "„Евро Ферт“ отново провежда политика в подкрепа на земеделските производители"}
{"url": "http://www.focus-news.net/news/2019/05/29/2663881/priklyuchi-remontat-na-stolichnata-ul-graf-ignatiev-obzor.html", "text": "Приключи ремонтът на ул. „Граф Игнатиев“ в София. На 28 май представители на надзора и на Дирекция „Транспортна инфраструктура“ провериха строително-ремонтните дейности по всички участъци от проекта – цялото протежение на ул. „Граф Игнатиев“, пл. Гарибалди“, пл. „Славейков“, градината на църквата „Св. Седмочисленици“ и ул. „Солунска“. Проверката е констатирала незадоволително качество на ремонта в отделни участъци, за което ще бъдат наложени максимални санкции. Става дума за това, че на места е допусната различна големина на фугите, както и недостатъчно фугиране. Констатирано е и некачествено озеленяване на определени зони, както и недобре оформена и завършена настилка и недобре подредена настилка на някои от капаците на ревизионните шахти. Освен това е наложена и максимална санкция от 3000 лв. за недобро почистване на обекта при предаването му. Некачествените участъци, които се намират на територия от 15 дка, обаче няма да бъдат оправени, тъй като това не пречи на цялостното движение по улицата. \r\nОще миналата година Столична община наложи и максимална санкция на надзора в размер на 86 200 лв., с което всички санкции по проекта възлизат на 290 хил. лв. Фирмата изпълнител е глобена с около 109 хил. лв. за незадоволително качество на ремонта. \r\nЦелият проект възлиза на стойност от около 9 млн. лв. Гаранцията му е в срок от 8 години, като за този период строителят има задължение да отстранява всички възникнали нередности за своя сметка. Като за целта половината от гаранцията, която е предoставена от изпълнителя в началото на договора и е в размер на 603 хил. лв., е задържана от общината, за да гарантира, че ако той не си спази ангажиментите, те ще бъдат изпълнени за негова сметка. \r\nКметът на София Йорданка Фандъкова обясни, че проектът за ремонт на ул. „Граф Игнатиев“ е бил труден за изпълнение, защото не включва само ремонт на настилките. „Беше подменена 100-годишна канализация, бяха подменяни водопроводи, топлопроводи – т.е. това е координация на много хора, институции и структури“, обясни тя. Фандъкова припомни, че изпълнението на проекта беше съпроводено от редица проблеми и предизвикателства. „Участниците в проекта са много и всеки от тях носи отговорност – проектантът, отговорната фирма, изпълнителите и всички, които от страна на Столична община отговаряха за този проект“, обясни кметът на София. Фандъкова посочи, че проблемът на строителните компании са работниците. „Дали заради размера на заплащането, дали заради уменията – не мога да кажа, но факт е, че винаги при изпълнението на каквито и да е проекти, винаги се получават проблеми. Така че за мен гаранцията е наистина в санкциите, за да може фирмите да си правят сметка, да се подготвят добре и да изпълняват това, което са поели като ангажимент“, каза още тя. \r\nДо цялостното завършване на проекта остават още няколко стъпки. След като на 29 май емблематичната пейка на баща и син Славейкови бе върната на мястото си след реставрация, то предстои в скоро време да бъдат възстановени и сергиите за книги на пл. „Славейков“. Очаква се в кратки срокове да бъдат подменени и проблемните ограничители по ул. „Граф Игнатиев“. \r\nЦветилена СИМЕОНОВА", "date": "2019.05.29", "title": "Приключи ремонтът на столичната ул. „Граф Игнатиев“ (ОБЗОР)"}
{"url": "http://www.focus-news.net/news/2019/05/29/2663887/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване  „Белово – градът на трите планини”  на  Радио „Фокус“ – Пазарджик  и  Община Белово  ще чуете повече за ремонтите, които ще се извършват в община Белово през лятото. Ще погледнем и към работата по проекти. Какво предстои и по кои проекти ще разговаряме с кмета на общината инж. Костадин Варев. В село Сестримо ще бъде ремонтиран площада. Колко са средствата, предвидени за обновяването на центъра на населеното място ще чуете от кмета Стефан Джамов. Във втората част от предаването ще ви разкажем за проф. Николай Тулешков, който описва недвижимите културни паметници на територията на община Белово. Повече за неговата дейност ще разкаже Севдалина Попова, старши експерт „Музейно дело“ в общината.  Предаването „Белово – градът на трите планини“ се излъчва всяка сряда по Радио „Фокус“ – Пазарджик, от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2019.05.29", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2019/05/29/2663889/mustafa-karadaya-i-delyan-peevski-nyama-da-badat-evrodeputati-obzor.html", "text": "Лидерът на ДПС Мустафа Карадайъ и народният представител Делян Пеевски се отказаха от евродепутатските си места и няма да бъдат част от бъдещия Европейски парламент. Двамата заемаха първите две места в евролистата на ДПС. На 26 май партията спечели три мандата и ще изпрати в Брюксел Илхан Кючюк, Искра Михайлова и Атидже Алиева-Вели. \r\nВ кулоарите на парламента  Мустафа Карадайъ  заяви, че изборните резултати са показали, че България има нужда от промяна на формулата за управление. „Ние като партийни задачи и цели си бяхме поставили да преодолеем щетите от изборите през 2017 г. и да направим обединение на нашите избиратели. Това нещо в момента мисля, че е факт - виждате изборните резултати. Алтернативи, които се създават на ДПС, имат срок на годност и той винаги е бил до явяване на първи избори\", каза още той. \r\nЗа втори път от структурирането на 44-тия парламент през 2017 г. в Народното събрание дойде и  Делян Пеевски . Той коментира, че при решението дали да остане в България или да замине за Брюксел, е надделяло колективното мнение, че е по-нужен в България. Той отрече Алиансът на либералите и демократите за Европа (АЛДЕ) да е имал обструкции към неговата кандидатура. Пеевски посочи, че с отказа си за мястото в ЕП не е подвел избирателите си. „Хората не ги подвеждаме. Пращаме хубави, млади хора в ЕП. Ние сме затова и затова толкова години сме в ДПС“, коментира той. На въпрос дали има предложения за нови законопроекти, Пеевски посочи, че винаги има идеи за нови законодателни инициативи. „Aз си върша работата и резултатите го показват”, добави той.", "date": "2019.05.29", "title": "Мустафа Карадайъ и Делян Пеевски няма да бъдат евродепутати (ОБЗОР)"}
{"url": "http://www.focus-news.net/news/2019/05/29/2663888/okrazhna-prokuratura-stara-zagora-naznacheni-sa-ekspertizi-za-aviokatastrofata-kray-selo-yulievo-razpitvat-se-svideteli.html", "text": "Във връзка с настъпилото произшествие в землището на село Юлиево около 9.00 часа в Окръжна прокуратура – Стара Загора е образувано досъдебно производство. Това съобщиха от  Окръжната прокуратура . Досъдебното производство е образувано срещу неизвестен извършител за това, че при управление на въздухоплавателно средство – мотоделтапланер е нарушил правилата за движение и по непредпазливост причинил смъртта на Р. Г.И. на 64 год.  Установено е, че мотоделтапланера е изпълнявал агрополет за наторяване на земеделски култури. По делото са разпитани свидетели. В момента са провежда оглед на местопроизшествие. Иззети са документи – за техническото състояние на мотоделтапланера и други документи от фирма „А.Д.Д.“- Казанлък, чиято собственост е мотоделтапланера. Назначени са експертизи – съдебно медицинска и техническа. Разследването се провежда от Национална следствена служба – София. Разследването по делото продължава, като предстои извършването на действия по разследването за установяване на обстоятелства по делото и разкриване на обективната истина – разпити на свидетели имащи информация, относима към предмета на разследване, изготвяне на заключенията на назначените експертизи.", "date": "2019.05.29", "title": "Окръжна прокуратура – Стара Загора: Назначени са експертизи за авиокатастрофата край село Юлиево, разпитват се свидетели"}
{"url": "http://www.focus-news.net/news/2019/05/29/2663891/plovdiv-okrazhniyat-sad-opravda-upravitelya-na-kompleksen-onkologichen-tsentar-plovdiv-obvinen-v-prichinyavane-na-shteti-za-nad-400-000-leva-na-zdravnoto-zavedenie.html", "text": "Окръжен съд – Пловдив призна подсъдимия д-р Красимир В. за невинен в това, че на 31 август 2016 г. в град Пловдив като управител на „Комплексен онкологичен център – Пловдив“ ЕООД в качеството си на длъжностно лице по смисъла на чл. 93 т.1 б. „Б“ от НК – възложител по Закона за обществените поръчки, да не е положил достатъчно грижи за възложената му работа във връзка с ефективното и добросъвестно разходване на средствата на дружеството, като без да проведе пазарни консултации, без да потърси съвети от независими експерти или органи или от участници на пазара за цените на томографите, с Решение №185/31.08.2016 г. открил обществена поръчка с предмет: „Доставка, монтаж и въвеждане в експлоатация на 32-срезов компютърен томограф за нуждите на „КОЦ – Пловдив ЕООД“ с цена на томографа – 898 000 лева без ДДС и от това да са последвали значителни щети за „КОЦ – Пловдив ЕООД“ в размер на сумата от 405 190,92 лева без ДДС, явяваща се разликата между стойността на томографа по договора и реалната пазарна стойност на доставения компютърен томограф, като престъплението е в особено големи размери, представляващо особено тежък случай, поради което и на основание чл. 304 от НПК го оправда по повдигнатото обвинение за  престъпление по чл. 219 ал.4 вр. ал.1 от НК. Това съобщиха от  Съдебна палата – Пловдив . \r\nПрисъдата подлежи на протест и обжалване в 15-дневен срок пред Апелативен съд – Пловдив.", "date": "2019.05.29", "title": "Пловдив: Окръжният съд оправда управителя на „Комплексен онкологичен център – Пловдив“, обвинен в причиняване на щети за над 400 000 лева на здравното заведение"}
{"url": "http://www.focus-news.net/news/2019/05/29/2663892/36-545-zhilishta-v-obshto-511-mnogofamilni-zhilishtni-sgradi-sa-obnoveni-prez-2018-g.html", "text": "Общо 36 545 жилища в 511 блока в страната са обновени по Националната програма за енергийна ефективност на многофамилни жилищни сгради през 2018 г. Това става ясно от одобрения от правителството доклад за напредъка по изпълнението на управляваната от Министерството на регионалното развитие и благоустройството програма през изминалата година, съобщиха от  правителствената информационна служба . От въведените в експлоатация общо 511 сгради най-много са в област Бургас (107 сгради), следвана от областите Хасково (45 сгради), Благоевград (42 сгради), Пловдив и Стара Загора (по 39 сгради). \r\nКъм 31 декември 2018 г. са стартирали дейности по 98,8% от всички 2022 сгради със сключени договори за целево финансиране по Националната програма за енергийна ефективност на многофамилни жилищни сгради (НПЕЕМЖС). \r\nВ доклада се посочва, че в края на предходната година в процес на изпълнение на строително-монтажни работи са били 135 сгради, вследствие на което ще бъдат обновени 9180 жилища. Предвижда се през 2019 г. да бъдат обновени още 29 342 жилища в общо 444 сгради, от което се очаква да се възползват 61 133 души. Според данните, последните одобрени за реновиране сгради се очаква да бъдат завършени в края на 2019 г. \r\nОтчетените резултати потвърждават, че интересът към НПЕЕМЖС продължава да бъде голям. Непосредственият социално-икономически ефект се изразява в намаляване на разходите за отопление на домакинствата, подобряване на здравословните условия за живот, създаване па приятна жизнена среда (подобрени и ремонтирани общи части и околоблоково пространство). Постига се и по-естетичен външен вид на обновените жилищни сгради в сравнение с останалите, което води до промяна на облика на цели квартали. \r\nПрограмата създава заетост и увеличава финансовите постъпления както в строителния сектор, така и при производителите на строителни материали, инженери, архитектурни и проектантски фирми, транспортен бранш, складови и логистични центрове. \r\nКато положителен ефект от реализирането ѝ се отчита и подобряването на качеството на околната среда, вследствие на спестени емисии на парникови газове, както и смекчаване въздействието на климатичните промени.", "date": "2019.05.29", "title": "36 545 жилища в общо 511 многофамилни жилищни сгради са обновени през 2018 г."}
{"url": "http://www.focus-news.net/news/2019/05/29/2663890/reuters-ek-preporacha-zapochvane-na-pregovori-s-makedoniya.html", "text": "Европейската комисия в сряда препоръча ЕС да започне присъединителни преговори с Македония, предава  Reuters . \r\nПрепоръката бе огласена след среща на Комисията в Брюксел, съобщи комисарят по разширяването Йоханес Хан, като сега трябва европейските правителства да се съгласят на започване на разговорите през юни. \r\nТази година бившата югорепублика промени името си на Северна Македония, което отвори пътя й към НАТО. \r\n„Това е дълъг процес, говорим за няколко години“, каза Хан пред репортерите. \r\nТой предупреди, че на Хърватия й е отнело 8 години, за да изпълни критериите за присъединяване, които варират от човешките права до финансовата политика. \r\nВ изказване пред евродепутатите по-рано, комисарят по разширяването посочи увеличаването на китайското присъствие като причина да подкрепи кандидатурата на Македония, въпреки съпротивата от страна на Франция и Нидерландия. \r\nПревод и редакция:", "date": "2019.05.29", "title": "Reuters: ЕК препоръча започване на преговори с Македония"}
{"url": "http://www.focus-news.net/news/2019/05/29/2663867/milorad-dodik-za-operatsiyata-na-rosu-absolyutno-yasno-e-che-tova-e-nov-opit-za-progonvaneto-na-sarbite-ot-kosovo.html", "text": "Коментирайки вчерашната операция на спецчастите на косовската полиция, сръбският член на Тристранното председателство на Босна и Херцеговина Милорад Додик заяви, че акцията на РОСУ представлява нов опит за прогонването на сърбите от най-младата държава на Балканите, предава  TACC . \r\n„Абсолютно ясно е, че не става въпрос за борба с престъпността. Това е борба срещу сърбите в Косово и Метохия и опит да се провокира ново прогонване\", коментира Додик.  \r\nВ ранните сутрешни часове на вторник в най-младата държава на Балканите бе стартирана мащабна полицейска операция, която впоследствие вдигна на крак сръбската армия. \r\nПървоначално бе съобщено, че в хода на операцията в северната част на страната са задържани 13 косовки сърби, сред които и полицейски служители. По-късно стана ясно, че задържаните са 23-ма – сърби и бошняци, сред които и обикновени граждани. Съобщено бе и за арестуван гражданин на Русия, служител в мисията на ООН в страната – ЮНМИК. Постъпи и информация за престрелка, в резултат на която са пострадали двама косовски сърби. Тереза Герова", "date": "2019.05.29", "title": "Милорад Додик за операцията на РОСУ: Абсолютно ясно е, че това е нов опит за прогонването на сърбите от Косово"}
{"url": "http://www.focus-news.net/news/2019/05/29/2663895/dobrich-obshtina-kavarna-organizira-detski-praznik-po-povod-1-yuni.html", "text": "Има един ден в годината, когато всички деца по света празнуват - това е 1 юни – Международния ден на детето. По повод Община Каварна организира за децата празник на открито в Градската градина от 10.00 часа на 1 юни, съобщиха от пресцентъра на  общината . За най-специалните гости на празника – децата на Каварна ще има весели игри, забавления, песни, танци, клоуни и много сладки изненади.", "date": "2019.05.29", "title": "Добрич: Община Каварна организира детски празник по повод 1 юни"}
{"url": "http://www.focus-news.net/news/2019/05/29/2663894/direktorat-na-nmu-lyubomir-pipkov-milka-miteva-e-predlozhena-za-udostoyavane-s-orden-sv-sv-kiril-i-metodiy-ogarlie.html", "text": "Правителството предлага на Президента на Република България да издаде Указ за награждаване на Милка Митева с орден „Св. Св. Кирил и Методий“ - огърлие за особено значимите ѝ заслуги в областта на културата и изкуството. Това съобщиха от  правителствената информационна служба . Милка Митева е директор на НМУ „Любомир Пипков“ от 1992 г., като активно работи за утвърждаване името на най-старата музикално-образователна институция в България като средище за откриване и развитие на музикални таланти. От 1994 г. е художествен директор на конкурса „Млади музикални дарования“, а през 1996 г. е съучредител на едноименната фондация. \r\nПо случай 100-годишнината на НМУ Милка Митева инициира провеждането на международния конкурс „Млади виртуози“. Състезанието се провежда ежегодно, участниците пристигат от десетки страни, а в журито по правило присъстват големи педагози и изпълнители от цял свят. \r\nОт 1998 г. Милка Митева е хоноруван преподавател, а от май 2000 г. - член на съвета на Департамент „Музикално - сценични изкуства“ при НБУ.", "date": "2019.05.29", "title": "Директорът на НМУ „Любомир Пипков“ Милка Митева е предложена за удостояване с орден „Св. Св. Кирил и Методий“ - огърлие"}
{"url": "http://www.focus-news.net/news/2019/05/29/2663896/ministerski-savet-prie-reshenie-za-sazdavane-na-mezhduvedomstvena-rabotna-grupa-za-tselite-na-natsionalnata-otsenka-na-riska-ot-izpiraneto-na-pari-i-finansiraneto-na-terorizma.html", "text": "Министерският съвет прие Решение за създаване на междуведомствена работна група с участието на представители на Министерството на финансите, Министерството на вътрешните работи, Министерството на правосъдието, Агенция „Митници“, Прокуратурата на Република България, Комисията за противодействие на корупцията и за отнемане на незаконно придобитото имущество, дирекция „Финансово разузнаване“ на Държавна агенция „Национална сигурност“, компетентни специализирани дирекции на ДАНС, органите за надзор и други държавни органи и институции с отделни правомощия в сферата на превенцията и противодействието на изпирането на пари и финансирането на тероризма, както и такива, които разполагат с данни и информация, необходими за изготвянето и актуализирането на националната оценка на риска. Това съобщиха от  правителствената информационна служба . Решението за създаване на междуведомствена работна група е прието на основание чл. 24 от Устройствения правилник на Министерския съвет и в изпълнение на чл. 96 от Закона за мерките срещу изпирането на пари. Постоянно действащата междуведомствена работна група се създава за изпълнение на дейностите, регламентирани в чл. 96, ал. 1, т. 1 - 5 от Закона за мерките срещу изпирането на пари.", "date": "2019.05.29", "title": "Министерски съвет прие решение за създаване на междуведомствена работна група за целите на националната оценка на риска от изпирането на пари и финансирането на тероризма"}
{"url": "http://www.focus-news.net/news/2019/05/29/2663898/dobrich-publichno-obsazhdane-na-godishniya-otchet-na-byudzheta-za-2018-g-shte-se-provede-na-7-yuni.html", "text": "Публичното обсъждане на годишния отчет на бюджета за 2018 г. ще се проведе на 7 юни от 16.00 часа в сградата на общината в Голямата заседателна зала -  етаж 2. Това съобщиха от пресцентъра на  Община Добрич . Становища и предложения по годишния отчет на бюджета за 2018 г. на Община град Добрич могат да се предоставят в деловодството на Община град Добрич или на електронен адрес priemna@dobrich.bg и на телефон 058/600 416 и 058/600 001, вътрешен 258. За постъпилите становища и предложения от публичното обсъждане ще бъде съставен протокол, който ще бъде приложен като неразделна част от отчета на общинския бюджет при внасянето му от кмета на общината за разглеждане от Общинския съвет.", "date": "2019.05.29", "title": "Добрич: Публично обсъждане на годишния отчет на бюджета за 2018 г. ще се проведе на 7 юни"}
{"url": "http://www.focus-news.net/news/2019/05/29/2663897/pravitelstvoto-odobri-277-530-lv-po-programata-za-zakrila-na-detsa-s-izyaveni-darbi.html", "text": "Министерският съвет одобри трансфери в размер на 277 530 лв. за стипендии и еднократно финансово подпомагане по Програмата на мерките за закрила на деца с изявени дарби от държавни, общински и частни училища през 2019 г. Това съобщиха от  правителствената информационна служба . За 2019 г. за деца с изявени дарби от държавни, общински и частни училища са предвидени общо 793 050 лв., в т.ч. 293 130 лв. за предоставени стипендии на деца по Програмата от 2018 година. \r\nС настоящото постановление по бюджетите на общините се предоставят допълнително 203 040 лв., като 63 585 лв. са във връзка с постъпили в Министерството на образованието и науката (МОН) искания за финансиране на 40 нови стипендии по Програмата от 19 общини отпуснати за 2018 г. Отделно от тях са необходими 135 270 лв. За 250 стипендии от 46 общини, чието изплащане е започнало през 2018 година, и 4 185 лв. – за издадени заповеди за 7 стипендии на ученици в частни училища. Тъй като и седемте одобрени стипендии са на ученици в частни училища на територията на гр. София, средствата се предоставят на Столична община.  \r\nПо бюджета на МОН се предоставят общо 74 490 лв., от които 74 115 лв. за 91 издадени от министъра на образованието и науката заповеди - 71 заповеди от 2018 г. и 20 заповеди от 2019 г. по Програмата и за стипендии на трима ученици от Технологично училище „Електронни системи“ - София, което е в структурата на ТУ - София. Останалите 375 лв. са за еднократно финансово подпомагане, за което има издадени две заповеди от министъра в края на 2018 г. \r\nПо този начин необходимите средства възлизат общо на 277 530 лв. което няма да доведе до въздействие върху държавния бюджет, тъй като средствата са в рамките на разчетените за тази дейност в централния бюджет средства за 2019 година.", "date": "2019.05.29", "title": "Правителството одобри 277 530 лв. по програмата за закрила на деца с изявени дарби"}
{"url": "http://www.focus-news.net/news/2019/05/29/2663893/makfaks-makedoniya-bih-ne-poluchi-preporaka-ot-ek-kritiki-za-sarbiya-i-cherna-gora-vav-varhovenstvoto-na-zakona.html", "text": "Босна и Херцеговина не е получила препоръка от Европейската комисия, че страната заслужава статут на държава-кандидат, беше обявено в сряда в Брюксел. Европейският комисар по разширяването Йоханес Хан, който е автор на доклада на Европейската комисия, заяви, че публикуваното от Комисията становище всъщност е \"цялостен план за реформа, водещ до демокрация, върховенство на закона, основни права и публична реформа\". Според него това становище е повратна точка, която показва, че Европейският съюз е решен да подкрепя Босна и Херцеговина в усилията й за ЕС, предава македонската агенция  „Макфакс“ . \r\nВъпреки това, според Европейската комисия, няма ясна препоръка Съветът на ЕС да одобри статута на кандидат за БиХ. ЕК подчертава, че Съветът трябва да вземе решение \"относно следващите стъпки за тази страна\". \r\nВ доклада се отбелязва, че Босна и Херцеговина е постигнала известна степен на макроикономическа стабилност. \"Въпреки това, за да се премине към създаването на функционираща пазарна икономика, БиХ трябва да обърне специално внимание на ускоряването на процедурите за вземане на решения и подобряването на бизнес климата, както и на ефективността и прозрачността на публичния сектор, особено на публичните предприятия\" , се казва в доклада на Комисията. \r\nСърбия и Черна гора получиха отрицателни оценки в сферата на върховенството на закона. Комисар Хан подчерта, че тези страни трябва да увеличат усилията си и да бъдат по-надеждни в това отношение. \"Това е условие Черна гора и Сърбия да напреднат по европейския път\", заяви авторът на тазгодишните пакети за разширяване. \r\nЩо се отнася до диалога за нормализиране на отношенията между Сърбия и Косово, еврокомисарят подчерта, че и двете страни трябва да допринесат за създаването на благоприятна атмосфера за постигане на правно обвързващо споразумение. В тази връзка той добави, че Косово трябва да оттегли решението за тарифите за внос на стоки от Сърбия и Босна и Херцеговина, което според него засенчи всички постижения, основани на изпълнението на европейския дневен ред. \r\nХан изтъкна, че в Западните Балкани има спешна нужда от напредък в процеса на помирение, добросъседско и регионално сътрудничество. \r\nСпоред годишния доклад на Европейската комисия ситуацията в Северно Косово продължава да бъде особено предизвикателство, като отбелязва, че съдебната система все още е \"подложена на политическо влияние и че съдебната администрация остава слаба и неефективна\". \r\nВ доклада се казва, че корупцията е широко разпространена и все още е видима. \"Косово е на ранен етап в борбата с организираната престъпност. Въпреки това е постигнат малък напредък в конфискацията на имоти и все пак има няколко финансови разследвания и съдебни решения. Необходими са мерки, за да се гарантира, че няма политическа намеса в оперативните правоприлагащи дейности и прокуратурата. Ситуацията в Северно Косово по отношение на организираната престъпност остава предизвикателство за правоприлагащите органи,\" казва Хан. \r\nТой отбеляза, че е постигнат напредък в борбата срещу тероризма, особено по отношение на създаването на по-добри условия за рехабилитация и реинтеграция на чуждестранни терористи и техните семейства. \r\nДнес Европейската комисия отново потвърди готовността си да отвори пътя за Северна Македония и Албания да започнат преговори за присъединяване към ЕС. \r\nПревод и редакция:", "date": "2019.05.29", "title": "„Макфакс“ (Македония): БиХ не получи препоръка от ЕК, критики за Сърбия и Черна гора във върховенството на закона"}
{"url": "http://www.focus-news.net/news/2019/05/29/2663901/burgas-prez-yuni-zapochva-realizatsiyata-na-mashtaben-filmov-proekt-petya-na-moyata-petya-posveten-na-poetesata-petya-dubarova.html", "text": "През втората половина на юни Бургас ще се превърне в снимачна площадка на един мащабен филмов проект, който има потенциала догодина да се бори за награди на големите европейски фестивали. Това съобщиха от пресцентъра на  Община Бургас .Той се нарича \"Петя на моята Петя\". Филмът отдава почит на незабравимата поетеса Петя Дубарова, през разказ за живота на едно съвременно момиче със същото име и подобна съдба. Бургазлии са продуцентът Николай Урумов, голяма част от техническия екип, както и любимите на България актьори Моньо Монев и Емил Марков, специално поканени за участие във филма. През април бяха обявени имената на още няколко популярни техни колеги, които ще застанат на снимачната площадка - изгряващите звезди Александра Костова, Алена Вергова и Ясен Атанасов, редом с доказаните професионалисти Васил Банов и Албена Павлова. Предстои обявяването на още няколко имена на актьори, ангажирани в продукцията, които със сигурност познавате от други филми и сериали.     \r\nМоньо Монев е роден през 1974 г. в град Бургас. Учи в НУМСИ \"Проф. Панчо Владигеров\", специалност пиано. Средното си образование завършва в Професионална гимназия по механоелектротехника и електроника. От 1997 г. завършва ВИТИЗ \"Кръстьо Сарафов\" с бакалавърска степен актьорско майсторство за драматичен театър в класа на проф. Крикор Азарян с асистент Тодор Колев. За пръв път актьорът привлича вниманието на телевизионната публика и кинокритиците с изпълнението си в българската историческа сага \"Дървото на живота\". Играе един от любимите образи на доц. Мазов в успешния телевизионен сериал \"Откраднат живот\". \r\nАктьорът Емил Марков също е роден в Бургас. Завършва НАТФИЗ през 1988 г. Той е автор на редица сценарии за сериали, шоу програми и театрални постановки, сред които \"Столичани в повече\", \"Комиците\" и \"Любов в лудницата\". Успоредно с това се изявява като актьор в наши и чужди продукции. Изпълнява една от главните роли в сериала \"Откраднат живот\". Емил Марков е женен за не по-малко известната от него наша актриса Албена Павлова, която също ще участва в бургаския филм и то в една от ключовите роли. \r\nФилмът \"Петя на моята Петя\" се осъществява с финансовата подкрепа на Национален филмов център и Община Бургас. Партньор на проекта е и домът-музей \"Петя Дубарова\", а авторите имат пълното съдействие на сестрата на поетесата - Елица Дубарова. \r\nОчаквайте интересни новини за предстоящата работа по заснемането на филма в Бургас. Много хора от нашия град ще могат да видят своето лицето на филмовия екран след финала, скоро ще узнаете как!", "date": "2019.05.29", "title": "Бургас: През юни започва реализацията на мащабен филмов проект \"Петя на моята Петя\", посветен на поетесата Петя Дубарова"}
{"url": "http://www.focus-news.net/news/2019/05/29/2663900/ministerski-savet-otpuska-22-643-942-lv-za-osiguryavane-na-poznavatelni-knizhki-uchebnitsi-i-uchebni-komplekti.html", "text": "Правителството одобри допълнителни трансфери в размер на 22 643 942 лв., разпределени по общини, за закупуване на познавателни книжки, учебници, достъп до електронно четими учебници, учебни комплекти и учебни помагала за децата и учениците в общинските детски градини и училища за 2019 година. Това съобщиха от  правителствената информационна служба . \r\nМинистерството на образованието и науката е изготвило разпределение на необходимите средства, съобразно определените нормативи и въз основа броя на децата и учениците от Националната електронна информационна система за предучилищното и училищното образование (НЕИСПУО) към месец февруари 2019 година. \r\nДопълнителните трансфери се предоставят по бюджетите на общините от централния бюджет под формата на обща субсидия за делегираните от държавата дейности за сметка намаление на бюджетното взаимоотношение на централния бюджет с бюджета на Министерството на образованието и науката за 2019 година.", "date": "2019.05.29", "title": "Министерски съвет отпуска 22 643 942 лв. за осигуряване на познавателни книжки, учебници и учебни комплекти"}
{"url": "http://www.focus-news.net/news/2019/05/29/2663902/pravitelstvoto-se-razporedi-s-imoti.html", "text": "Правителството променя статута на имот, управляван от Министерството на вътрешните работи, от публична в частна държавна собственост. Това съобщиха от  правителствената информационна служба . Поземленият имот с площ 74 953 кв. м с построените в него сгради и се намира в с. Лозен, местност „Джуджин азмак“, район „Панчарево“. Той е с отпаднала необходимост за функциите на МВР. \r\nЗа частна държавна собственост е обявена сграда, представляваща едноетажна постройка със застроена площ 16 кв. м., разположена в близост до пристанищните терминали в зона Русе-Изток. Правителството даде съгласието си тя да бъде премахната от активите на Държавно предприятие „Пристанищна инфраструктура“ заради отпадналата необходимост от използването ѝ, както и лошото ѝ конструктивно състояние. Осигуряването на физическа поддръжка на сградата ще доведе до генериране на излишни разходи за предприятието.", "date": "2019.05.29", "title": "Правителството се разпореди с имоти"}
{"url": "http://www.focus-news.net/news/2019/05/29/2663904/plovdiv-56-godishen-mazh-e-s-opasnost-za-zhivota-sled-kato-e-blasnat-ot-lek-avtomobil-na-ul-gladston.html", "text": "56-годишен мъж е с опасност за живота, след като е блъснат от лек автомобил на ул. „Гладстон“ в Пловдив. Това съобщиха за  Радио „Фокус“ – Пловдив  от Областната дирекция на МВР. Сигналът за инцидента е получен около 14.10 часа на 28 май. На ул. „Гладстон“ лек автомобил „Хонда“ е ударил пресичащия пътното платно 56-годишен пешеходец, който е настанен със сериозни наранявания. 50-годишният шофьор на колата е тестван с дрегер, резултатът е отрицателен. По случая е образувано досъдебно производство.", "date": "2019.05.29", "title": "Пловдив: 56-годишен мъж е с опасност за живота, след като е блъснат от лек автомобил на ул. „Гладстон“"}
{"url": "http://www.focus-news.net/news/2019/05/29/2663903/frankofonskiyat-institut-za-administratsiya-i-upravlenie-se-preimenuva-v-spetsializiran-institut-na-frankofoniyata-po-administratsiya-i-menidzhmant.html", "text": "Франкофонският институт за администрация и управление (ФИАУ) се преименува в Специализиран институт на Франкофонията по администрация и мениджмънт (СИФАМ). Това съобщиха от  правителствената информационна служба . Преименуването се налага заради съвпадение на френската абревиатура на института с абревиатурата на друго висше училище, регистрирано във Франция. Одобреното от МС споразумение не променя възприетите цели и организационни принципи в дейността на института. Той има за цел да допринася за професионалното развитие на студенти от страни в региона на Централна и Източна Европа. В него се обучават и студенти от държавите в Западните Балкани, с което той съдейства за европейската перспектива на тези страни. \r\nОт създаването си през 1995 г. институтът допринася за развитието на университетското сътрудничество между европейските държави, членуващи в МОФ.", "date": "2019.05.29", "title": "Франкофонският институт за администрация и управление се преименува в Специализиран институт на Франкофонията по администрация и мениджмънт"}
{"url": "http://www.focus-news.net/news/2019/05/29/2663906/ministerstvoto-na-ikonomikata-shte-si-satrudnichi-s-obshtinskoto-narodno-pravitelstvo-na-ninbo-v-kitay.html", "text": "Правителството одобри проект на Меморандум за сътрудничество между Министерството на икономиката на Република България и Общинското народно правителство на Нинбо, Китай. Това съобщиха от  правителствената информационна служба . \r\nПодписването на Меморандума бе предложено от българска страна с цел засилване на търговско-икономическото сътрудничество с Нинбо. Усилията на Министерството на икономиката са насочени към установяване на контакти и развитие на партньорството с Китай не само на централно ниво, но и с отделни китайски провинции и значими градове. Министерството на икономиката вече е подписало подобни меморандуми за сътрудничество с китайските провинции Хънан, Анхуей, Шанхай, Гуандун, Дзянсу, Джъдзян. \r\nМеморандумът предвижда активизиране на сътрудничеството между бизнеса и организациите от България и Нинбо; оказване на съдействие за създаване на нови и разширяване на съществуващите бизнес контакти между предприятията от България и Нинбо; насърчаване на сътрудничеството между малките и средните предприятия; стимулиране на предприятията от България и Нинбо да участват в панаири, изложения, форуми и симпозиуми, които се провеждат на територията на България и Нинбо. Специално внимание в обърнато на насърчаването на китайските инвестиции в българските индустриални зони.", "date": "2019.05.29", "title": "Министерството на икономиката ще си сътрудничи с Общинското народно правителство на Нинбо в Китай"}
{"url": "http://www.focus-news.net/news/2019/05/29/2663908/vitsepremierat-tomislav-donchev-shte-otgovarya-za-uchastieto-na-balgariya-v-globalnata-initsiativa-partnyorstvo-za-otkrito-upravlenie.html", "text": "Министерският съвет възложи на заместник министър-председателя Томислав Дончев да отговаря за координацията и участието на Република България в Глобалната инициатива „Партньорство за открито управление”. Това съобщиха от  правителствената информационна служба . Към момента тази длъжност бе изпълнявана от началника на кабинета на министър-председателя Румяна Бъчварова. \r\n„Партньорство за открито управление“ е многостранна инициатива, която има за цел осигуряване на конкретни ангажименти от страна на правителствата за насърчаване на прозрачността, овластяване на гражданите, борба с корупцията и да бъдат използвани новите технологии за укрепване на управлението. \r\nРепублика България се присъединява към инициативата през април 2012 г. и до момента е разработила и изпълнила три национални плана за действие. \r\nДокументите, свързани с ангажиментите по инициативата, се публикуват на Портала за обществени консултации www.strategy.bg.", "date": "2019.05.29", "title": "Вицепремиерът Томислав Дончев ще отговаря за участието на България в Глобалната инициатива „Партньорство за открито управление”"}
{"url": "http://www.focus-news.net/news/2019/05/29/2663899/plovdiv-vazrazhda-se-deynostta-na-teatralnata-trupa-pri-chitalishte-rodolyubie-v-asenovgrad.html", "text": "Възражда се дейността на театралната трупа при читалище „Родолюбие” в Асеновград. Това каза за  Радио „Фокус“ – Пловдив  Гергин Комитов, постановчик. Той посочи, че след поредицата от спектакли „Фолклорна приказка”, на 30 май съставът към читалището ще представи пред жителите на града постановката „Свекърва” по мотиви от комедията на Антон Страшимиров. Това е първата постановка на трупата, в която има само театрални елементи. „Подготовката на една пиеса изисква доста време и усилия. Ние все пак сме любителски театър и в рамките на петте месеца от началото на годината сме я подготвили, като на 30 май ще я представим пред асеновградската публика. Който се е занимавал с театър, знае колко е трудно да се направи една постановка. Първо, защото изисква страшно много време, а всеки от нас поотделно си има свои трудови задължения и всъщност подготовката става в свободното ни време. Второ, подготовката на една пиеса изисква и средства. Ние го правим с абсолютно минимални средства. Наистина срещаме много трудности, но в крайна сметка в някаква степен успяваме“, коментира Гергин Комитов.  Той каза още, че театралната трупа не е затворена група и във всеки един момент може да увеличи броя на актьорите, но за момента премиерната постановка се нуждае от 9 души. „Ако се разраснем, може и по две постановки да правим“, посочи Комитов. \r\nНа въпрос колко трудно се влиза в роля, той отговори, че първото и най-важно условие е да бъде направено добро разпределение на ролите. „Това означава правилният човек да бъде поставен да изпълнява подходящата за него роля. Влизането в роля е един процес, разпънат във времето, в който на някой му трябва по-малко, а на друг повече време. Колкото повече се приближаваме до премиерата на 30 май, толкова повече виждам как всеки един от актьорите се потапя и влиза в ролята си“, посочи Гергин Комитов. \r\nТой разказа, че в редиците на любителския театрален състав към читалище „Родолюбие“ има учители, общински служители, дори военен. „Професиите на актьорите са много различни, но го обединява любовта към изкуството, в частност към театъра“, коментира Гергинов. Относно бъдещите планове на театралната трупа, той посочи, че има идеи, които очакват своята реализация, но най-напред трябва да се види как ще премине премиерата „Свекърва“ и каква ще е реакцията на публиката. \r\nТони МИХАЙЛОВ", "date": "2019.05.29", "title": "Пловдив: Възражда се дейността на театралната трупа при читалище „Родолюбие” в Асеновград"}
{"url": "http://www.focus-news.net/news/2019/05/29/2663907/pravitelstvoto-odobri-rezultatite-ot-parvata-sesiya-na-mezhdupravitelstvena-komisiya-mezhdu-balgariya-i-severna-makedoniya.html", "text": "Правителството одобри резултатите от Първата сесия на смесената междуправителствена комисия за икономическо сътрудничество между Република България и Република Северна Македония, която се проведе на 6 и 7 март в Скопие. Това съобщиха от  правителствената информационна служба . Двете страни обсъдиха изграждането на транспортна и енергийна инфраструктура, както и актуални въпроси от двустранното икономическо сътрудничество в области като търговия, инвестиции, селско стопанство и др. В рамките на заседанието беше направен преглед на изпълнението на Меморандума за разбирателство между двете страни за намаляване на международните тарифи за роуминг за телекомуникационни услуги. Също така бяха набелязани възможностите за разширяване на сътрудничеството между България и Република Северна Македония в области от взаимен интерес.", "date": "2019.05.29", "title": "Правителството одобри резултатите от Първата сесия на междуправителствена комисия между България и Северна Македония"}
{"url": "http://www.focus-news.net/news/2019/05/29/2663910/pravitelstvoto-odobri-proekt-na-zakon-za-publichnite-predpriyatiya.html", "text": "Правителството прие Решение за одобряване на проект на Закон за публичните предприятия. Това съобщиха от  правителствената информационна служба . Целта на законопроекта е създаването на хармонизирана правна рамка, в която публичните предприятия ще осъществяват своята дейност, при която правилата за корпоративно управление и оповестяване ще бъдат еднакви за всички предприятия с държавно участие, независимо от това, кой орган упражнява правата на държавата.  \r\nПричините, които налагат приемането на законопроекта, произтичат от одобрения от правителството на 22 август 2018 г. План за действие. Той включва мерки в отговор на намеренията на България да се присъедини към Валутния механизъм II (ERM II) и към Банковия съюз. Планът включва още и подобряване на управлението на държавните предприятия чрез преразглеждане и привеждане на националното законодателство в съответствие с Насоките на Организацията за икономическо сътрудничество и развитие (ОИСР) за корпоративното управление на държавните предприятия. \r\nПредвидено е ограничено прилагане на закона по отношение на общинските публични предприятия, с оглед на това, да не се нарушават правата на общините за местно самоуправление. \r\nПредложените с проекта на акт стандарти за управление на публичните предприятия включват следните основни елементи: Въвежда се изискване за разработване на държавна политика в областта на публичните предприятия и механизъм за определяне на конкретни цели, която се приема от Министерския съвет; Създава се централно звено за координиране на управлението на публичните предприятия в лицето на сегашната Агенция за приватизация и следприватизационен контрол, в която се влива Българската агенция за инвестиции, името й се променя на Агенция за публичните предприятия и инвестиции. Агенцията е администрация, пряко подчинена на Министерския съвет; Въведено е изискването Агенция за публичните предприятия и инвестициите да разработва годишни обобщени аналитични доклади за дейността на публичните предприятия, включващи отчитане на финансовото представяне на дружествата; Предвидено е създаване на професионални и независими органи на управление на публичните предприятия с ясни правомощия, на основата на прозрачна, справедлива процедура за номиниране на кандидати, основана на качествата им.", "date": "2019.05.29", "title": "Правителството одобри проект на Закон за публичните предприятия"}
{"url": "http://www.focus-news.net/news/2019/05/29/2663911/otchisleniya-v-razmer-50-ot-pechalbata-za-finansovata-2018-g-na-darzhavnite-predpriyatiya-i-targovskite-druzhestva-s-darzhavno-uchastie-v-kapitala-shte-badat-vneseni-v-polza-na-darzhavata.html", "text": "Министерският съвет прие разпореждане за установяване и внасяне в полза на държавата на отчисления от печалбата за финансовата 2018 година от държавните предприятия и търговските дружества с държавно участие в капитала. Това съобщиха от  правителствената информационна служба . Процентът на отчисленията от печалбата е 50 на сто, а за „Българска банка за развитие“ АД - 80 на сто, което е в съответствие със заложените параметри в Закона за държавния бюджет на Република България за 2019 г. \r\nСрокът за внасяне на отчисленията и дивидентите за държавата е 7 юни 2019 г., а за дружествата, които съставят годишен финансов отчет съгласно чл. 31, ал. 1 от Закона за счетоводството, е 15 юли 2019 г. \r\nОт обхвата на разпореждането са изключени лечебните заведения за болнична помощ, като се отчита тяхната специфика и изключителната им зависимост от ограничен брой източници на финансиране. Извън обхвата му остава и „Държавна консолидационна компания“ ЕАД, предвид спецификата в дейността на дружеството, както и дружествата от отрасъл „Водоснабдяване и канализация“ - поради изпълнение на предварителни условия във водния сектор за усвояване на средствата от европейските фондове за програмния период 2014 - 2020 година. \r\nС разпореждането се осигуряват условия за изпълнение на приходната част на държавния бюджет за 2019 г. в частта на неданъчните приходи от дивиденти. То е изготвено в съответствие с чл. 2, чл. 11, т. 4 и чл. 12, т. 14 от Правилника за реда за упражняване правата на държавата в търговските дружества с държавно участие в капитала.", "date": "2019.05.29", "title": "Отчисления в размер 50% от печалбата за финансовата 2018 г. на държавните предприятия и търговските дружества с държавно участие в капитала ще бъдат внесени в полза на държавата"}
{"url": "http://www.focus-news.net/news/2019/05/29/2663912/stara-zagora-rayonnata-prokuratura-zadarzha-mazh-otkradnal-mototsiklet-v-piyano-sastoyanie.html", "text": "По искане на Районна прокуратура - Стара Загора съдът взе постоянна мярка „Задържане под стража“ спрямо З.И. на 41 години, привлечен като обвиняем по досъдебно производство за това, че на 23 май 2019 година град Стара Загора, противозаконно отнел чуждо моторно превозно средство – мотоциклет марка „Хонда“, от владението на собственика, без негово съгласие, с намерение да го ползва, като е последвала повреда на превозното средство и деянието е извършено в пияно състояние - престъпление по чл.346,ал.2,т.1,т.2 вр.ал.1 от Наказателния кодекс. Това съобщиха от пресцентъра на  Прокуратурата на Република България . \r\nВ хода на образуваното срещу З.И. досъдебно производство е установено, че същия е криминално проявен, не работи, с лоши характеристични данни и трайно установени престъпни навици. На 23.05.2019 г. З.И. след употреба на алкохол, отнел от владението на собственика мотоциклет марка“Хонда“. След отнемането на превозното средство З.И. положил изключително големи и агресивни усилия за избяга с противозаконно отнетия мотоциклет, както и в последствие - след като е паднал от него, но опита за бягство и укриване от органите на МВР на обвиняемия бил неуспешен и същия бил заловен в парк „Бедечка“.  \r\nОбвиняемият е лице с изключително обременено съдебно минало – същият е многократно (над 10 пъти) осъждан за извършването на други тежки умишлени престъпления от общ характер, включително и на ефективни наказания „лишаване от свобода“. На 30.04.2019 г. З.И. е бил освободен от затвора  и при предоставилата му се възможност отново извършил престъпление.  \r\nРайонен съд – гр. Стара Загора е преценил, че от събраните по делото доказателства може да се направи обосновано предположение, че З.И.  е извършил престъплението, за което е привлечен като обвиняем и съществува реална опасност да се укрие или да извърши друго престъпление.  \r\nВзетата спрямо З.И. мярка за неотклонение може да се обжалва и протестира пред Окръжен съд – гр.Стара Загора.", "date": "2019.05.29", "title": "Стара Загора: Районната прокуратура задържа мъж, откраднал мотоциклет в пияно състояние"}
{"url": "http://www.focus-news.net/news/2019/05/29/2663914/ministerski-savet-prie-proekt-na-zakon-za-markite-i-geografskite-oznacheniya.html", "text": "Правителството одобри проект на Закон за марките и географските означения. Това съобщиха от  правителствената информационна служба . Чрез предложените изменения в действащата към момента правна уредба в областта на марките и географските означения ще се постигане съответствие между българското и европейското право в областта на защитата на търговските марки и географските означения и изпълнение на задълженията на България, като държава-членка на ЕС. Едни от ангажиментите, които ще бъдат постигнати с приемането на Законопроекта е уеднаквяване на националното ни законодателство с това на другите държави-членки, повишаване на ефективността на работа и постигане на по-висока правната сигурност за бизнеса и потребителите.", "date": "2019.05.29", "title": "Министерски съвет прие проект на Закон за марките и географските означения"}
{"url": "http://www.focus-news.net/news/2019/05/29/2663915/zhurnalisticheska-konferentsiya-po-povod-95-godini-ot-svoeto-sazdavane-organizira-obshtinskiyat-vestnik-iskra-v-kazanlak.html", "text": "Журналистическа конференция по повод 95 години от своето създаване организира на 1 юни общинският вестник „Искра”, каза за  Радио „Фокус”  управителят на изданието Симеон Стоилков. Той поясни, че това е едно от поредацата събития, с които се отбелязва годишнината на вестника. Вестник „Искра” е най-старият общински вестник в България, излизал без прекъсване от неговия първи брой на 1 юни 1924 година до днес. Негов създател е общественикът Петър Топузов. \r\nКонференцията ще се проведе в два панела. Първият научно-практически с наслов „95 години вестник „Искра” – феномен на българския периодичен печат”. В него със свои доклади ще участват д-р Момчил Маринов, директор на Исторически музей „Искра”, д-р Марин Бодаков, който ще представи доклади си „Старият вестник на Чудомир днес”, д-р Косьо Зарев с лекцията „Възрожденското начало на вестник „Искра”. Председателят на СБЖ Снежана Тодорова ще представи доклад „Вестник „Искра” – минало, настояще, бъдеще”. Модератор ще бъде главният редактор на вестника Данаил Парнаров. \r\nВторият панел е със заглавие „Дигитализация на местния печат“, а модератор е политологът Иво Маев. Темите, които ще бъдат дискутирани, са свързани със съвременните тенденции в медийното пространство. В този панел по въпросите за фалшивите новини, стилистиката на новите новини и печелим ли от нормалните новини ще участват Георги Харизанов и Десислава Петкова. \r\nКонференцията е част от събитията на Празник на розата 2019. \r\nСлавяна ГАЙДАРОВА", "date": "2019.05.29", "title": "Журналистическа конференция по повод 95 години от своето създаване организира общинският вестник „Искра” в Казанлък"}
{"url": "http://www.focus-news.net/news/2019/05/29/2663916/izmenya-se-pravilnikat-za-ustroystvoto-i-deynostta-na-mvr.html", "text": "Министерският съвет прие Постановление за изменение и допълнение на Правилника за устройството и дейността на Министерството на вътрешните работи. Това съобщиха от  правителствената информационна служба . В документа се прецизира обхватът на дейностите, извършвани от дирекциите в МВР. \r\nС оглед осигурения кадрови потенциал е обърнато специално внимание на целесъобразността в ГДНП да се провежда разследване основно на дела за тежки престъпления, за които по закон е предвидено наказание лишаване от свобода повече от пет години, доживотен затвор или доживотен затвор без замяна, подсъдни като първа инстанция на окръжен съд или на Специализирания наказателен съд. \r\nСъздава се възможност полицейските органи от дирекция „Противодействие на престъпността през държавната граница“ в ГДГП да извършват оперативно-издирвателна дейност и разследване на престъпления на територията на цялата страна. \r\nОтпада задължението органите на МВР да извършват оценка на риска в рамките на осъществяваните дейности, свързани с критичните инфраструктури и обектите им. \r\nДетайлизирани са функциите на дирекция „Комуникационни и информационни системи“ с оглед извършването на експертно-аналитична дейност по превенция, овладяване и предотвратяване на последиците от бедствия и защита на населението. По този начин служителите ще могат да оказват методически контрол при изграждането на Локални системи за оповестяване, провеждане на функционални тестове и интегриране на тези системи към Националната система за ранно предупреждение и оповестяване. \r\nПредвидена е възможност за назначаване на допълнителен щат на служители по трудово правоотношение във връзка с издаването/подмяната на български лични документи и персонализирането им. \r\nЗа подобряване на дейността на административните структури в МВР и постигане на по-високи резултати от държавните служители в Звеното за материални проверки, дирекция „Международни проекти“ и дирекция АФКОС се повишават изискванията към тях в посока образователен ценз и владеене на чужди езици.", "date": "2019.05.29", "title": "Изменя се Правилникът за устройството и дейността на МВР"}
{"url": "http://www.focus-news.net/news/2019/05/29/2663917/pravitelstvoto-prie-promeni-v-ustroystveniya-pravilnik-na-izpalnitelna-agentsiya-zhelezopatna-administratsiya.html", "text": "Правителството прие промени в Устройствения правилник на Изпълнителната агенция „Железопътна администрация“. Това съобщиха от  правителствената информационна служба . Чрез тях се допълват функциите на агенцията като Регулаторен орган и като Национален орган по безопасността в железопътния транспорт, както и се разширяват нейните правомощия при контрол. \r\nС измененията се въвеждат изискванията на приложимото законодателство на Европейския съюз, приети с Четвърти железопътен пакет през 2016 г., който включва: Директива (ЕС) 2016/798 на Европейския парламент и на Съвета от 11 май 2016 година относно безопасността на железопътния транспорт (OB L 138, 26.5.2016 г., стр. 102), Директива (ЕС) 2016/797 на Европейския парламент и на Съвета от 11 май 2016 година относно оперативната съвместимост на железопътната система в рамките на Европейския съюз (OB L 138, 26.5.2016г., стр. 44) (Директива (ЕС) 2016/797) и Директива (ЕС) 2016/2370 на Европейския парламент и на Съвета от 14 декември 2016 година за изменение на Директива 2012/34/ЕС по отношение на отварянето на пазара на вътрешни услуги за железопътни пътнически превози и управлението на железопътната инфраструктура (OB L 352, 23.12.2016г., стр. 1).", "date": "2019.05.29", "title": "Правителството прие промени в Устройствения правилник на Изпълнителна агенция „Железопътна администрация“"}
{"url": "http://www.focus-news.net/news/2019/05/29/2663909/federika-mogerini-makedoniya-i-albaniya-svarshiha-svoyata-rabota-sega-e-red-na-es.html", "text": "Върховният представител на Европейския съюз за външните работи и политиката на сигурност Федерика Могерини заяви след публикуването на докладите за напредъка на страните от Западните Балкани по пътя към евроинтеграция, че Македония и Албания са готови за започване на преговорите за членство в Съюза и че сега трябва Брюксел да свърши своята част, предава излъчващият на албански скопски телевизионен канал  „Алсат-М“ . \r\n„Те свършиха своята работа и сега трябва ЕС да изпълни своята част. Сега дискусиите за това дали те са готови за започване на преговори са в страните-членки... Това е сложен процес“, заяви Могерини. \r\nПревод и редакция:", "date": "2019.05.29", "title": "Федерика Могерини: Македония и Албания свършиха своята работа, сега е ред на ЕС"}
{"url": "http://www.focus-news.net/news/2019/05/29/2663905/beta-sarbiya-dokladat-na-es-za-sarbiya-napredakat-vav-varhovenstvoto-na-zakona-i-otnosheniyata-s-kosovo-sa-klyuchovi-po-patya-za-es.html", "text": "В доклад за европейските реформи в Сърбия през 2018 г. Европейската комисия подчерта, че \"напредъкът в правовата държава и възстановяването на отношенията с Косово са от жизненоважно значение и ще продължи да определя по-нататъшните темпове на преговорите на Сърбия за членство в ЕС\", предава сръбската агенция  Beta . \r\nВ резюмето на доклада за напредъка на Сърбия, видян от агенцията, се подчертава, че \"е необходимо Сърбия да ускори значително темпото на реформите в областта на върховенството на закона\". \r\nТова се смята за „особено важно, когато става въпрос за независимостта на съдебната власт, борбата с корупцията, свободата на медиите и разрешаването на случаи на военни престъпления и организирана престъпност в самата държава, ако Сърбия иска да запази цялостния баланс в преговорите за членство с ЕС“. \r\nСпоред ЕК, Сърбия, \"остана напълно ангажирана в диалога с Прищина, с посредничеството на ЕС, въпреки въвеждането на митата от Косово\". \r\nНо от там добавят, че \"Сърбия трябва да положи значителни усилия и да допринесе, особено що се отнася до международните отношения, създавайки благоприятни условия за сключване на всеобхватно правно обвързващо споразумение с Косово\". \r\n„Това споразумение е спешно и е от голяма важност, за да могат Сърбия и Косово да продължат напред по европейския си път“, отбелязват от Комисията. \r\nВ доклада се отбелязва, че \"политическият климат в Сърбия все повече се характеризира с разделение и намаляване на пространството за различни политически мнения\". \r\nЕК подчертава, че следователно е \"необходимо спешно да се създаде повече пространство за истински дебат между страните, за да се засили широкият проевропейски консенсус, който е от жизненоважно значение за напредъка по пътя към ЕС\". \r\nВ него се посочва също, че \"няколко опозиционни партии бойкотират парламента от март 2019 г.\" и се отбелязва, че \"действията на управляващата коалиция доведоха до влошаване на дебата за законите и заключенията, което подкопава ролята на парламента в работата на изпълнителната власт\". \r\nЕК посочва също, че антиправителствените протести, които избухнаха заради нападение срещу лидер на опозицията, продължават от декември миналата година. \r\nОт там добавят, че „макар да няма напредък в свободата на изразяване, проектът за нова правителствена медийна стратегия е изготвен по прозрачен начин и с участието на всички партии“ и че сега трябва спешно да бъде приет и изпълнен, като се имат предвид сериозните предизвикателства в тази област\". \r\nВ доклада се казва, че \"икономическите реформи доведоха до някои резултати, особено в на макроикономическата стабилизация\", както и че \" възможностите на пазара на труда са се подобрили\". \r\n\"Въпреки това, ключовите структурни реформи в публичната администрация, данъчните власти и държавните предприятия напредваха бавно и частният сектор страда от лошо управление и лошо прилагане на правилата за лоялна конкуренция\". \r\nДнес Европейската комисия публикува годишен пакет от доклади за разширяването, който определя напредъка, постигнат от страните в процеса на европейска интеграция. Това е най-важният документ за страните от Западните Балкани и Турция, който определя фактическата ситуация във всяка страна и оценява напредъка, но също така и недостатъците в изпълнението на критериите в процеса на интеграция. \r\nПревод и редакция:", "date": "2019.05.29", "title": "Beta (Сърбия): Докладът на ЕС за Сърбия: Напредъкът във върховенството на закона и отношенията с Косово са ключови по пътя за ЕС"}
{"url": "http://www.focus-news.net/news/2019/05/29/2663920/pravitelstvoto-prie-plan-za-razrabotvane-na-strategicheskite-i-programni-dokumenti-za-upravlenie-na-sredstvata-ot-evropeyskite-fondove.html", "text": "Правителството прие Постановление за разработване на стратегическите и програмните документи на Република България за управление на средствата от фондовете на Европейския съюз за програмния период 2021 - 2027 г. Това съобщиха от  правителствената информационна служба . Постановлението предвижда създаване на работни групи, които да бъдат отговорни за разработването на Споразумението за партньорство и програмните документи в областта на Кохезионната политика, Общата селскостопанска политика и Общата политика по рибарство. \r\nВ работните групи ще вземат участие представители на централната администрация, на регионалните и местни власти, социални партньори, структури на гражданското общество, академичната общност и др. \r\nЗа осигуряване на максимална публичност и прозрачност на процеса и за гарантиране на възможност за участие в него на всички заинтересовани страни, се предвиждат обществени обсъждания на всеки от стратегическите и програмните документи на територията на страната.", "date": "2019.05.29", "title": "Правителството прие план за разработване на стратегическите и програмни документи за управление на средствата от европейските фондове"}
{"url": "http://www.focus-news.net/news/2019/05/29/2663923/ministerski-savet-odobri-balgarskata-pozitsiya-za-predstoyashtoto-neformalno-zasedanie-na-saveta-na-es-po-zemedelie-i-ribarstvo.html", "text": "Правителството одобри позицията на България за неформалното заседание на Съвета на Европейския съюз по земеделие и рибарство, което ще се проведе в периода 2-4 юни в Букурещ, Румъния. Това съобщиха от  правителствената информационна служба . Един от основните приоритети в областта на земеделието на Румънското председателство е биоикономиката. В тази връзка темата на работната среща на министрите ще бъде „Научните изследвания в селското стопанство и биоикономиката - изграждане на синергии“. \r\nВ българската позиция е застъпено становището, че бъдещата Обща селскостопанска политика може да допринесе за развитието на биоикономиката чрез подкрепа за по-иновативно, ефективно използване на ресурсите и конкурентоспособно производство. Подкрепата с директни плащания ще продължи да осигурява сигурност за земеделските стопани и тяхното производство.", "date": "2019.05.29", "title": "Министерски съвет одобри българската позиция за предстоящото неформално заседание на Съвета на ЕС по земеделие и рибарство"}
{"url": "http://www.focus-news.net/news/2019/05/29/2663919/balgarski-lichni-dokumenti-v-chuzhbina-shte-se-vadyat-s-edno-poseshtenie-v-konsulskata-sluzhba.html", "text": "Министерският съвет одобри Закон за изменение и допълнение на Закона за българските лични документи. Това съобщиха от  правителствената информационна служба . С промените се въвежда възможност български личен документ да бъде получен извън страната лично чрез използване на лицензиран доставчик на пощенска или куриерска услуга. Това ще облекчи българските граждани в чужбина, особено живеещите в населени места, отдалечени от дипломатическите и консулските представителства на Република България в чужбина. \r\nВъвежда се изискване за лично явяване на лицето - при подаване на заявлението за издаване на документа в дипломатическо или консулско представителство на Република България в чужбина. \r\nС приемането на измененията се създава и нова възможност за подаване на заявления за подмяна на български лични документи чрез автоматизираната информационна система за електронни услуги на Министерството на външните работи. Получаването на готовия документ ще става само лично, след като самоличността на получателя бъде установена еднозначно и документът, чиято подмяна се иска, бъде върнат. \r\nТака български лични документи в чужбина ще се вадят само с едно посещение в консулската служба или при подаване (а ще се получават с куриер), или при получаване (когато се кандидатства онлайн). \r\nСроковете за издаване на български лични документи при подадено в чужбина заявление ще бъдат 45 дни за обикновена услуга и 30 дни за бърза услуга. \r\nС измененията се въвежда срок на валидност на паспортите от 10 години, като същевременно се запазва и възможността за издаване на паспорт с 5-годишна валидност. Министерство на вътрешните работи следва да осигури технологичните и организационни условия за издаването на паспорти със срок на валидност 10 години не по-късно от 01.01.2021 г. \r\nПредвижда се финансовите разходи за използване на пощенска или куриерска услуга да се заплащат предварително от заявителя.", "date": "2019.05.29", "title": "Български лични документи в чужбина ще се вадят с едно посещение в консулската служба"}
{"url": "http://www.focus-news.net/news/2019/05/29/2663926/ministar-petya-avramova-shte-uchastva-v-mezhdunarodnata-arhitekturna-konferentsiya-share-sofia-na-30-may.html", "text": "Министърът на регионалното развитие и благоустройството Петя Аврамова ще приветства участниците в Международната архитектурна конференция SHARE Sofia утре, 30 май. Това съобщиха от пресцентъра на  министерството .  \r\nОрганизираният от Културна асоциация PROEVENT и Камара на архитектите в България форум на тема „София утре“ ще се състои в зала 9 на Националния дворец на културата. Началото му е в 09.20 часа. В него се очаква да се включат повече от 200 архитекти от страната и чужбина.", "date": "2019.05.29", "title": "Министър Петя Аврамова ще участва в международната архитектурна конференция SHARE Sofia на 30 май"}
{"url": "http://www.focus-news.net/news/2019/05/29/2663925/nimh-nay-visokite-temperaturi-prez-yuni-shte-badat-mezhdu-30-i-35.html", "text": "Тази година през юни се очаква средната месечна температура да бъде около и над нормата, която за по-голямата част от страната е между 20 и 22°, по долината на р. Струма - около 23°, за високите полета - между 17 и 19°, а за планините - между 3 и 12°. Най-ниските температури през месеца ще бъдат между 10° и 15°, а най-високите - между 30° и 35°. Това съобщиха от  Националния институт по метеорология и хидрология (НИМХ) . И през юни ще се запази тенденцията за неравномерно разпределение на валежите. В западната половина от страната месечната сума на валежите ще бъде около и над нормата, а в източната - валежите ще са на по-малко места и ще са по-малко като количества. Климатичната нормата на валежите в равнините е между 50 и 70 л/кв.м, по Черноморието и долината на р. Струма - между 30 и 50 л/кв.м, а в планинските райони - от 70 до 130 л/кв.м. \r\nПрез повечето дни от първото десетдневие въздушната маса ще е неустойчива и в часовете след обяд и преди полунощ ще се развива купеста и купесто-дъждовна облачност. На много места ще има краткотрайни валежи, гръмотевична дейност и градушки. В отделни дни се очакват интензивни явления. Повече слънчеви часове ще има преди пладне и над Източна България, където и преваляванията ще бъдат на по-малко места.  През първите дни температурите ще са малко под нормата, но тенденцията е към постепенно повишение. През второто десетдневие температурите ще се задържат около нормалните за периода, с продължаваща тенденция към бавно повишение. През повечето дни ще се задържи неустойчиво с условия за чести следобедни превалявания и гръмотевична дейност. Слънчеви часове ще има преди пладне.  През третото десетдневие температурите относително ще се повишат. Ще настъпва постепенно стабилизиране на атмосферата, превалявания и гръмотевици ще има на по-малко места.", "date": "2019.05.29", "title": "НИМХ: Най-високите температури през юни ще бъдат между 30° и 35°"}
{"url": "http://www.focus-news.net/news/2019/05/29/2663927/pravitelstvoto-odobri-promeni-v-zakona-za-kulturnoto-nasledstvo.html", "text": "Правителството одобри проект на Закон за изменение и допълнение на Закона за културното наследство. Това съобщиха от  правителствената информационна служба . С предлаганите промени се изпълняват пет мерки от РМС № 704 от 5 октомври 2018 г. за опростяване и привеждане на услугите за бизнеса в съответствие със Закона за ограничаване на административното регулиране и административния контрол върху стопанската дейност. \r\nРегламентират се документите, удостоверяващи наличието на изискванията на Закона за културното наследство за извършване на музейна дейност от частни музеи и се намалява срокът за издаване на разрешението от министъра на културата. \r\nРегламентират се изискванията, при които се извършва съгласуването на планове за опазване и управление, устройствени планове и специфичните правила и нормативи към тях, заданията за тяхното изготвяне, както и на инвестиционни проекти и искания за намеси в защитени територии за опазване на културното наследство. \r\nСъздава се законова уредба на изискванията за издаване на разрешения за изработка на копие и реплика на културни ценности със световно и национално значение или национално богатство и за извършване на консервация и реставрация на движими културни ценности национално богатство, които до момента се съдържат в подзаконови нормативни актове.", "date": "2019.05.29", "title": "Правителството одобри промени в Закона за културното наследство"}
{"url": "http://www.focus-news.net/news/2019/05/29/2663929/pravitelstvoto-odobri-209-mln-lv-dopalnitelni-razhodi-po-byudzhetite-na-stolichna-obshtina-obshtina-gabrovo-obshtina-petrich-i-ministerskiya-savet.html", "text": "Правителството одобри допълнителни средства в размер на 20,9 млн. лв. по бюджетите на общините Столична община, Габрово и Петрич и по бюджета на Министерския съвет. Това съобщиха от  правителствената информационна служба . По бюджета на Столична община допълнителните средства в размер на 15 млн. лв. са предназначени за доставка, реновиране и модернизация на метровлакове - част от процеса на изграждане и модернизация на метрото в гр. София. Осигуряването на финансовия ресурс ще позволи спазването на заложения график за изпълнение на дейностите по най-големия транспортен проект на територията на столицата, който е със съществен екологичен и социален ефект. \r\nОдобрени са и допълнителни трансфери в размер на 5,4 млн. лв. по бюджетите на общините Габрово и Петрич, предназначени за ремонт и благоустрояване на улици, тротоари, междублокови пространства, укрепване и отводняване на инфраструктурни обекти, както и ремонт на общинска пътна мрежа. \r\nОдобрените разходи по бюджета на Министерския съвет за 2019 г. са в размер на 500 хил. лв. и са предвидени за довършителни дейности в храм „Св. Прокопий Варненски“, гр. Варна. \r\nДопълнителните разходи/трансфери по бюджетите на първостепенните разпоредители с бюджет се предоставят за сметка на предвидени разходи по централния бюджет за 2019 г. и за сметка на преструктуриране на разходи и/или трансфери по централния бюджет за 2019 година.", "date": "2019.05.29", "title": "Правителството одобри 20,9 млн. лв. допълнителни разходи по бюджетите на Столична община, Община Габрово, Община Петрич и Министерския съвет"}
{"url": "http://www.focus-news.net/news/2019/05/29/2663922/bsp-se-zavrashta-v-parlamenta-s-iskane-na-ostavkata-na-finansoviya-ministar-vladislav-goranov-obzor.html", "text": "ПГ на „БСП за България“ се завръща в парламента с искане на оставката на финансовия министър Владислав Горанов. Това стана ясно след заседание на групата, което се проведе от 10.30 часа в централата на партията на „Позитано“ 20. Решението за връщане бе взето от Националния съвет на 28 май, а в сряда парламентарната група трябваше да реши кога да се случи това. Пред журналисти заместник-председателят на ПГ на „БСП за България“ Драгомир Стойнев заяви, че групата е взела решение да поиска оставката на Владислав Горанов като министър на финансите. Стойнев обясни ,че оставката се обуславя от огромното напрежение в българското общество, което касае Закона за политическите партии и неправомерното изхарчване на държавни средства. „Смятаме да търсим отговорност на министър Горанов за този акт, защото това е изцяло по негова вина“, каза Стойнев. Той посочи, че БСП има пълната готовност да върне тези средства, но за начина, по който са изхарчени, трябва да се носи политическа отговорност. „Вината е изцяло на Министерство на финансите, на управляващите“, допълни Стойнев.  Агенция „Фокус“  припомня: На 27 май със свое решение Министерският съвет одобри проект на Закон за изменение на Закона за политическите партии. Със законопроекта се предлагат промени, които уточняват правилата за формиране и разпределение на държавната субсидия, уреждат се също така отношения във връзка с прилагането на закона в предходни години. Доразвива се уредбата, свързана с планиране на необходимите разходи за държавната субсидия, като се диференцират случаите, в които в рамките на бюджетната година правоимащите получават държавна субсидия за цяла календарна година или за по- кратък период. Също така се предвижда планираните по централния бюджет за съответната година разходи да бъдат индикативни. Предвидена е преходна уредба за формиране на размера на държавната субсидия за периода от 26.05.2016 г. до влизането в сила на изменителния закон. В съответствие с обществените нагласи предлаганите промени ще доведат до икономия на бюджетни средства и фиксирането на субсидиите в размера от 11 лв. за действително получения от партията или коалицията глас. При така предложената законова уредба общият размер на държавната субсидия за политическите партии и коалиции за една година ще бъде намален с 6.5 млн. лева. Предложеният начин на изчисляване на общия размер на държавната субсидия за политическите партии и коалиции ще бъде отнесен за периода от 26 май 2016 г. до изплатената към 30 април 2019 г. и икономията за бюджета би възлязла на 18,6 млн. лева.  Решението на Министерския съвет е прието неприсъствено.  \r\nДеница КИТАНОВА", "date": "2019.05.29", "title": "БСП се завръща в парламента с искане на оставката на финансовия министър Владислав Горанов (ОБЗОР)"}
{"url": "http://www.focus-news.net/news/2019/05/29/2663928/prof-todor-kantardzhiev-zadalzhitelno-tryabva-da-se-prieme-antibiotik-pri-premahvane-na-karlezh.html", "text": "Когато се сваля кърлеж, задължително трябва да се приеме антибиотик. Това каза в интервю за  Агенция „Фокус“  директорът на Националния център по заразни и паразитни болести проф. Тодор Кантарджиев относно пиковата активност на кърлежите през пролетта, опасността от ухапванията и възможните усложнения. Той посъветва хората да избягват разходки в некосени треви в този период от време. „Не е правилно да се разхождат кучета по тревни площи. За кучетата трябва да се използват каишки и други репеленти за козината“, добави той. „Най-важното е, когато се сваля кърлеж от място, където има висока заразеност, трябва да се вземе еднократно антибиотик. Многократно съм казвал възрастните взимат 200 милиграма - 2 капсули доксициклин, а детето еднократно взима 10 милиграма макролиден антибиотик на килограм тегло“, поясни епидемиологът. По думите му доказателствената медицина на САЩ е публикувала, че се приемането на антибиотик след премахване на кърлежа намалява 10 пъти риска да се развие кърлежова бактериална инфекция. „Обикновено кърлежът се впива в кожата, имайки в слюнката обезболяващи вещества и човек не усеща неговото впиване. Именно за това е много важно след контакт с треви, много внимателно да се огледа кожата. Защото свалянето на кърлежа до 12 часа свежда до нула вероятността да се пренесе заболяване“, посочи той.  Според него ухапванията от кърлежите са много опасни. Те могат да пренесе две групи заболявания. „Едните са вирусни, за които има много малко средства за лечение и доста често завършват фатално. Втората група заболявания са тези, които се пренасят в парковете и междублоковите пространства на големите градове, това са  бактериални инфекции, които много лесно и елементарно се профилактират с еднократна доза атибиотик“, добави той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.05.29", "title": "Проф. Тодор Кантарджиев: Задължително трябва да се приеме антибиотик при премахване на кърлеж"}
{"url": "http://www.focus-news.net/news/2019/05/29/2663918/prof-todor-kantardzhiev-namirame-se-v-period-na-nay-golyama-aktivnost-na-karlezhite-v-trevnite-ploshti.html", "text": "Намираме се в период на най-голяма активност на кърлежите в тревните площи. Това каза в интервю за  Агенция „Фокус“  директорът на Националния център по заразни и паразитни болести проф. Тодор Кантарджиев относно пиковата активност на кърлежите през пролетта, опасността от ухапванията и възможните усложнения. „В края на май и месец юни е периодът, в който има най-голяма активност на кърлежите по тревните площи. Съчетанието на високи дневни температури с влага от честите валежи стимулират разпространението на кърлежите по растителността“, поясни той. „За да няма кърлежи или да се намали техният брой в парковете и междублоковите пространства в големите население места, трябва да се предприемат мерки“, добави проф. Кантарджиев. „Първо за редовно окосяване на тревите. Второ за многократно контролирано пръскане със средства за дезакаризация. Най-важното е Регионалните здравни инспекции (РЗИ) да извършват проверка след мерките за пръскане, дали наистина броят на кърлежите е намален или е достигнал до броя, изискван от инструктивните документи. Не се ли направи проверка - контрол на качеството на извършените мерки по дезакаризация, унищожаването на кърлежите в парковите и междублоковите пространства е с ниска ефективност“, коментира още Кантарджиев. „Буди сериозни съмнения фактът, че след многократни пръскания едно дете в Южния парк, в центъра на парка около шадравана, попадайки в храсталаци, колега в една от столичните болници изважда от главата му повече от 50 ларви на кърлежи от рода иксодес, тези които пренасят и лаймската болест“, поясни проф. Кантарджиев. Той отчете, че миналия понеделник в кабинета му са постъпили 78 души с кърлежи, най-вече деца. „Във вторник бяха вече 84.  В сряда бяха 93 души“, посочи той, като добави, че и през тази седмица има около 80 посещения дневно от хора нахапани от кърлежи. „Моето мнение е, че свалените кърлежи няма нужда да бъдат изследвани микробиологично за носители на лаймска болест. Първо, защото липсата на лаймска болест не изключва заразяването на човек и второ наличието в кърлежа на лаймска болест не е сигурно, че тя ще се развие в човека. Няма смисъл да се изследват кърлежи за носители на лаймска болест“, отбеляза той.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.05.29", "title": "Проф. Тодор Кантарджиев: Намираме се в период на най-голяма активност на кърлежите в тревните площи"}
{"url": "http://www.focus-news.net/news/2019/05/29/2663930/burgas-na-30-may-zapochva-mezhdunarodnata-konferentsiya-pochti-nulevoenergiyni-sgradi.html", "text": "На 30 май започва Международната конференция „Почти нулевоенергийни сгради“ в Експо център Флора. Това съобщиха от пресцентъра на  община Бургас . Какво ще се случи, ако поставим равно количество лед в една нулевоенергийна и една обикновена сграда? Ще познаете ли кой ще се стопи първи? А искате ли да видите на живо как се работи с най-новите материали и изделия за енергийна ефективност и да зададете въпросите си на най-добрите специалисти?  Ще можете да направите всичко това, само ако посетите Експо център Флора в Бургас: от 30 май до 1 юни, където ще се проведе най-голямото събитие за енергийната ефективност на сградите – конференцията По пътя към почти нулевоенергийните сгради. В събитието ще вземат участие заместник-министъра на енергетиката Жечо Станков и изпълнителният директор на АУЕР Ивайло Алексиев, а повече от 10 фирми ще представят продуктите си на съпътстващото изложение. Ще има обучения и семинари за професионалисти и граждани, а ако изберете съботния ден, непременно доведете и децата – за тях ще е играта с много забавления и награди „Слънце, вятър и вода: това е нашата Земя!“ \r\n25-членна делегация, водена от председателите на Китайската академия за изследвания в строителството и Националния институт за отопление, охлаждане, вентилация и енергийна ефективност, ще посети Бургас и ще вземе участие в събитието. Ще научим още за националните норми и политики за ПНЕС в Австрия, Чехия и Словакия, както и за съвременните тенденции в професионалното образование и обучение, представени от участниците в проект CraftEdu по програма Хоризонт 2020 на ЕС.  \r\nСъбитието ще обобщи всички новини по програма „Възобновяема енергия, енергийна ефективност и енергийна сигурност“, а вече е известно, че за проекти за почти нулевоенергийни сгради ресурсът е 10,7 млн. евро. Ще бъде представен и най-новият финансов инструмент за обновяване на еднофамилни сгради на Фонда за устойчиви градове, който обхваща София и по-големите градове в южна България.", "date": "2019.05.29", "title": "Бургас: На 30 май започва Международната конференция „Почти нулевоенергийни сгради“"}
{"url": "http://www.focus-news.net/news/2019/05/29/2663931/stara-zagora-informatsionen-biznes-forum-na-tema-iskash-biznesat-ti-da-rastei-nie-imame-eksperti-i-nou-hau-shte-se-provede-v-grada-na-4-yuni.html", "text": "Европейската банка за възстановяване и развитие (ЕБВР) в партньорство с Министерството на икономиката и Община Стара Загора организира информационен бизнес форум на тема „Искаш бизнесът ти да расте? Ние имаме експерти и ноу-хау.“. Той ще се състои на 4 юни, от 13.00 часа, в зала „П. Р. Славейков“, в сградата на Общината. Това съобщиха от пресцентъра на  Община Стара Загора . \r\nЦелта на събитието е да запознае представители на местния бизнес с възможностите, които дава програмата “Подкрепа за малкия бизнес” на ЕБВР. \r\nЗа участие са поканени представители на всички малки и средни компании от Стара Загора и региона. Целта на форума е те да се запознаят с възможностите, които дава програмата \"Подкрепа за малкия бизнес\" на ЕБВР. Чрез нея фирмите могат да получат експертна помощ за развитие и растеж в различни области като стратегия, маркетинг, финансов мениджмънт, енергийна ефективност и др.  \r\n„За година и половина програмата е подкрепила реализацията на 40 проекта, още около 20 компании подготвят документите си за кандидатстване. 17 от всички проекти са от компании, извън София. „Организираме тази серия от информационни форуми в страната, за да могат повече фирми да научат за програмата и да се възползват от възможностите, които тя дава.“, съобщи мениджърът на програмата за България Мирослав Стоянов. \r\nЕкипът, който управлява програмата „Подкрепа за малкия бизнес“ на ЕБВР, ще даде практически съвети и напътствия за успешно участие. \r\nПредставители на Министерството на икономиката и Изпълнителната агенция за насърчаване на малките и средни предприятия ще запознаят присъстващите с мерките за подпомагане на малкия бизнес и възможностите за бизнеса, които предоставя Оперативна програма „Иновации и конкурентоспособност 2014-2020“.  \r\nПредставители на бизнеса от Стара Загора и региона ще имат възможност да разкажат за предизвикателствата, които срещат в ежедневието си и да потърсят диалог с институциите, от които зависи решаването на проблемите им.  \r\nУчастието във форума е безплатно, но е необходима регистрация на a.baklova@vando.bg.  \r\nДонори на програмата за България: Европейският консултантски център по инвестиционните въпроси и Европейският съюз. \r\nОт заявяването на интерес до одобрението на проекта минава не повече от 1 месец.  \r\nБезвъзмездната помощ се получава до 1 месец след приключване на проекта.  \r\nПо програмата до момента са квалифицирани над 70 консултантски компании.", "date": "2019.05.29", "title": "Стара Загора: Информационен бизнес форум на тема „Искаш бизнесът ти да расте? Ние имаме експерти и ноу-хау.“ ще се проведе в града на 4 юни"}
{"url": "http://www.focus-news.net/news/2019/05/29/2663934/nagradiha-pobeditelite-v-igrata-na-radio-fokus-i-mon-nezabravimoto-obzor.html", "text": "Председателят на парламента Цвета Караянчева и управителят на Агенция и Радио „Фокус“ Тетяна Узунова наградиха печелившите в играта „Незабравимото“. Събитието се проведе под патронажа на Цвета Караянчева, а награждаването се състоя в Клуба на народния представител.  Председателят на парламента Цвета Караянчева  заяви, че е приела да бъде патрон на играта на Радио „Фокус“, защото с Красимир Узунов са правили много патриотични неща, и изтъкна, че той е бил патриот в сърцето си. Тя отчете, че играта е била по инициатива на Красимир Узунов. „Обсъждали сме да направим играта в навечерието на 24 май, за да може да накараме младите хора да се интересуват от българската патриотична литература. Доколкото разбирам интересът е бил много голям, затова и днес имаме удоволствието да връчим тези награди“, коментира Караянчева. „Краси Узунов беше мой много голям приятел, беше уникален човек, много стойностен. Човек, който можеше да събира хора с различни политически виждания, хора с диаметрално противоположни виждания, да ги събира и сприятелява. Той беше човек енциклопедия и ние загубихме един много голям приятел. Ние го загубихме само тялом, той духом остава с нас“, заяви Цвета Караянчева. „Никога няма да забравя това, което той ми е говорил за подполк. Дрангов - нещо, което остана запечатано в моята глава: „Аз служих при Дрангов“. Аз си мисля, че с много от моите колеги с гордост можем да кажем „Ние бяхме приятели на Поручика, на Красимир Узунов“, каза Караянчева.   Управителят на Агенция и Радио „Фокус“ Тетяна Узунова  изтъкна, че продължава делото на Красимир Узунов и обърна внимание, че „Незабравимото“ е поредната инициатива на медията. „Много се радвам, че днес сме тук в Народното събрание и продължаваме делото на Красимир Узунов - изключителен патриот, голям българин, влюбен в България до фанатизъм“, каза Узунова и посочи, че такива са били думите на полк. Борис Дрангов. „Той е казвал: „Бъди възторжен идеалист, смел до безумство, влюбен в България до фанатизъм, честен до самопожертване“. Благодаря на всички, приели присърце поредната инициатива „Незабравимото“, чиято цел е да припомним българските литературни шедьоври. Благодаря на председателя на Народното събрание Цвета Караянчева, която даде начало на една инициатива на МОН, на поети, общественици, чиито чухме по радиото и на всички, които се включиха в играта и на екипа на Радио и Информационна агенция „Фокус“ за професионализма и всеотдайността. Наградата на печелившите е книгата „Бойните маршове за честта и славата на България“, каза тя и допълни, че в книгата има 17 бойни марша от стотици български военни песни.   Водещата на „Всички в час“ по Радио „Фокус“ Милослава Ангелова  заяви, че инициативата „Незабравимото“ започва два дни след смъртта на Красимир Узунов, защото той поставяше България над всичко.  „Започвам с една от най-хубавите думи – благодаря. Преди време г-н Узунов беше казал: „Колкото по-добър ставаш и отиваш към върха, оставаш сам, ако нямаш съмишленици. Неслучайно започнах с думата благодаря, защото ние оставаме на върха. Ние, „Фокус“, информационният лидер, имаме вас – нашите съмишленици“, обърна се Милослава Ангелова към депутатите и към председателя на парламента Цвета Караянчева. „Започнахме тази инициатива в най-черните и най-тъжните дни в историята на първата частна информационна агенция и най-голямото радио в България, с над 60 точки в страната. Точно два дни след смъртта на основателя на Агенция и Радиоверига „Фокус“. Започнахме на датата и часа, както той пожела. Той поставяше България, българщината над всичко“, каза Ангелова. Водещата заяви, че от години „Фокус“ си поставя цел да провокира интереса за по-широко познаване на българската история и литература.  \r\nИграта е съвместна инициатива на Радио „Фокус“ и Министерство на образованието и науката. „Незабравимото“ цели да популяризира българските литературни шедьоври и в продължение на няколко месеца български общественици рецитираха свои любими български стихотворения в ефира на предаването „Всички в час“ на Радио „Фокус“, а пред слушателите стоеше предизвикателството да ги разпознаят.  \r\nДеница КИТАНОВА", "date": "2019.05.29", "title": "Наградиха победителите в играта на Радио „Фокус“ и МОН „Незабравимото“ (ОБЗОР)"}
{"url": "http://www.focus-news.net/news/2019/05/29/2663935/vitsepremierat-ekaterina-zaharieva-validira-poshtenska-marka-za-140-g-ot-sazdavaneto-na-mvnr.html", "text": "Вицепремиерът и министър на външните работи Екатерина Захариева валидира юбилейна марка по повод 140-ата годишнина от създаването на Министерството на външните работи (МВнР). Това съобщиха от пресцентъра на  министерството . \r\n„Външната политика е олицетворение на суверенитета. 140 години дипломатическата ни служба работи за отстояване на националните приоритети и защита на интересите на българската държава“, заяви министър Захариева на тържествената церемония в МВнР.    \r\n„Ние сме известни с това, че успяваме да се вслушаме в чужди позиции, дори когато не ги споделяме напълно. Именно това качество на българската дипломация допринася за умението за постигане на компромис, за водене на диалог и за намиране на решения дори в трудни ситуации“, подчерта Екатерина Захариева.    \r\nЗа 140 години България е била изправена пред различни външнополитически предизвикателства, но дипломацията ни е пожънала успехи. Сред тях външният ни министър открои членството ни в НАТО, присъединяването към Европейския съюз, трите пъти, когато България е била непостоянен член на Съвета за сигурност на ООН, председателството на ОССЕ и на Съвета на ЕС през първата половина на 2018 г.   \r\nПо думите й, валидирането на тази марка символизира и еволюцията на дипломатическата служба. За разлика от преди 140 г., когато основно средство за комуникация е било телеграмата, днес „за българския дипломат, за българската дипломатическа служба, е изключително важно да реагира мигновено и да бъде проактивен, за което безкрайно благодаря на моите колеги. Налага се буквално всеки ден да взимаме за по-малко от час важни решения и реакции\", заяви външният ни министър.   \r\nКогато на 19 юли 1879 г. княз Александър Батенберг полага началото на българската дипломатическа служа, България има трима представители в чужбина – в Цариград, Букурещ и Белград. Днес страната ни има 104 задгранични представителства, а над 40 на сто от служителите с дипломатически ранг са жени. Повече от 20 на сто са жените посланици и генерални консули, които представляват България по света.  \r\nВ церемонията по валидиране на марката участваха и министърът на транспорта, информационните технологии и съобщенията Росен Желязков, и изпълнителният директор на „Български пощи“ Деян Дънешки. Присъстваха десетки посланици и чуждестранни дипломати, акредитирани у нас.    \r\nЮбилейната марката представлява восъчен печат на фона на българското знаме. Неин художник е Венцислав Йорданов, преподавател в Националната художествена академия.", "date": "2019.05.29", "title": "Вицепремиерът Екатерина Захариева валидира пощенска марка за 140 г. от създаването на МВнР"}
{"url": "http://www.focus-news.net/news/2019/05/29/2663936/za-17-i-pat-v-programata-na-praznika-na-rozata-v-kazanlak-se-provezhda-fotografskiyat-plener-v-dolinata-na-rozite.html", "text": "За 17-и път в програмата на Празника на розата се провежда фотографският пленер „В Долината на розите“, каза за  Радио „Фокус”  Стефан Папукчиев, директор на Музея на фотографията и съвременните визуални изкуства. В пленера тази година ще вземат участие десет фотографи. Сред тях са носители на наши и международни награди и медали, именити автори като Диди Андреева от Бургас, Таня Маркова, Надежда и Божидар Чоторови от София. Казанлък е представен в лицето на Пламен Петков, блогъра Нели Колева, младият Дейвид Кулев, Величка Николова, Красимир Попов и Шериф Аликехая. \r\nИзложбата от 17-ия фотопленер „В Долината на розите“ ще бъде открита от 11.30 часа на 1 юни в Музея на фотографията и съвременните визуални изкуства в рамките на официалната програма на Празник на розата 2019. \r\nОрганизатори на проявата са Община Казанлък и Музеят на фотографията. \r\nЗа пръв пленерът е част от програмата на Европейския месец на фотографията, организиран от Фотографска академия „Янка Кюркчиева“ – София. Месецът обединява изложби, лекции, прожекции и други събития на фотографската общност, в България се провежда за десети път. \r\nСлавяна ГАЙДАРОВА", "date": "2019.05.29", "title": "За 17-и път в програмата на Празника на розата в Казанлък се провежда фотографският пленер „В Долината на розите“"}
{"url": "http://www.focus-news.net/news/2019/05/29/2663913/kfor-srabskite-vlasti-byaha-informirani-za-politseyskata-operatsiya-v-severno-kosovo.html", "text": "Говорителят на КФОР Винченцо Грасо заяви, че сръбските власти са били информирани за операцията на косовските спецчасти в Северно Косово във вторник, предава държавната  „Радио и телевизия Косово“ (RTK) . \r\n„Мисля, че знаеха“, заяви той, като добави: „По време на операцията комуникирахме с косовските институции, международната общност и сръбските власти. Ние комуникираме със сръбската армия, а не с правителството“. \r\n„Преди десет дни не знаехме, но (президентът на Сърбия Александър) Вучич заяви, че НАТО са известили сръбските власти“, обясни още Грасо. \r\n„Изненадам съм, че всички са изненадани. Продължихме комуникацията. Имаше продължителен обмен на информация по време на операцията и всички бяха наясно какво се случва. Научихме за това един ден по-рано“, заяви говорителят на КФОР пред косовската редакция на Радио „Свободна Европа“. \r\nПревод и редакция:", "date": "2019.05.29", "title": "КФОР: Сръбските власти бяха информирани за полицейската операция в Северно Косово"}
{"url": "http://www.focus-news.net/news/2019/05/29/2663933/na-patya-chernoochene-haskovo-v-posoka-haskovo-v-blizost-do-benzinostantsiya-ima-avariral-kamion-koyto-zatrudnyava-dvizhenieto-i-sazdava-predpostavki-za-ptp.html", "text": "На пътя Черноочене – Хасково в посока Хасково в близост до бензиностанция има аварирал камион, който затруднява движението и създава предпоставки за ПТП, съобщи слушател на  Радио \"Фокус\" . Слушателят уточни, че преди спрелия камион не е поставен триъгълник, който да предупреждава шофьорите.", "date": "2019.05.29", "title": "На пътя Черноочене – Хасково в посока Хасково в близост до бензиностанция има аварирал камион, който затруднява движението и създава предпоставки за ПТП"}
{"url": "http://www.focus-news.net/news/2019/05/29/2663932/yeni-safak-erdogan-shte-obsadi-s-400-i-zaplahite-na-sasht-na-sreshta-za-sigurnostta-na-visoko-ravnishte-v-ankara.html", "text": "На среща на високо равнище за сигурността на Турция, председателствана от президента Реджеп Таийп Ердоган в четвъртък ще бъдат обсъдени последните развития около придобиването на руски зенитно-ракетни системи С-400, произведени от Русия и заплахите от САЩ за санкции, направени с цел осуетяване на споразумението, пише електронното издание на турския консервативен ежедневник  Yeni Safak . \r\nМесечната среща на Комитета по национална сигурност ще бъде проведена в президентския комплекс в Анкара и на нея ще бъдат обсъдени още започналата във вторник в Северен Ирак турска военна операция „Нокът“, както и международните отношения и вътрешните и външните въпроси в сферата на сигурността. \r\nВ дневния ред ще бъде и обезпечаването на сигурността на предстоящите местни избори в Истанбул. \r\nПревод и редакция:", "date": "2019.05.29", "title": "Yeni Safak: Ердоган ще обсъди С-400 и заплахите на САЩ на среща за сигурността на високо равнище в Анкара"}
{"url": "http://www.focus-news.net/news/2019/05/29/2663921/ria-novosti-kosovo-shte-iska-otnemane-na-imuniteta-na-ruskiya-satrudnik-na-oon.html", "text": "Главният прокурор на Косовска Митровица Шчикири Сила заяви, че ще поиска отнемане на имунитета на руския сътрудник на Мисията на ООН в страната Михаил Краснощеков, предава  РИА Новости . \r\n„Ще поискам официално от специалния представител на генералния секретар на ООН в Косово Захир Танин да бъде отнет имунитета на руския гражданин, за да бъде възбудено дело срещу него“, заяви Сила, цитиран от местния портал Insajderi. \r\nПреди това в населената със сърби северна част на Косово бе проведена операция „против корупцията“ от косовските спецчасти. Местните сърби се опитаха да окажат съпротива, строиха барикади и в някои райони, според информацията на медиите, е чута стрелба. Пострадаха няколко човека, сред които Краснощеков, който бе ранен в главата и хоспитализиран в местната болница. \r\nПо-късно се разбра, че той е освободен. \r\nСлучилото се провокира изостряне на напрежението между Белград и Прищина. Сръбският президент приведе армията в пълна бойна готовност. \r\nПревод и редакция:", "date": "2019.05.29", "title": "РИА Новости: Косово ще иска отнемане на имунитета на руския сътрудник на ООН"}
{"url": "http://www.focus-news.net/news/2019/05/29/2663937/mila-sokolova-ekspert-obshtata-stoynost-na-proekta-rezidentni-uslugi-za-detsa-i-mladezhi-e-415-000-lv-a-srokat-za-izpalnenieto-mu-18-mesetsa.html", "text": "Общата стойност на проекта „Резидентни услуги за деца и младежи“ е 415 000 лв., а срокът за изпълнението му – 18 месеца. Това каза по време на встъпителна пресконференция по проекта неговият ръководител и гл. експерт „Проекти и програми в социалната сфера“ Мила Соколова, предаде репортер на  Радио „Фокус“-Пирин . „Целта е да осигурим подходяща материално техническа база за 2 нови социални услуги – преходно и наблюдавано жилище. На територията на Община Благоевград това не са непознати услуги, защото вече има такива услуги, но по преценка на Министерството на труда и социалната политика, Община Благоевград се нуждае от още една такава услуга. Ние съответно изпълняваме този ангажимент и със средства от оперативната програма подготвяме необходимата база, за да развием тези нови услуги“, заяви тя. Соколова посочи, че както при всяка социална услуга, целта е да осигурят подкрепа за социално включване на различни групи от нашето общество, които са в риск. Тя отбеляза, че Община Благоевград изпълнява ангажимента си, който е ясно записан във визията за деинституционализация на децата на Република България и по-точно в картата на услугите в общността и семейната среда, и в този случай картата на резидентните услуги. Експертът уточни, че ще осигурят подходящи сгради за преходно жилище за деца от 15- до 18-годишна възраст и наблюдавано жилище за младежи от 18- до 21-годишна възраст. По думите й в материално-техническата база се включва и необходимото обзавеждане и оборудване за тях. \r\nНатали СТЕФАНОВА", "date": "2019.05.29", "title": "Мила Соколова, експерт: Общата стойност на проекта „Резидентни услуги за деца и младежи“ е 415 000 лв., а срокът за изпълнението му – 18 месеца"}
{"url": "http://www.focus-news.net/news/2019/05/29/2663938/agentsiya-mitnitsi-kontrabandna-valuta-za-blizo-98-000-leva-zadarzhaha-na-kapitan-andreevo.html", "text": "Недекларирани 50 000 евро задържаха митническите служители от Териториална дирекция Южна морска на МП Капитан Андреево. Това съобщиха от пресцентъра на  Агенция „Митници“ . Валутата е открита при проверка на лек автомобил с чужда регистрация, влизащ в страната от Турция на 28 май. В автомобила, управляван от мъж с двойно гражданство – германско и турско, пътувала и съпругата му. Пред митническите органи, мъжът декларирал един стек цигари без акцизен бандерол, който е задържан с разписка заради превишаване на нормите за безмитен внос от две кутии. Автомобилът е селектиран за щателна митническа проверка. В хода на проверката, във вътрешния джоб на якето на мъжа, което държала в ръцете си съпругата му, са открити  100 банкноти в купюри по 500 евро. Откритите общо 50 000 евро с левовата равностойност на 97 791 лева са задържани. По случая е образувано бързо производство от разследващ митнически инспектор под надзора на Районна прокуратура Свиленград.", "date": "2019.05.29", "title": "Агенция „Митници“: Контрабандна валута за близо 98 000 лева задържаха на „Капитан Андреево“"}
{"url": "http://www.focus-news.net/news/2019/05/29/2663924/aleksandar-vuchich-kfor-lazhe-che-sarbiya-e-bila-informirana-za-politseyskata-aktsiya-v-kosovo.html", "text": "Президентът на Сърбия Александър Вучич в сряда реагира на изявлението на говорителя на международните сили в Косово (КФОР) полковник Винченцо Грасо, че Белград е бил предупреден предварително за акцията на косовската полиция във вторник в Северно Косово, като подчерта, че представителите на международната общност в Прищина „не казват истината“, предава електронното издание на македонския вестник  „Независен“ . \r\nВучич посочи, че в деня на акцията може би е имало някои контакти след 11:30 часа, но не е имало такива, когато „започна кризата“ и когато тя кулминира. \r\nТой добави, че сръбската страна е знаела от разузнавателни източници, че се подготвя нещо такова и припомни, че е говорил публично за това преди повече от десет дни. \r\nДържавният глава оцени, че ситуацията на сърбите в Косово, ден след полицейската акция, е много по-тежко, отколкото е било преди това и ги призова за единство. \r\nПревод и редакция:", "date": "2019.05.29", "title": "Александър Вучич: КФОР лъже, че Сърбия е била информирана за полицейската акция в Косово"}
{"url": "http://www.focus-news.net/news/2019/05/29/2663940/dobrich-obshtinata-organizira-detski-praznitsi-po-povod-1-yuni.html", "text": "Община град Добрич организира детски празници по повод 1 юни. Това съобщиха от пресцентъра на  Общината \r\n„Мили деца и родители, предлагаме Ви кратък пътеводител на събитията, посветени на 1 юни – Деня на детето. Община Добрич Ви кани да посетите и се включите в проявите, подготвени за Вас. Надяваме се, че предизвикателствата, които ще срещнете на различни места в града, ще Ви изненадат приятно и ще допълнят вашето празнично настроение! \r\nЗаповядайте! Очакваме ви!“, призовават от Общината.  \r\nПредвидена е следата програма: 31 май, 10.00 ч. – 14.00 ч. и 16.00 ч. – 19.00 ч., Музей в Градски парк „Св. Георги“ и пред Музея: \r\nПътуващ международен фестивал на анимационния филм „Златен кукер“ в Добрич \r\n-\tПрожекции на специално селектирани анимационни филми за деца; \r\n-\tАнимационни работилници за деца – техники за анимация.  1 юни, 10.00 ч. – 14.00 ч. и 16.00 ч. – 19.00 ч., Музей в Градски парк „Св. Георги“ и пред Музея: \r\nПътуващ международен фестивал на анимационния филм „Златен кукер“ в Добрич \r\n-\tПрожекции на специално селектирани анимационни филми за деца; \r\n-\tАнимационни работилници за деца – техники за анимация;  1 юни, 10.00 ч. – 19.00 ч., Градски парк „Свети Георги“ \r\nФестивал на талантите: \r\nМодули:  \r\n-\tБъди активен с Пауър Джъмп; \r\n-\tОбщувайте реално, а не виртуално – настолни игри; \r\n-\tДемонстрация на радиоуправляеми и летящи модели; \r\n-\tFace painting \r\n-\tДетски игри с актьора Красимир Демиров. 1 юни, 10.00 ч. – 18.00 ч., Музей в Градски парк „Свети Георги“: \r\n- Деца рисуват фасадата на музея. 1 юни, 10.00 ч., Изкуствено игрище до Зала „Добротица“: \r\n- Спортен празник на деца и родители от Детска градина №27 „Славейче“. 1 юни, 10.30 ч. – 13.00 ч., АЕМО „Стария Добрич“: \r\n- Отворени врати на занаятите – дърворезба, везба, керамика, тъкачество.  1 юни, Фестивал „От българско, по българско за нашата трапеза“: \r\nПо проект на Асоциация на земеделските производители в България „CAP – HОТ SPOT“, изпълняван с финансовата подкрепа на Главна дирекция „Земеделие и развитие на селските райони“ към Европейската Комисия \r\nМясто: Градски парк „Свети Георги“, Скейт парк; \r\n- 11.00 ч. Откриване на фестивала;  \r\n- 11.15 ч. – 12.45 ч. - Музикална програма с участието на деца от СУ „Св. Климент Охридски“; \r\n- 12.45 ч. – 14.30 ч. - Представяне на кампанията ОСП на фокус. Детска работилница. Забавни и образователни игри, ателиета и забавления за децата с аниматорите от Парти агенцията „Нещо по така“; \r\n- 14.30 ч. – 15.30 ч. - Музикална програма с участието на деца от Арт център „Палитра“; \r\n- 15.30 ч – 15.50 ч. - Музикална програма с DJ; \r\n- 16.00 ч. - Закриване на фестивала.", "date": "2019.05.29", "title": "Добрич: Общината организира детски празници по повод 1 юни"}
{"url": "http://www.focus-news.net/news/2019/05/29/2663942/kanal-5-makedoniya-prav-doklad-za-severna-makedoniya-komisiyata-ochakva-prodalzhavane-na-prilaganeto-na-dogovora-s-balgariya.html", "text": "Историческият договор от Преспа и провеждането на политически диалог получиха големи похвали в доклада на Европейската Комисия за напредъка на Македония, в който обаче се отбелязва, че корупцията и доверието в правосъдието остават слаби точки, предава скопският телевизионен  „Канал 5“ . \r\nСтраната продължи да дава осезаеми резултати в ключовите области, определени в заключението на Съвета като съдебна система, борбата с корупцията и организираната престъпност, разузнавателните служби и публичната администрация, според доклада на Комисията, публикуван в сряда в Брюксел. Определена готовност или умерено подготвена е оценката на Комисията за повечето области. \r\nВ регионалното сътрудничество страната направи историческа стъпка за подобряване на добросъседските отношения с прилагането на споразумението от Преспа, което сложи край на един от най-старите спорове в региона, се казва в доклада. \r\nКомисията очаква продължаването на изпълнението на двустранното споразумение с България \r\nВ частта за политическите критерии се казва, че: \r\nКомпромисната култура в политическия пейзаж беше подобрена чрез усилията на правителството да достигне до всички засегнати страни, включително опозицията и гражданското общество, по всеобхватен и прозрачен начин. \r\nДобра оценка получава и парламента, за който се казва, че подобрява своите резултати като форум за конструктивен политически диалог. Докладът отбеляза добър напредък в реформата на разузнавателните служби чрез законовите промени за проследяване на комуникациите и създаването на оперативна техническа агенция, която вече е активна. \r\nПредприети са мерки за справяне с предполагаемите политически назначения, но са необходими по-нататъшни стъпки за реформиране на публичната администрация, отбелязва Комисията в доклада. \r\n\"Признаването на принципите на прозрачност, заслуги и справедливо представителство остава от съществено значение\", се казва в документа. \r\nЩо се отнася до съдебната система, докладът отбелязва добър напредък в изпълнението на приоритетите на реформата и продължаващата решимост на страната за подобряване на съдебната система. \r\nВ документа се посочва, че е подготвен новият закон за интеграцията на Специализираната прокуратура в системата на Прокуратурата. Въпреки това се подчертава, че всички съдебни институции трябва да демонстрират свой собствен пример и да допринесат чрез допълнителни усилия за възстановяване на общественото доверие в съдебната система. \r\nКомисията оценява, че напредък в борбата против корупцията е добър, особено в частта на провеждането на разследване, подаване на обвинения и съдебни процеси, свързани с случаи на корупция по високите етажи и изменения в правната уредба \r\n„Новата правна рамка за предотвратяване на корупцията се подобри и назначаването на нови членове на Държавната комисия за предотвратяване на корупцията е много прозрачно в сравнение с предходните години. Комисията предприе важни стъпки за проактивна борба с корупцията, включително висши служители от целия политически спектър“. \r\nСпециализираната прокуратура потвърждава водещата си роля в разследването и преследването на случаи на корупция по високите етажи, заключава Комисията. Но освен това в доклада се казва, че корупцията е доминираща в много области и остава притеснителен въпрос. В борбата срещу организираната престъпност страната има определено ниво на готовност. Климатът за свободата на медиите и свободата на изразяване, според доклада, продължава да се подобрява. \r\nВажно е политическите служители и политическите елити да демонстрират по-високо ниво на толерантност към критиците и по този начин да подкрепят свободата на изразяване. \r\nМакедония продължава да има активна и конструктивна роля в справянето със смесените миграционни потоци. Иначе, това е първият доклад, в който се нарича Северна Македония, която замества референцията БЮРМ, използвана в досегашните доклади. \r\nПревод и редакция:", "date": "2019.05.29", "title": "„Канал 5“ (Македония): Пръв доклад за „Северна Македония“, Комисията очаква продължаване на прилагането на договора с България"}
{"url": "http://www.focus-news.net/news/2019/05/29/2663943/svetlana-kostadinova-obshtina-pleven-bdzh-priema-predlozheniya-ot-grazhdanite-za-proekta-za-razpisanie-na-vlakovete.html", "text": "Дружество „БДЖ - Пътнически превози” приема предложения от гражданите относно разработения проект за разписание на влаковете. Това каза за  Радио „Фокус“  Светлана Костадинова, отдел ,,Връзки с  обществеността и протокол“ в община Плевен. Проектът ще влезе в сила от 15 декември тази година. Той е публикуван на официалния сайт на дружеството. „Община Плевен ще представи своето становище по предложения проект до 20 юли“, посочи тя. „Гражданите, които имат препоръки и предложения по варианта за разписание на влаковете, могат да се обадят на тел. 064/ 881 288 и 064/ 881 264, както и да ги изпратят писмено на e-mail: pr@pleven.bg“, каза Светлана Костадинова. ,,Получените предложения ще бъдат обобщени и изпратени на „БДЖ - Пътнически превози” ЕООД, които ще разгледат техническите възможности за извършване на съответните корекции в проекта и до началото на септември 2019 г. ще предоставят актуална информация за Графика за движение на влаковете“ допълни Светлана Костадинова.  \r\nВиолета КРЪСТЕВА", "date": "2019.05.29", "title": "Светлана Костадинова, Община Плевен: БДЖ приема предложения от гражданите за проекта за разписание на влаковете"}
{"url": "http://www.focus-news.net/news/2019/05/29/2663944/blagoevgrad-evropeyska-sedmitsa-na-sporta-be-otbelyazana-v-bansko.html", "text": "Европейска седмица на спорта бе отбелязана в Банско. Това съобщиха от пресцентъра на  Община Банско .  \r\n„Европейската седмица на спорта е инициатива, чрез която искаме да покажем колко важен е спортът, че в училище може и трябва да има спорт, и той не трябва да бъде само „Ден на спорта”, или „Седмица на спорта”, a да се практикува целогодишно, всеки ден. Защото спортът е здраве, защото здравият дух може да съществува само в здраво тяло.”, посочват от СУ „Неофит Рилски“. Спортните събития в училището привличат не само повече участници, но и много публика. Родителите също се включват в проявите, редом с учителите и своите деца. \r\nУчилището за пореден път е партньор в националната инициатива BG BE AKTIVE, като този път участва в проекта  „Активни училищни общности”. \r\nНа поканата на училището за масова спортна изява се отзоваха представители на Община Банско, родители и граждани. \r\nРанната физзарядка на 29 май сложи край на поредицата от турнири, проведени през най-цветния и изпълнен с празници месец.", "date": "2019.05.29", "title": "Благоевград: Европейска седмица на спорта бе отбелязана в Банско"}
{"url": "http://www.focus-news.net/news/2019/05/29/2663945/api-ot-0930-ch-do-1530-ch-na-30-may-dvizhenieto-po-am-hemus-v-tunel-praveshki-hanove-v-posoka-sofiya-shte-se-osashtestvyava-v-edna-lenta-poradi-remont-na-osvetitelnata-sistema.html", "text": "От 09.30 ч. до 15.30 ч. на 30 май движението по АМ \"Хемус\" в тунел \"Правешки ханове\" в посока София ще се осъществява в една лента поради ремонт на осветителната система. Това съобщиха от пресцентъра на  Агенция \"Пътна инфраструктура\"  (АПИ). Ще бъде ограничено преминаването по активната лента, като трафикът ще се пренасочи по изпреварващата лента.", "date": "2019.05.29", "title": "АПИ: От 09.30 ч. до 15.30 ч. на 30 май движението по АМ \"Хемус\" в тунел \"Правешки ханове\" в посока София ще се осъществява в една лента поради ремонт на осветителната система"}
{"url": "http://www.focus-news.net/news/2019/05/29/2663946/natsionalna-sledstvena-sluzhba-razglezhdame-versiyata-za-tehnicheska-povreda-kato-osnovna-v-razsledvaneto-na-aviokatastrofata-kray-maglizh.html", "text": "Като основна причина за авиокатастрофата край Мъглиж Националната следствена служба разглежда версията за техническа повреда на мотоделтапланера. Това съобщиха за  Агенция „Фокус“  от  Националната следствена служба . От Националната служба посочиха, че докато не излезе назначената авиотехническата и съдебна експертиза не може да се твърди със сигурност каква е причината. Към момента са разпитани свидетели и очевидци. Починалият мъж е собственик на клуб за делтапланеризъм в Казанлък.  \r\nИрина ИВАНОВА", "date": "2019.05.29", "title": "Национална следствена служба: Разглеждаме версията за техническа повреда като основна в разследването на авиокатастрофата край Мъглиж"}
{"url": "http://www.focus-news.net/news/2019/05/29/2663947/pernik-na-30-may-dvizhenieto-pri-km-7-na-am-struma-pri-tunel-malo-buchino-v-posoka-pernik-shte-se-osashtestvyava-v-edna-lenta-poradi-izvarshvane-na-remontni-deynosti.html", "text": "На 30 май движението при км 7 на АМ „Струма“ при тунел „Мало Бучино“ в посока Перник ще се осъществява в една лента поради извършване на ремонтни дейности. Това съобщиха от пресцентъра на  Агенция \"Пътна инфраструктура\"  (АПИ). Ще бъде затворена изпреварващата лента. Трафикът ще се извършва в активната лента.", "date": "2019.05.29", "title": "Перник: На 30 май движението при км 7 на АМ „Струма“ при тунел „Мало Бучино“ в посока Перник ще се осъществява в една лента поради извършване на ремонтни дейности"}
{"url": "http://www.focus-news.net/news/2019/05/29/2663950/sport-chelsi-i-arsenal-v-bitka-za-liga-evropa.html", "text": "Големите лондонски съперници Арсенал и Челси играят тази вечер за трофея в Лига Европа. Главен съдия на мача е Джанлука Роки от Италия. Заради високите цени и далечната дестинация множество билети бяха върнати от двата тима и се очаква да има празни места. \r\nАрсенал ще опита да се възползва от последния си шанс за участие в Шампионска лига следващия сезон, тъй като не успя да влезе в „Топ 4“ на Висшата лига. Челси ще направи всичко, за да завоюва трофея за пръв път от 2013 година насам и да победи градския съперник. \r\nФиналът в Баку започва в 22:00 часа.", "date": "2019.05.29", "title": "Спорт: Челси и Арсенал в битка за Лига Европа"}
{"url": "http://www.focus-news.net/news/2019/05/29/2663949/plovdiv-zadarzhanite-za-ubiystvoto-v-asenovgrad-ostavat-v-aresta.html", "text": "Окръжен съд – Пловдив наложи най-тежката мярка за неотклонение задържане под стража спрямо И. А. и М. А. Това съобщиха от  Съдебна палата – Пловдив . Спрямо И. А. е повдигнато обвинение по чл. 116 ал.1 вр. чл. 115 и чл. 198 за умишлено убийство и грабеж, а спрямо М. А. – за  грабеж, престъпление по чл. 198, ал. 1 от НК, като престъпленията са извършени на 26 май т.г. в Асеновград. Повдигнатите обвинения касаят престъпления, за които законодателят предвижда наказание лишаване от свобода. \r\nСъдът прие, че от събраните до момента доказателства може да се изведе обосновано предположение, че И. А. и М. А. са съпричастни с повдигнатите им обвинения. Според съда е налице и реална опасност при по-лека мярка за неотклонение да извършат престъпление.  \r\nОпределението не е окончателно и подлежи на протест и обжалване пред Апелативен съд – Пловдив на 6 юни 2019 г. от 10.00 часа.", "date": "2019.05.29", "title": "Пловдив: Задържаните за убийството в Асеновград остават в ареста"}
{"url": "http://www.focus-news.net/news/2019/05/29/2663951/ek-komisiyata-publikuva-nasoki-otnosno-svobodnoto-dvizhenie-na-nelichni-danni.html", "text": "Европейската комисия публикува нови насоки относно взаимодействието на свободното движение на нелични данни с нормите на ЕС за защита на данните, съобщава  Представителството на ЕК в България . \r\nПо силата на вписващия се в стратегията за цифров единен пазар нов регламент за свободното движение на нелични данни, който започна да се прилага в държавите членки, данните ще могат да бъдат съхранявани и обработвани навсякъде в ЕС без неоснователни ограничения. С днешните насоки се цели да се помогне на потребителите и в частност на малките и средните предприятия да разберат взаимодействието между новите разпоредби и Общия регламент относно защитата на данните (ОРЗД) — особено когато масивите се състоят както от лични, така и от нелични данни.  \r\nКомисарят по въпросите на цифровата икономика и цифровото общество Мария Габриел заяви: „Икономиката ни все повече се основава на данни. Регламентът за свободното движение на нелични данни и Общият регламент относно защитата на данните представляват цялостна уредба на общото европейско пространство на данни и на свободното движение на данните в рамките на Европейския съюз. Насоките, които публикуваме днес, ще помогнат на бизнеса, особено на малките и средните предприятия, за разберат взаимодействието между двата регламента.“  \r\nВ представените днес насоки се съдържат практически примери за това как следва да прилагат нормите дружествата, които обработват масиви от данни, състоящи се от лични и нелични данни. В насоките се обяснява и какво представляват личните и неличните данни, включително масивите от смесени данни; изброяват се въведените с Общия регламент относно защитата на данните и регламента за свободното движение на нелични данни принципи на свободно движение на данните и невъзможност да се изисква локализиране на данните; разглежда се понятието за преносимост на данните съгласно регламента за свободното движение на нелични данни. В насоките се обхващат и изискванията за саморегулиране, посочени в двата регламента.", "date": "2019.05.29", "title": "ЕК: Комисията публикува насоки относно свободното движение на нелични данни"}
{"url": "http://www.focus-news.net/news/2019/05/29/2663953/veliko-tarnovo-unikalni-artefakti-v-srednovekovnata-krepost-kaleto-v-svishtov-otkri-rakovoditelyat-na-razkopkite-prof-nikolay-ovcharov.html", "text": "Само девет дни след старта на археологическите проучвания на средновековната крепост „Калето“ в Свищов, проф. Николай Овчаров информира, че са открити първите уникални находки. Те са от обсадата на Граф Дракула през 1461 година, доказващи неговото пребиваване в крепостта, съобщиха от пресцентъра на  Община Свищов . Изключителен интерес представлява и откритият частичен надпис на I Италийски легион. \r\nВъв връзка с откритите предмети, съдържащи в себе си информация с уникална археологическа и историческа стойност, проф. Овчаров ще даде пресконференция на 30 май, от 09.30 часа, на мястото на разкопките в Свищов.", "date": "2019.05.29", "title": "Велико Търново: Уникални артефакти в средновековната крепост „Калето“ в Свищов откри ръководителят на разкопките проф. Николай Овчаров"}
{"url": "http://www.focus-news.net/news/2019/05/29/2663952/pazardzhik-tendentsiya-kam-masovo-falirane-na-magazini-i-kvartalni-targovski-obekti-se-nablyudava-v-grada.html", "text": "Тенденция към масово фалиране на магазини  и квартални търговски обекти се наблюдава в Пазарджик, предаде репортер на  Радио „Фокус“ – Пазарджик . Повечето от магазините в центъра на Пазарджик са изпразнени и са с поставени табели „Дава се под наем“. Някои от магазините направиха отчаян ход с намаляване на цените на стоките си, но след като и това не стабилизира продажбите им, повечето се принудиха да затворят врати. Високите наеми в център на града наложиха част от търговските обекти да се преместят от централната част към кварталите, но и там липсата на клиенти наложи фалита на обектите. Същата съдба споходи и голяма част от кварталните магазини за хранителни стоки и неща за бита. Обяснението на повечето търговци е, че финансовата криза наистина е ударила българина по джоба и в частност пазарджиклии. \r\nАлбена ЖИЛЕКОВА", "date": "2019.05.29", "title": "Пазарджик: Тенденция към масово фалиране на магазини и квартални търговски обекти се наблюдава в града"}
{"url": "http://www.focus-news.net/news/2019/05/29/2663954/sofiya-vremenno-se-ogranichava-dvizhenieto-v-izprevarvashtata-lenta-po-am-hemus-pri-km-72-v-posoka-varna-poradi-avariral-tovaren-kamion.html", "text": "Временно се ограничава движението в изпреварващата лента по АМ \"Хемус\" при км 72 в посока Варна поради аварирал товарен камион. Това съобщиха от пресцентъра на  Агенция \"Пътна инфраструктура\"  Движението се осъществява в изпреварващата лента и се регулира от екипи на \"Пътна полиция\".", "date": "2019.05.29", "title": "София: Временно се ограничава движението в изпреварващата лента по АМ \"Хемус\" при км 72 в посока Варна поради аварирал товарен камион"}
{"url": "http://www.focus-news.net/news/2019/05/29/2663939/tass-talpa-protestirashti-vze-s-shturm-sgradata-na-gradskiya-savet-na-lvov.html", "text": "Тълпа протестиращи е нахлула в сградата на Лвовския градски съвет, след като е разбила входните врати, това съобщава украинското издание „Апостроф“ като се позовава на информация от Държавната служба на Украйна по извънредните ситуации (ГСЧС), предава  ТАСС . \r\nСпоред данните на местните медии, в сградата са нахлули участници в протестна акция, които са установили палатков лагер пред градския съвет искане за оставка на кмета на града Андрей Садовий. ГСЧС е отказала да коментира събитията пред ТАСС. \r\nОт Лвовския градски съвет заявиха, че по време на нападението са пострадали негови работници. „За един от колегите дойде бърза помощ. Не знам дали той е хоспитализиран или не, но му бе оказана медицинска помощ“, се казва в съобщението. \r\nПо думите на директора на един от департаментите на градския съвет Евгений Бойко, целта на нападателите е била да дестабилизират ситуацията в града. Той добави, че нападението не е повлияло на работата на комуналните служби, които продължават да функционират в щатен режим. \r\nПревод и редакция:", "date": "2019.05.29", "title": "ТАСС: Тълпа протестиращи взе с щурм сградата на градския съвет на Лвов"}
{"url": "http://www.focus-news.net/news/2019/05/29/2663956/plovdiv-ploshtad-tsentralen-shte-bade-zavarshen-i-ofitsialno-otkrit-za-6-ti-septemvri-praznika-na-grada-i-denya-na-saedinenieto.html", "text": "Площад „Централен“ в Пловдив ще бъде завършен и официално открит за 6-ти септември – Празника на града и Деня на Съединението. Това съобщи кметът на града инж. Иван Тотев по време на инспекция на ремонтните дейности на площада, предаде репортер на  Радио „Фокус“ – Пловдив . „Това е един изключително сложен проект, който отне и отнема вече много месеци, но направеното тук ще остане впито в градската тъкан поне през следващите 50 години, ако не и повече. Материалите, с които се работи, проектът, по който с еработи, са изключително устойчиви във времето и няма да има нито необходимост от промяна, нито необходимост от подмяна на настилки и други елементи. Залага се изключително на естествени материали, много фина е намесата в градската среда“, каза Тотев. Кметът посочи, че обновеното пространство ще има много функции. „Това е едно място, което е предимно за преминаване и голямото предизвикателство пред всички проектанти бе как това то да се превърне в споделено място, как  да бъде изпълнено с живот и с много събития, така че да привлича хората и те да прекарват повече време тук. Ние вече сме на финала и може да кажем, че имаме вече влезли в сила строителни решения за всички части по проекта, което означава за площадно пространство, включително за археологията. Но това, което е най-видимата разлика, е че с промяната на площада ние отваряме няколко големи пространства, които ще са подходящи за събития. Това са основно местата в северната част на площада“, коментира кметът и допълни, че с приобщаване на допълнителни територии в площада, ще се даде възможност за продължаване на работата по площадното пространство. \r\n„Материалите, които се използват тук са устойчиви на времето. Голяма част от площада е с естествен материал – с гранитни плочи, които по някои места вече са поставени. Продължаваме с насищане на площада с озеленяване и водни площи, част от магазините, които са маркирани в площадното пространство, ще бъдат превърнати в течаща река. Ще бъдат възстановени и фонтаните, които представляват и вход към Цар Симеоновата градина. По много естествен и елегантен начин ще бъде направено пространството, свързващо площада с Цар Симеоновата градина“, каза още Тотев. \r\n„Датата, която се стремим да е официална за откриването на този обект, е 6 септември, Празника на Пловдив. До тогава тук ще има ремонтни дейности, но ще се опитаме да направим така, че да може да се преминава и да се създава максимално малко неудобство. Промяната е огромна, дългосрочна и това е нещото, което ще направи разликата между Пловдив и другите градове – такива паметници на културата, вплетени в пешеходни пространства, са нещо уникално – от улица „Иван Вазов“, до кв. „Капана“ и Стария град. Мисля, че това е венецът на близо осем години работа“, обобщи кметът на града Иван Тотев. \r\n„Аз съм изключително щастлив, че имахме куража да започнем работа по разкопките тук през 2012 година, въпреки многото гласове, че това не трябва да се случва. Успяхме да открием изключително много исторически паметници, които да обогатят историята на Пловдив, както и да впишем всичко това в градската тъкан по един прекрасен начин“, посочи Тотев. \r\nТони МИХАЙЛОВ", "date": "2019.05.29", "title": "Пловдив: Площад „Централен“ ще бъде завършен и официално открит за 6-ти септември – Празника на града и Деня на Съединението"}
{"url": "http://www.focus-news.net/news/2019/05/29/2663958/predsedatelyat-na-narodnoto-sabranie-tsveta-karayancheva-vrachi-nagradite-na-lekari-spetsializanti-otlicheni-v-initsiativata-lekarite-na-koito-vyarvame.html", "text": "Председателят на Народното събрание Цвета Караянчева връчи наградите на лекари-специализанти, отличени в инициативата „Лекарите, на които вярваме“. Това съобщиха от пресцентъра на  Народното събрание . В церемонията, организирана от вестник „24 часа“, участваха министърът на здравеопазването Кирил Ананиев и ръководителите на най-големите болници у нас. На връчването на отличията присъстваха заместник-председателят на Народното събрание д-р Нигяр Джафер, председателят на Комисията по труда, социалната и демографската политика д-р Хасан Адемов, народни представители от Комисията по здравеопазването и много от отличените лекари.  \r\nПредседателят на Народното събрание Цвета Караянчева поздрави всички медици, които са получили признанието и благодарността на своите пациенти, и ги увери, че народните представители работят за подобряване условията на труд в здравеопазването и за подобряване на здравеопазването в България. В това отношение ние сме съюзници, а днешният дебат, реализиран от организаторите на инициативата, е много полезен, подчерта тя.   \r\n\"В живота Вие сте хората, които променят съдби, даряват надежди, сбъдват молитви и събуждат волята за живот\", обърна се към лекарите Цвета Караянчева. \"Вие сте не просто най-добрите, вие сте най-обичаните, вие сте отличници не само по скалата на професионализма, но и по скалата на доверието, а това е нещо безценно\", заяви тя. Председателят на парламента подчерта, че с работата си отличените лекари са доказали, че притежават компетентност, отдаденост и себеотрицание. \"Пожелавам Ви да крачите уверено, да се развивате, да надграждате натрупаните знания и опит и да бъдете победители във Вашата нелека и много отговорна работа\", допълни Цвета Караянчева.  \r\nНа церемонията по награждаване на отличените медици беше организирана дискусия за необходимите мерки за стимулиране на лекарите-специализанти в България. Ръководителите на водещите лечебни заведения представиха какви условия и изисквания имат към своите специализанти и изразиха мнение, че е необходимо да бъде обсъдена възможността държавата да подпомага болниците, които имат ресурс да извършват обучение на стажанти. Министърът на здравеопазването Кирил Ананиев посочи, че министерството се стреми да подобри заплащането на медицинския персонал, включително и на лекарите, както и да бъдат създадени такива условия за работа, че българските лекари да желаят да имат практика в България.", "date": "2019.05.29", "title": "Председателят на Народното събрание Цвета Караянчева връчи наградите на лекари-специализанти, отличени в инициативата „Лекарите, на които вярваме“"}
{"url": "http://www.focus-news.net/news/2019/05/29/2663962/mvnr-privetstva-publikuvaneto-na-paketa-razshiryavane-za-2019-g-na-evropeyskata-komisiya.html", "text": "Министерството на външните работи на Република България приветства публикуването на пакета „Разширяване” за 2019 г. на Европейската комисия. Това съобщиха от пресцентъра на  МВнР . Потвърдени са водещите принципи на политиката на разширяване – принципът на собствените заслуги и фокусът върху върховенството на правото и основните свободи.  \r\nРазширяването на ЕС със страните от Западните Балкани остава сред приоритетните за България теми и следва да продължи да заема важно място в европейския дневен ред. Добросъседските отношения, регионалното сътрудничество, върховенството на правото са критерии от хоризонтално значение, попадащи в рамката на условностите.  \r\nУдовлетворени сме от запазването на динамиката, постигната от Българското председателство на Съвета на ЕС в областта на разширяването, включително с приетите заключения през юни 2018 г., която и настоящите доклади на ЕК отразяват. В тази връзка, приветстваме препоръките за започване на преговори за присъединяване както с Република Северна Македония, така и с Албания.  \r\nС оглед на приоритетното значение на добросъседските отношения ще бъде необходимо на всеки етап от процеса да бъде оценявано изпълнението на постигнатите договорености в тази област с всички страни-кандидатки, които водят преговори за присъединяване. За тази цел с особено внимание ще бъде изисквано прилагане на практика на Договора за приятелство, добросъседство и сътрудничество с Република Северна Македония.  \r\nБългария внимателно ще анализира докладите и препоръките на ЕК, с оглед на оценка на тяхната достоверност и обективност. Ще положим всички усилия за приемането на Заключения на Съвета, потвърждаващи значението на политиката на разширяване на ЕС като ключов инструмент за мир, стабилност, сигурност, просперитет и дълбочинна трансформация на обществата в страните-кандидати и потенциални кандидати за членство чрез изпълнението на необходимите критерии. Очакваме проектите на заключения, с които да бъде подготвено решение за започване на преговори за членство с Република Северна Македония и Албания.", "date": "2019.05.29", "title": "МВнР приветства публикуването на пакета „Разширяване” за 2019 г. на Европейската комисия"}
{"url": "http://www.focus-news.net/news/2019/05/29/2663948/unian-partiyata-na-saakashvili-shte-uchastva-na-izborite-v-radata.html", "text": "Партията на бившия грузински президент и бивш губернатор на Одеска област Михаил Саакашвили „Движението на новите сили“ ще участва на парламентарните избори в Украйна, предава агенция  УНИАН , като се позовава на един от лидерите й – Давид Сакварелидзе. \r\n„Имаме законно право за свободно участие на изборите... Ще участваме като партия на тези избори (предсрочните парламентарни) и ще отстояваме тази философия и проекти, които искаме да осъществим като политическа сила“, заяви той пред местното издание „Апостроф“. \r\nПревод и редакция:", "date": "2019.05.29", "title": "УНИАН: Партията на Саакашвили ще участва на изборите в Радата"}
{"url": "http://www.focus-news.net/news/2019/05/29/2663960/kazanlak-domat-za-mediko-sotsialni-grizhi-za-detsa-v-buzovgrad-predostavya-nova-usluga.html", "text": "Нова услуга предоставя Домът за медико – социални грижи в Бузовград, каза за  Радио „Фокус”  директорът на дома д-р Ивелина Панова. Тя поясни, че вече нуждаещите се от рехабилитация и комплексни услуги деца и техните придружители могат да остават и да нощуват в специално обособена за случая стая, когато се налага това да става в продължение на няколко последователни дни. Моделът е взаимстван от големите домове за медико–социални грижи в страната, които работят по този начин, като приемат майки с деца за курсове рехабилитация или курсове на комплексна работа в техните структури. Д-р Панова подчерта, че през годините на развитие на Дневния център в дома се оказва, че има записани потребители, които трябва да пътуват от отдалечени краища на Казанлъшкия регион – от селата от Павелбанската система, от Мъглиж, което силно затруднява родителите. „Това породи идеята да предоставяме такава услуга, в която майката заедно с детето да остане за известно време в дома, в пригодено за това помещение, да се извършат необходимите действия от нашите специалисти – рехабилитация или комплексна работа с детето, след което да се върнат в семейството. И ако е необходимо, ако това е влязло в индивидуалния план за работа с детето, на следващия месец или след два месеца отново да дойдат, съобразно техните възможности като свободно време и съобразно нашия капацитет\", заяви д-р Панова. Помещение от Дома е обзаведено подходящо, модерно и съвременно за пребиваване на майка с дете, има и тоалетен възел и баня.  \r\nВ Дома в Бузовград тази услуга има и своя първи потребител – двегодишно дете с висока степен на недоносеност, което почти не е проходило. Д-р Панова обясни, че са правени консултации с много специалисти, но не е работено с детето, а родителите нямат възможност да пътуват всеки ден. Услугата е безплатна за децата, тяхната рехабилитация е част от бюджета на Дома. На детето се полага безплатно всичко, включително и храна. Не са предвидени в разчетите за храна родителите, но са създадени удобства и възможности за приготвянето на такава.  \r\nЗа ползването на тази услуга децата се насочват от Отдел „Закрила на детето”. „Ние работим в добра корелация с тях и предварително си изясняваме добре случаите, за да може услугата да бъде предоставяна правилно и на подходящите деца”, каза д-р Панова. \r\nАко си окаже, че към услугата проявяват интерес повече потребители, ръководството на Дома има готовност да доразвива базата си. \r\nБазата за новата услуга е създадена както със средства от бюджета на заведението, така и с помощта на дарители.  \r\nСлед процеса на деинституционализация, който протече през последните години в България, от Дома в Бузовград са изведени почти всички здрави деца. От 2016 година към момента в Дома има не повече от 30 деца. В синхрон с всички модерни схващания за грижа за децата и екипът на Дома променя своята дейност, пренасочва усилията си към по-правилната грижа за децата.  \r\nОт 10 години в Дома функционира и Дневен център, който постепенно разширява дейността си във вид на почасова и целодневна грижа за децата, които имат проблеми.  \r\nСлавяна ГАЙДАРОВА", "date": "2019.05.29", "title": "Казанлък: Домът за медико-социални грижи за деца в Бузовград предоставя нова услуга"}
{"url": "http://www.focus-news.net/news/2019/05/29/2663961/ministar-nikolina-angelkova-i-d-r-raniya-al-mashat-ministar-na-turizma-na-arabska-republika-egipet-shte-podpishat-memorandum-za-razbiratelstvo-na-30-may-v-burgas.html", "text": "Министър Николина Ангелкова и министърът на туризма на Арабска република Египет д-р Рания Ал-Машат ще подпишат Меморандум за разбирателство между Министерството на туризма на Република България и Министерството на туризма на Арабска република Египет утре - 30 май, в Бургас. Това съобщиха от пресцентъра на  Министерството на туризма . Чрез подписания меморандум за разбирателство страните ще си сътрудничат в областта на туризма, създавайки най-благоприятни условия за партньорство в сектора.  \r\nДокументът отразява готовността на двете страни да създадат най-благоприятни условия за сътрудничество в областта на туризма. Той дава възможност България и Египет да стимулират обмена на информация и опит в планирането на маркетинговите си стратегии в сектора. Двете държави ще си сътрудничат в подготовката и участията на международни изложения, панаири и други прояви, по време на които ще промотират туристически продукти.  \r\nВ събитието ще участва и кметът на Бургас Димитър Николов.  \r\nПодписването ще се състои на 30 май (четвъртък), от 16.00 часа, в сградата на Община Бургас.", "date": "2019.05.29", "title": "Министър Николина Ангелкова и д-р Рания Ал-Машат, министър на туризма на Арабска република Египет, ще подпишат Меморандум за разбирателство на 30 май в Бургас"}
{"url": "http://www.focus-news.net/news/2019/05/29/2663959/api-vremenno-se-ogranichava-dvizhenieto-prez-prohoda-na-republikata-po-pat-ii-55-gurkovo-pchelinovo-poradi-izteglyane-na-avariral-tovaren-kamion.html", "text": "Временно се ограничава движението през Прохода на Републиката по път II-55 Гурково - Пчелиново поради изтегляне на аварирал товарен камион. Това съобщиха от пресцентъра на  Агенция \"Пътна инфраструктура\" . \r\nШофьорите на МПС до 12 т могат да използват за обходен маршрут прохода Шипка, а водачите на МПС над 12 т изчакват на място.", "date": "2019.05.29", "title": "АПИ: Временно се ограничава движението през Прохода на Републиката по път II-55 Гурково - Пчелиново поради изтегляне на аварирал товарен камион"}
{"url": "http://www.focus-news.net/news/2019/05/29/2663955/na-kmeta-na-obshtina-bozhurishte-shte-bade-povdignato-obvinenie-za-dlazhnostno-prestaplenie-obzor.html", "text": "На кмета на Община Божурище Георги Димов, който беше арестуван на 28 май, ще бъде повдигнато обвинение за длъжностно престъпление заради злоупотреби при сделки с имоти. Другите задържани при акцията на КПКОНПИ и СДВР - заместникът-кметът и началникът на отдел \"Общински имоти\" в общината, ще получат обвинение заради документи с невярно съдържание. През октомври 2018 г. кметът лично внесъл в общинския съвет предложение за продажбата на 4 имота частна общинска собственост чрез търг с тайно наддаване. Земите се намират в село Гурмазово. На 7 декември граждани се свързали с председателя на общинския съвет, за да му съобщят, че на сайта на общината се появила обява, която съдържала необходимите документи за участие, но срокът за закупуване и продаване на документите обаче изтичал същия ден. В рамките на един ден били сключени договори за продажба с новите собственици - три фирми и едно физическо лице. Едно от дружествата е с пълномощник бащата на кмета. Имотите били продадени за 2,16 лв./кв. м., а гранични на общинските земи струват по 40-50 евро на квадрат.  \r\nГоворителят на Специализираната прокуратура Сийка Милева съобщи, че кметът Георги Димов ще бъде задържан за 72 часа, като освен постоянен арест, прокуратурата ще поиска и неговото отстраняване от длъжност. Другите обвиняеми ще бъдат освободени срещу гаранции. Милева обясни, че след проверките е станало известно, че Георги Димов е изтеглил кредит от 1 млн. лв. при годишна заплата малко над 20 хил. лв., а освен това има и сключен договор за автомобил на лизинг. „Към момента тече проверка кога е изтеглил кредита“, каза още тя. \r\nОт своя страна, наблюдаващият прокурор Генка Брезашка обясни, че може да има и други лица, които да бъдат привлечени като обвиняеми. Агенция „Фокус“ припомня:  На 28 май полицията арестува кмета на Божурище Георги Димов, зам.-кмета Габриела Дончева и секретаря на общината Цветелина Димитрова заради злоупотреби при сделки с имоти. Те бяха задържани след акция на Специализираната прокуратура, КПКОНПИ и СДВР заради информация, че 4 общински имота в Божурище са продадени чрез манипулиран търг, с което Общината е ощетена с близо 8 млн. лв. \r\nОт своя страна, Димов коментира, че случилото се е единственото, което опозицията може да приложи като действие срещу един успешен кмет като него, който за 4 години е успял да промени цялата община. „Моята молба е единствено максимално бързо да приключи всичко, да се установи моята невинност и да се залавям за работа. Изключително много работа ме чака тази година“, коментира Димов. Той увери, че няма никакви притеснения относно разследването. \r\nЦветилена СИМЕОНОВА", "date": "2019.05.29", "title": "На кмета на Община Божурище ще бъде повдигнато обвинение за длъжностно престъпление (ОБЗОР)"}
{"url": "http://www.focus-news.net/news/2019/05/29/2663941/vas-obyavi-za-nishtozhna-metodikata-za-opredelyane-na-sanktsiite-po-programata-za-kashti-za-gosti.html", "text": "Петчленен състав на Върховния административен съд окончателно обяви за нищожна Методиката за определяне на санкциите след плащане по проекти по Програмата за развитие на селските райони 2007 – 2013г., утвърдена от Изпълнителния директор на ДФ „Земеделие\". Toва съобщиха от пресцентъра на  ВАС . \r\nАдминистративно дело № 1757/2019 г. беше образувано по касационна жалба на ДФ „Земеделие“, след като през декември м. г. тричленен състав на ВАС също обяви за нищожна методиката за налагане на финансови корекции по проекти по ПРСР. \r\nКасационната съдебна инстанция потвърждава изводите на тричленния състав, че са допуснати нарушения при издаването на методиката и поради това тя е нищожна. Съгласно чл. 76, ал. 1 и 2 от АПК нормативните административни актове се издават от изрично овластени от Конституцията или от закони органи и компетентността не може да бъде прехвърлена. Изпълнителният директор на фонд „Земеделие“ не е овластен нито то Конституцията, нито от друг орган да издава нормативни административни актове. Липсата на компетентност винаги води до нищожност на издадения акт. Установено е също, че нормативният акт не е публикуван в Държавен вестник, което само по себе си е тежко нарушение и води до неговата нищожност.", "date": "2019.05.29", "title": "ВАС обяви за нищожна методиката за определяне на санкциите по програмата за къщи за гости"}
{"url": "http://www.focus-news.net/news/2019/05/29/2663964/zlatko-atanasov-direktor-su-otets-paisiy-v-kardzhali-e-parvoto-balgarsko-svetsko-uchilishte-v-iztochnite-rodopi.html", "text": "Средно училище „Отец Паисий“ в гр. Кърджали е  първото българско светско училище в Източните Родопи. Това каза за предаването „Всички в час“ на  Радио „Фокус“  директорът на Средно училище \"Отец Паисий\" в Кърджали Златко Атанасов. Той уточни, че училището е създадено 1913г. Всяка година на 18 декември се чества година от основаването му, каза още Атанасов. „Историята на училището е тясно свързана  със семейство Ванкови. Кирил Ванков е първият околийски училищен инспектор , а неговата съпруга се явява и първата учителка в училище „Отец Паисий“ като през 1913 г. се полагат и основните на нашето училище – непосредствено след освобождаването на града“, обясни той. Златко Атанасов каза още, че днес училището е едно от най-големите в региона и в него учат повече от 1200 ученика.", "date": "2019.05.29", "title": "Златко Атанасов, директор: СУ „Отец Паисий“ в Кърджали е  първото българско светско училище в Източните Родопи"}
{"url": "http://www.focus-news.net/news/2019/05/29/2663969/aktsenti-v-sutreshniya-blok-dobro-utro-balgariya-po-radio-fokus-na-30-may.html", "text": "За разпределението на партиите в ЕП и как новият състав ще се отрази на бъдещата му работа, както и за причините за намаляване на подкрепата на двете основни партии и защо не се случи триумфа на популистите, но се случи този на Зелените, в сутрешния блок „Добро утро, България“ на Радио „Фокус“ ще коментираме с Любомир Кючуков, директор на Института за икономика и международни отношения, бивш зам.-министър на външните работи. БСП се завръща в парламента с искане на оставката на финансовия министър Владислав Горанов, ще има ли нови оставки в ГЕРБ и БСП, каква нова политическа картина се очертава, очаквайте анализа на политолога Даниел Смилов. В навечерието на деня на детето ще поговорим как Община Димитровград работи за задържане на младите хора, ще обърнем специално внимание на общинската програма „Димитровград на младите“ по темата ще разговаряме с Антоанета Шаркова – Началник отдел „Хуманитарни дейности”. „Ботеви дни 2019” са традиционни празници за Враца и се провеждат под патронажа на президента Румен Радев. Една от най-значимите прояви е 73-тия Национален туристически поход „По пътя на Ботевата чета – Козлодуй-Околчица“, който потегли преди два дни. Още информация ще ни каже Анна Лозанова от Радио „Фокус“ – Видин. През последните няколко години тежките инциденти с плажуващи във Варна и съседните курорти намаляват. По-малко обаче са и туристите, сочат наблюденията на медиците, които отговарят за обезопасяването на плажните ивици от „Златни пясъци“ до „Аспарухово“. Кои са основните проблеми пред лекари и спасители. Повече по темата ще научим от репортера ни във Варна Диана Стоева. \r\nТези и още теми - в  сутрешния блок „Добро утро, България“ на Радио „Фокус“  от 06.00 до 10.00 часа, с водещ Елеонора Чолакова.", "date": "2019.05.29", "title": "Акценти в сутрешния блок „Добро утро, България“ по Радио „Фокус“ на 30 май"}
{"url": "http://www.focus-news.net/news/2019/05/29/2663963/ria-novosti-sasht-obviniha-rusiya-che-ne-spazva-moratoriuma-varhu-yadrenite-testove.html", "text": "САЩ считат, че Русия не изпълнява мораториума върху ядрените изпитания, заяви началникът на управлението на военното разузнаване на Пентагона генерал-полковник Робърт Ашли-младши, предава  РИА Новости . \r\n„Нашите знания за разработването на ядрени оръжия ни дават повод да смятаме, че изпитателната активност на Русия й е помогнала да развива ядрения си потенциал“, отбеляза той по време на изказване в Института Хъдсън. \r\nПри това САЩ, по неговите думи, се придържа към стандарта на „нулев заряд“. \r\n„Засилването на Русия както в стратегическите, така и в нестратегическите ядрени сили е възможно за сметка на постоянно приоритетно финансиране на ядрените разработки и инфраструктурата за тяхното производство“, добави Ашли. \r\nВ момента Русия може да произвежда хиляди бойни глави на година, твърди генералът. \r\nПоследното ядрено изпитание в СССР е проведено на 24 октомври 1990 година. През 1996 година ООН прие Договора за всеобхватна забрана на ядрените изпитания, подписан от повече от 180 държави. При това редица страни така и не ратифицираха споразумението, включително САЩ. \r\nПревод и редакция:", "date": "2019.05.29", "title": "РИА Новости: САЩ обвиниха Русия, че не спазва мораториума върху ядрените тестове"}
{"url": "http://www.focus-news.net/news/2019/05/29/2663968/pregled-na-mezhdunarodnite-novini-do-18-chasa-agentsiya-fokus.html", "text": "САЩ считат, че Русия не изпълнява мораториума върху ядрените изпитания, заяви началникът на управлението на военното разузнаване на Пентагона генерал-полковник Робърт Ашли-младши, предава  РИА Новости . \r\n„Нашите знания за разработването на ядрени оръжия ни дават повод да смятаме, че изпитателната активност на Русия й е помогнала да развива ядрения си потенциал“, отбеляза той по време на изказване в Института Хъдсън. \r\nПри това САЩ, по неговите думи, се придържа към стандарта на „нулев заряд“. \r\n„Засилването на Русия както в стратегическите, така и в нестратегическите ядрени сили е възможно за сметка на постоянно приоритетно финансиране на ядрените разработки и инфраструктурата за тяхното производство“, добави Ашли. \r\nВ момента Русия може да произвежда хиляди бойни глави на година, твърди генералът. \r\nПоследното ядрено изпитание в СССР е проведено на 24 октомври 1990 година. През 1996 година ООН прие Договора за всеобхватна забрана на ядрените изпитания, подписан от повече от 180 държави. При това редица страни така и не ратифицираха споразумението, включително САЩ. \r\n***  Партията на бившия грузински президент и бивш губернатор на Одеска област Михаил Саакашвили „Движението на новите сили“ ще участва на парламентарните избори в Украйна, предава агенция  УНИАН , като се позовава на един от лидерите й – Давид Сакварелидзе. \r\n„Имаме законно право за свободно участие на изборите... Ще участваме като партия на тези избори (предсрочните парламентарни) и ще отстояваме тази философия и проекти, които искаме да осъществим като политическа сила“, заяви той пред местното издание „Апостроф“. \r\n***  Историческият договор от Преспа и провеждането на политически диалог получиха големи похвали в доклада на Европейската Комисия за напредъка на Македония, в който обаче се отбелязва, че корупцията и доверието в правосъдието остават слаби точки, предава скопският телевизионен  „Канал 5“ . \r\nСтраната продължи да дава осезаеми резултати в ключовите области, определени в заключението на Съвета като съдебна система, борбата с корупцията и организираната престъпност, разузнавателните служби и публичната администрация, според доклада на Комисията, публикуван в сряда в Брюксел. Определена готовност или умерено подготвена е оценката на Комисията за повечето области. \r\nВ регионалното сътрудничество страната направи историческа стъпка за подобряване на добросъседските отношения с прилагането на споразумението от Преспа, което сложи край на един от най-старите спорове в региона, се казва в доклада. \r\nКомисията очаква продължаването на изпълнението на двустранното споразумение с България \r\nВ частта за политическите критерии се казва, че: \r\nКомпромисната култура в политическия пейзаж беше подобрена чрез усилията на правителството да достигне до всички засегнати страни, включително опозицията и гражданското общество, по всеобхватен и прозрачен начин. \r\nДобра оценка получава и парламента, за който се казва, че подобрява своите резултати като форум за конструктивен политически диалог. Докладът отбеляза добър напредък в реформата на разузнавателните служби чрез законовите промени за проследяване на комуникациите и създаването на оперативна техническа агенция, която вече е активна. \r\nПредприети са мерки за справяне с предполагаемите политически назначения, но са необходими по-нататъшни стъпки за реформиране на публичната администрация, отбелязва Комисията в доклада. \r\n\"Признаването на принципите на прозрачност, заслуги и справедливо представителство остава от съществено значение\", се казва в документа. \r\nЩо се отнася до съдебната система, докладът отбелязва добър напредък в изпълнението на приоритетите на реформата и продължаващата решимост на страната за подобряване на съдебната система. \r\nВ документа се посочва, че е подготвен новият закон за интеграцията на Специализираната прокуратура в системата на Прокуратурата. Въпреки това се подчертава, че всички съдебни институции трябва да демонстрират свой собствен пример и да допринесат чрез допълнителни усилия за възстановяване на общественото доверие в съдебната система. \r\nКомисията оценява, че напредък в борбата против корупцията е добър, особено в частта на провеждането на разследване, подаване на обвинения и съдебни процеси, свързани с случаи на корупция по високите етажи и изменения в правната уредба \r\n„Новата правна рамка за предотвратяване на корупцията се подобри и назначаването на нови членове на Държавната комисия за предотвратяване на корупцията е много прозрачно в сравнение с предходните години. Комисията предприе важни стъпки за проактивна борба с корупцията, включително висши служители от целия политически спектър“. \r\nСпециализираната прокуратура потвърждава водещата си роля в разследването и преследването на случаи на корупция по високите етажи, заключава Комисията. Но освен това в доклада се казва, че корупцията е доминираща в много области и остава притеснителен въпрос. В борбата срещу организираната престъпност страната има определено ниво на готовност. Климатът за свободата на медиите и свободата на изразяване, според доклада, продължава да се подобрява. \r\nВажно е политическите служители и политическите елити да демонстрират по-високо ниво на толерантност към критиците и по този начин да подкрепят свободата на изразяване. \r\nМакедония продължава да има активна и конструктивна роля в справянето със смесените миграционни потоци. Иначе, това е първият доклад, в който се нарича Северна Македония, която замества референцията БЮРМ, използвана в досегашните доклади. \r\n***  Тълпа протестиращи е нахлула в сградата на Лвовския градски съвет, след като е разбила входните врати, това съобщава украинското издание „Апостроф“ като се позовава на информация от Държавната служба на Украйна по извънредните ситуации (ГСЧС), предава  ТАСС . \r\nСпоред данните на местните медии, в сградата са нахлули участници в протестна акция, които са установили палатков лагер пред градския съвет искане за оставка на кмета на града Андрей Садовий. ГСЧС е отказала да коментира събитията пред ТАСС. \r\nОт Лвовския градски съвет заявиха, че по време на нападението са пострадали негови работници. „За един от колегите дойде бърза помощ. Не знам дали той е хоспитализиран или не, но му бе оказана медицинска помощ“, се казва в съобщението. \r\nПо думите на директора на един от департаментите на градския съвет Евгений Бойко, целта на нападателите е била да дестабилизират ситуацията в града. Той добави, че нападението не е повлияло на работата на комуналните служби, които продължават да функционират в щатен режим. \r\n*** Президентът на Сърбия Александър Вучич в сряда реагира на изявлението на говорителя на международните сили в Косово (КФОР) полковник Винченцо Грасо, че Белград е бил предупреден предварително за акцията на косовската полиция във вторник в Северно Косово, като подчерта, че представителите на международната общност в Прищина „не казват истината“, предава електронното издание на македонския вестник  „Независен“ . \r\nВучич посочи, че в деня на акцията може би е имало някои контакти след 11:30 часа, но не е имало такива, когато „започна кризата“ и когато тя кулминира. \r\nТой добави, че сръбската страна е знаела от разузнавателни източници, че се подготвя нещо такова и припомни, че е говорил публично за това преди повече от десет дни. \r\nДържавният глава оцени, че ситуацията на сърбите в Косово, ден след полицейската акция, е много по-тежко, отколкото е било преди това и ги призова за единство. \r\n*** Говорителят на КФОР Винченцо Грасо заяви, че сръбските власти са били информирани за операцията на косовските спецчасти в Северно Косово във вторник, предава държавната  „Радио и телевизия Косово“ (RTK) . \r\n„Мисля, че знаеха“, заяви той, като добави: „По време на операцията комуникирахме с косовските институции, международната общност и сръбските власти. Ние комуникираме със сръбската армия, а не с правителството“. \r\n„Преди десет дни не знаехме, но (президентът на Сърбия Александър) Вучич заяви, че НАТО са известили сръбските власти“, обясни още Грасо. \r\n„Изненадам съм, че всички са изненадани. Продължихме комуникацията. Имаше продължителен обмен на информация по време на операцията и всички бяха наясно какво се случва. Научихме за това един ден по-рано“, заяви говорителят на КФОР пред косовската редакция на Радио „Свободна Европа“. \r\n***  В доклад за европейските реформи в Сърбия през 2018 г. Европейската комисия подчерта, че \"напредъкът в правовата държава и възстановяването на отношенията с Косово са от жизненоважно значение и ще продължи да определя по-нататъшните темпове на преговорите на Сърбия за членство в ЕС\", предава сръбската агенция  Beta . \r\nВ резюмето на доклада за напредъка на Сърбия, видян от агенцията, се подчертава, че \"е необходимо Сърбия да ускори значително темпото на реформите в областта на върховенството на закона\". \r\nТова се смята за „особено важно, когато става въпрос за независимостта на съдебната власт, борбата с корупцията, свободата на медиите и разрешаването на случаи на военни престъпления и организирана престъпност в самата държава, ако Сърбия иска да запази цялостния баланс в преговорите за членство с ЕС“. \r\nСпоред ЕК, Сърбия, \"остана напълно ангажирана в диалога с Прищина, с посредничеството на ЕС, въпреки въвеждането на митата от Косово\". \r\nНо от там добавят, че \"Сърбия трябва да положи значителни усилия и да допринесе, особено що се отнася до международните отношения, създавайки благоприятни условия за сключване на всеобхватно правно обвързващо споразумение с Косово\". \r\n„Това споразумение е спешно и е от голяма важност, за да могат Сърбия и Косово да продължат напред по европейския си път“, отбелязват от Комисията. \r\nВ доклада се отбелязва, че \"политическият климат в Сърбия все повече се характеризира с разделение и намаляване на пространството за различни политически мнения\". \r\nЕК подчертава, че следователно е \"необходимо спешно да се създаде повече пространство за истински дебат между страните, за да се засили широкият проевропейски консенсус, който е от жизненоважно значение за напредъка по пътя към ЕС\". \r\nВ него се посочва също, че \"няколко опозиционни партии бойкотират парламента от март 2019 г.\" и се отбелязва, че \"действията на управляващата коалиция доведоха до влошаване на дебата за законите и заключенията, което подкопава ролята на парламента в работата на изпълнителната власт\". \r\nЕК посочва също, че антиправителствените протести, които избухнаха заради нападение срещу лидер на опозицията, продължават от декември миналата година. \r\nОт там добавят, че „макар да няма напредък в свободата на изразяване, проектът за нова правителствена медийна стратегия е изготвен по прозрачен начин и с участието на всички партии“ и че сега трябва спешно да бъде приет и изпълнен, като се имат предвид сериозните предизвикателства в тази област\". \r\nВ доклада се казва, че \"икономическите реформи доведоха до някои резултати, особено в на макроикономическата стабилизация\", както и че \" възможностите на пазара на труда са се подобрили\". \r\n\"Въпреки това, ключовите структурни реформи в публичната администрация, данъчните власти и държавните предприятия напредваха бавно и частният сектор страда от лошо управление и лошо прилагане на правилата за лоялна конкуренция\". \r\nДнес Европейската комисия публикува годишен пакет от доклади за разширяването, който определя напредъка, постигнат от страните в процеса на европейска интеграция. Това е най-важният документ за страните от Западните Балкани и Турция, който определя фактическата ситуация във всяка страна и оценява напредъка, но също така и недостатъците в изпълнението на критериите в процеса на интеграция. \r\n***  Босна и Херцеговина не е получила препоръка от Европейската комисия, че страната заслужава статут на държава-кандидат, беше обявено в сряда в Брюксел. Европейският комисар по разширяването Йоханес Хан, който е автор на доклада на Европейската комисия, заяви, че публикуваното от Комисията становище всъщност е \"цялостен план за реформа, водещ до демокрация, върховенство на закона, основни права и публична реформа\". Според него това становище е повратна точка, която показва, че Европейският съюз е решен да подкрепя Босна и Херцеговина в усилията й за ЕС, предава македонската агенция  „Макфакс“ . \r\nВъпреки това, според Европейската комисия, няма ясна препоръка Съветът на ЕС да одобри статута на кандидат за БиХ. ЕК подчертава, че Съветът трябва да вземе решение \"относно следващите стъпки за тази страна\". \r\nВ доклада се отбелязва, че Босна и Херцеговина е постигнала известна степен на макроикономическа стабилност. \"Въпреки това, за да се премине към създаването на функционираща пазарна икономика, БиХ трябва да обърне специално внимание на ускоряването на процедурите за вземане на решения и подобряването на бизнес климата, както и на ефективността и прозрачността на публичния сектор, особено на публичните предприятия\" , се казва в доклада на Комисията. \r\nСърбия и Черна гора получиха отрицателни оценки в сферата на върховенството на закона. Комисар Хан подчерта, че тези страни трябва да увеличат усилията си и да бъдат по-надеждни в това отношение. \"Това е условие Черна гора и Сърбия да напреднат по европейския път\", заяви авторът на тазгодишните пакети за разширяване. \r\nЩо се отнася до диалога за нормализиране на отношенията между Сърбия и Косово, еврокомисарят подчерта, че и двете страни трябва да допринесат за създаването на благоприятна атмосфера за постигане на правно обвързващо споразумение. В тази връзка той добави, че Косово трябва да оттегли решението за тарифите за внос на стоки от Сърбия и Босна и Херцеговина, което според него засенчи всички постижения, основани на изпълнението на европейския дневен ред. \r\nХан изтъкна, че в Западните Балкани има спешна нужда от напредък в процеса на помирение, добросъседско и регионално сътрудничество. \r\nСпоред годишния доклад на Европейската комисия ситуацията в Северно Косово продължава да бъде особено предизвикателство, като отбелязва, че съдебната система все още е \"подложена на политическо влияние и че съдебната администрация остава слаба и неефективна\". \r\nВ доклада се казва, че корупцията е широко разпространена и все още е видима. \"Косово е на ранен етап в борбата с организираната престъпност. Въпреки това е постигнат малък напредък в конфискацията на имоти и все пак има няколко финансови разследвания и съдебни решения. Необходими са мерки, за да се гарантира, че няма политическа намеса в оперативните правоприлагащи дейности и прокуратурата. Ситуацията в Северно Косово по отношение на организираната престъпност остава предизвикателство за правоприлагащите органи,\" казва Хан. \r\nТой отбеляза, че е постигнат напредък в борбата срещу тероризма, особено по отношение на създаването на по-добри условия за рехабилитация и реинтеграция на чуждестранни терористи и техните семейства. \r\nДнес Европейската комисия отново потвърди готовността си да отвори пътя за Северна Македония и Албания да започнат преговори за присъединяване към ЕС. \r\n***  Европейската комисия в сряда препоръча ЕС да започне присъединителни преговори с Македония, предава  Reuters . \r\nПрепоръката бе огласена след среща на Комисията в Брюксел, съобщи комисарят по разширяването Йоханес Хан, като сега трябва европейските правителства да се съгласят на започване на разговорите през юни. \r\nТази година бившата югорепублика промени името си на Северна Македония, което отвори пътя й към НАТО. \r\n„Това е дълъг процес, говорим за няколко години“, каза Хан пред репортерите. \r\nТой предупреди, че на Хърватия й е отнело 8 години, за да изпълни критериите за присъединяване, които варират от човешките права до финансовата политика. \r\nВ изказване пред евродепутатите по-рано, комисарят по разширяването посочи увеличаването на китайското присъствие като причина да подкрепи кандидатурата на Македония, въпреки съпротивата от страна на Франция и Нидерландия. \r\n***  Коментирайки вчерашната операция на спецчастите на косовската полиция, сръбският член на Тристранното председателство на Босна и Херцеговина Милорад Додик заяви, че акцията на РОСУ представлява нов опит за прогонването на сърбите от най-младата държава на Балканите, предава  TACC . \r\n„Абсолютно ясно е, че не става въпрос за борба с престъпността. Това е борба срещу сърбите в Косово и Метохия и опит да се провокира ново прогонване\", коментира Додик.  \r\nВ ранните сутрешни часове на вторник в най-младата държава на Балканите бе стартирана мащабна полицейска операция, която впоследствие вдигна на крак сръбската армия. \r\nПървоначално бе съобщено, че в хода на операцията в северната част на страната са задържани 13 косовки сърби, сред които и полицейски служители. По-късно стана ясно, че задържаните са 23-ма – сърби и бошняци, сред които и обикновени граждани. Съобщено бе и за арестуван гражданин на Русия, служител в мисията на ООН в страната – ЮНМИК. Постъпи и информация за престрелка, в резултат на която са пострадали двама косовски сърби. \r\n***  Борис Джонсън, един от кандидатите за премиерския пост във Великобритания, трябва да се яви в съда по обвинения за съзнателно разпространяване на лъжи е кампанията за референдума за членството на страната в Европейския съюз, предава  AFP . \r\nДжонсън, бивш външен министър, ще бъде призован да се яви пред съда в Лондон, за да се изправи пред обвинения в злоупотреби в държавната служба, се казва в писменото решение на съдия Марго Колман. \r\nДжонсън ще бъде подведен под отговорност за твърдението от 2016 г., че Великобритания дава на Европейския съюз 350 милиона лири (440 милиона евро) на седмица. \r\n***  Изострянето на ситуацията в Косово бе провокирано от онези, които искат да превърнат Балканите в „санитарен кордон“ около Русия. Това подчерта министърът на външните работи на Руската федерация Сергей Лавров пред журналисти, предава  TACC . \r\n„Що се отнася до събитията в Косовска Митровица, такива провокации са полезни за онези, които искат да превърнат Балканите в санитарен кордон срещу Русия\", бе заключението на Лавров. Съответното той заяви на пресконференция в Любляна след разговори със словенския си колега Миро Церар.", "date": "2019.05.29", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/05/29/2663965/burgas-xxxiv-mezhdunaroden-turnir-po-sportni-tantsi-kupa-burgas-shte-se-provede-na-31-may-i-1-yuni-2019.html", "text": "XXXIV Международен турнир по спортни танци „Купа Бургас“ ще се проведе на 31 май и 1 юни 2019. Това каза пред журналисти председателят на Клуб по спортни танци „Бургас 1975“ Андрей Тодоров, предаде репортер на  Радио „Фокус“-Бургас . По думите му тази година има повишен  интерес от страна на участниците.  \r\n„Имаме 25 държави-участници, като за първи път участие ще вземат от Китай и може би за втори от САЩ. Съдийският състав ще бъде от 15 държави като главният съдия ще бъде от Румъния, който беше преди две години. В съдийския панел ще има съдии, които са били в световни финали, даже двама от тях са европейски и световни шампиони. В панела ще бъдат включени едни от най-изявените български специалисти, треньори, съдии, които също ще допълнят колорита на турнира и се надявам в качеството си на съдии да допринесат за добрите резултати“, отбеляза Тодоров. Той добави, че в последните два дни заявка за участие е подала и руската двойка Фьодор Полянски и Ахмед Гаева, която е сред 20-те най-добри в света.  \r\n„Общият брой на участниците може би ще надхвърли 300 души. Клубът по спортни танци ще бъде представен от общо 27 танцови двойки, като тази година ще има и новообразувани такива. Сред тях са Костадин Василев и Роберта Скудери, Димитър Димитров и Елизабет Грос, Васил Павлов и Таня Балтова, Антон Кандуров и Джулия Кънчева, Иван Христов и Йовита Георгиева, Иван Дочев и Мила Пашова, Стелиян Николов и Димая Нонева , Ян-Яков Тодоров и Алана Садабаева, Алексей Рубачов и Мия Николова, Кристиян Койчев и Летисия Пискова, Кристиян Долчинков и Стела Георгиева, Валери Кочев и Ивана Кирова, Радослав Иванов и Мария Стоева“, каза още Тодоров. Той добави, че турнирът ще започне в 19.30 часа в зала „Младост“, а билетите ще се продават на място на цена от 6 лева. Андрей Тодоров отправи и своите благодарности към Община Бургас и към кмета Димитър Николов, тъй като спортното събитие ще премине под неговия патронаж. \r\nДеница ДИМИТРОВА", "date": "2019.05.29", "title": "Бургас: XXXIV Международен турнир по спортни танци „Купа Бургас“ ще се проведе на 31 май и 1 юни 2019"}
{"url": "http://www.focus-news.net/news/2019/05/29/2663966/api-vazstanoveno-e-dvizhenieto-prez-prohoda-na-republikata-po-pat-ii-55-gurkovo-pchelinovo.html", "text": "Възстановено е движението през Прохода на Републиката по път II-55 Гурково - Пчелиново. Това съобщиха от пресцентъра на  Агенция \"Пътна инфраструктура\" .", "date": "2019.05.29", "title": "АПИ: Възстановено е движението през Прохода на Републиката по път II-55 Гурково - Пчелиново"}
{"url": "http://www.focus-news.net/news/2019/05/29/2663970/veliko-tarnovo-nad-1000-izpalniteli-ot-tsyalata-strana-idvat-v-arbanasi-za-natsionalniya-folkloren-festival-na-sred-megdana.html", "text": "Над 1000 изпълнители от цялата страна идват в Арбанаси за Националния фолклорен фестивал „Насред мегдана“. Най-малкият участник е на 5 години, а най—възрастният – над 80-годишен. Това каза за  Радио „Фокус“ – Велико Търново  Нелина Църова, директор Дирекция „Култура, туризъм и международни дейности“ в Общината.  Певците и танцьорите ще се състезават в две направления – автентичен и обработен фолклор. „И тази  година се увеличават изпълненията в автентичен фолклор.  Има голям интерес към оригиналните песни, танци и обичаи, които хората разучават, възстановяват и предават за бъдещите поколения. Обработеният фолклор е друго ниво на художествено изпълнение, интерпретация. Всеки раздел има своите ценности и качества“, допълни Църова. Освен музикалните и танцови изпълнение, са предвидени и възстановки на старинни обичаи.  Наградният фонд е близо 3 000 лв. \r\nФестивалът ще се проведе в централния парк на Арбанаси, на 1 и 2 юни, началото и в двата дни ще е около 9.30 часа. Организатор на събитието е местното читалище „Иларион Драгостинов”, а съдействие оказват Община Велико Търново и местното кметство. \r\nЛуиза ТРАНЧЕВА", "date": "2019.05.29", "title": "Велико Търново: Над 1000 изпълнители от цялата страна идват в Арбанаси за Националния фолклорен фестивал „На сред мегдана“"}
{"url": "http://www.focus-news.net/news/2019/05/29/2663973/plovdiv-veche-raboti-novata-avtobusna-liniya-6-za-kv-badelema-v-asenovgrad.html", "text": "Вече работи новата автобусна линия № 6 за кв. „Баделема“ в Асеновград. Това съобщиха за  Радио „Фокус“ – Пловдив  от отдел „Връзки с обществеността“ на Общината. Линията свърза квартала с възлови точки на града, като минава през МБАЛ-Асеновград, автогарата, жп гарата, големи търговски обекти, широк център и други. Цената на билета е същата, както в другите линии от градския транспорт – 0.80 лв. \r\nМаршрутът на линията е следният: кв. „Баделема“, ул. „Кап. Андреев“,  ул. „Цар Иван Асен II“, ул. „Княз Борис I“, ул. „Ал. Стамболийски“, ул. „Васил Левски“, жп гарата – обръщане на кръговото кръстовище на ул. „Васил Левски“ и бул. „България“, ул. „Цар Иван Асен“, ул. „Кап. Андреев“, кв. „Баделема“. Графикът на движение се изпълнява в интервал от 60 мин. \r\nНовата линия бе планирана и изпълнена от Община Асеновград по настояване на жителите от квартала, които преди време внесоха подписка с такова искане пред кмета д-р Емил Караиванов. Тя вече е факт и за по-голямо улеснение на жителите от „Баделема“ на началната спирка ще бъде поставен график с разписанието на автобуса.", "date": "2019.05.29", "title": "Пловдив: Вече работи новата автобусна линия № 6 за кв. „Баделема“ в Асеновград"}
{"url": "http://www.focus-news.net/news/2019/05/29/2663972/vecher-pres-severna-makedoniya-skopie-poluchava-nova-turisticheska-atraktsiya-koyato-ne-sashtestvuva-v-radius-ot-250-kilometra.html", "text": "Град Скопие на старото място ще построи нов тематичен парк, който ще бъде регионална атракция, като се има предвид, че такъв парк не съществува в радиус от 250 километра, предава македонското електронно издание „Вечер прес“. Кметът на Скопие Петре Шилегов, цитиран от медията, припомни, че градът получи безплатно проучването благодарение на личните ми дългогодишни взаимоотношения. И че по негово искане представители на италианска компания дойдоха в Скопие преди шест месеца и направихме задълбочен анализ. „Очаквам изследването да бъде прието на следващото заседание на Съвета на град Скопие, за да започне процедурата за проектиране и закупуване на реквизити през юни, за да можем да отворим парка до средата на следващата година“, каза кметът на Скопие Петре Шилегов на презентацията на съдържанието на парка. Освен от него, съдържанието на тематичния парк бе представено и от дизайнера и архитекта Франко Баразони, представител на италианската фирма, който подготви и дари даренията и строителния план, предава Радио „Фокус“ в рубриката „Балкански туристически часовник“.  \r\nНовият увеселителен парк, който Скопие би трябвало да получи в средата на следващата година, ще има най-съвременните реквизити, които гарантират, че това ще бъде желано място за забавление за семейства и всички посетители, независимо от тяхната възраст. Затова в парка се предвижда да има три зони – детска, семейна и адреналинова зона, в която ще бъдат поставени 24 различни подпори и съдържание.  \r\n„Паркът ще разполага с 24 реквизита, включително и популярния валяк. Този парк ще бъде за цялото семейство. Всъщност 80% от парка ще бъде зона за деца, а останалите 20% ще бъдат адреналинова секция за тези, които търсят повече забавление. Той ще включва и паркинг от 11 000 квадратни метра, ресторанти, магазини, тоалетни, 200-местен театър, фонтани, както и вътрешна инфраструктура за лесна навигация”, каза Баразони.  \r\nСамият парк ще се простира на същата повърхност, както и преди, а съществуващата зеленина в градския парк няма да бъде разрушена, а в парка няма да се реже дървесина за нейното изграждане. \r\nВсички реквизити в парка ще бъдат инсталирани, т.е. разположени, според съществуващите дървета на парцела. \r\nУвеселителният парк ще обхване площ от около 26 000 квадратни метра и ще осигури поне 100 преки работни места и над 500 непреки нови работни места. Смята се, че паркът ще има около 30 000 посетители годишно, без туристите. \r\nПредвижданият бюджет за тематичния парк, с който Скопие получава нова туристическа атракция, е около 11,7 милиона евро.", "date": "2019.05.29", "title": "„Вечер прес“ (Северна Македония): Скопие получава нова туристическа атракция, която не съществува в радиус от 250 километра"}
{"url": "http://www.focus-news.net/news/2019/05/29/2663971/smolyan-s-konkursa-mis-i-mistar-kapchitsa-sastezanie-po-koloezdene-i-zabavni-atelieta-v-grada-shte-bade-otbelyazan-mezhdunarodniyat-den-na-deteto.html", "text": "С конкурса „Мис и Мистър Капчица“, състезание по колоездене и забавни ателиета в Смолян ще бъде отбелязан Международният ден на детето – 1 юни. Това съобщиха от пресцентъра на  Община Смолян  и уточниха, че инициативите ще се проведат на амфитеатъра на площад „България“, а при лошо време - в Родопския драматичен театър. \r\nОт 10.00 часа ще започне конкурсът „Мис и Мистър Капчица“, като записването ще става  на сцената. Отново от 10:00 часа ще започне и колоездачна обиколка, която ще се проведе при хубаво време и няма да има състезателен характер. Записванията за участие в нея се правят на сайта на община Смолян до 20.00 часа на 31 май. В състезанието ще се допускат само състезатели с предпазни каски. Непълнолетните участници трябва да бъдат придружени от родител, който попълва декларация. \r\nОтново от 10.00 часа, на площад „България“ започват и събития, организирани от Областен информационен център – Смолян, съвместно с Община Смолян и Български младежки червен кръст – Смолян. Ще има различни ателиета и забавни игри като: рисуване на лице; детска рисунка на асфалт; дартс; „Опази яйцето“; надбягване с чували; „Открий съкровището“ и други. \r\nОт 11.30 до 13.00 часа в Родопски драматичен театър ще се проведе Ден на отворените врати за среща с герои и актьори от детски представления. Децата ще могат да се докоснат до куклите, да видят декорите и да поговорят с актьорите в зала № 2 на театъра.", "date": "2019.05.29", "title": "Смолян: С конкурса „Мис и Мистър Капчица“, състезание по колоездене и забавни ателиета в града ще бъде отбелязан Международният ден на детето"}
{"url": "http://www.focus-news.net/news/2019/05/29/2663974/veliko-tarnovo-vapreki-che-ofitsialniyat-srok-izteche-obshtinata-vse-oshte-priema-zayavleniya-po-programata-invitro.html", "text": "Въпреки, че официалният срок изтече, Община Велико Търново все още приема заявления по програмата инвитро, която подпомага със средства двойки с репродуктивни проблеми. Това каза за  Радио „Фокус“ – Велико Търново  Росица Димитрова, директор Дирекция „Социални дейности и здравеопазване“ в местната администрация. До момента пари са отпуснати на 16 двойки, като одобрените са 17. „В срока през март имаше 16 кандидата. Комисията, оторизирана да разглежда заявленията, одобри всички. Беше изготвено предложение до ОбС – Велико Търново и всички бяха подкрепени с максималния размер – до 2 хиляди лева. Допълнително, извън срока, беше внесено още едно заявление. Комисията се събра отново и след заседанието това заявление също бе одобрено. Предстои то да бъде гласувано от ОбС утре и 17-тата двойка да получи 2 хиляди лева“, обясни Росица Димитрова. Тя допълни, че средствата се използват за определени изследвания, като подчерта, че Общината не задължава кандидатите да ги правят в определена клиника. \r\nБюджетът на програмата е 70 хиляди лева, като ежегодно излишъка, който не е използван се прехвърля за следващата бюджетна година. Тя се реализира за осма поредна година и до момента има родени 54 бебета, от които 10 двойки близнаци. \r\nЛуиза ТРАНЧЕВА", "date": "2019.05.29", "title": "Велико Търново: Въпреки, че официалният срок изтече, Общината все още приема заявления по програмата инвитро"}
{"url": "http://www.focus-news.net/news/2019/05/29/2663976/predstoyashti-sabitiya-v-stranata-za-30-may-agentsiya-fokus.html", "text": "***                           \r\nОт 20.00 часа президентът Румен Радев и съпругата му Десислава Радева ще бъдат домакини на традиционния абитуриентски бал за младежи в неравностойно положение, който ще се проведе в Дом 2 на резиденция „Бояна“. \r\n***                           \r\nОт 09.00 часа ще започне седмичното заседание на Народното събрание. \r\n***                           \r\nОт 10.10 часа министърът на регионалното развитие и благоустройството Петя Аврамова ще участва в Международната архитектурна конференция SHARE Sofia, която ще се състои в зала 9 на НДК. Началото му е в 09.20 часа. Заедно с форума, под патронажа на министър Петя Аврамова се провежда конкурсът „Български архитектурни награди“. Той ще се проведе от 10.00 часа в Зала 8 на НДК. \r\n***                           \r\nОт 11.00 часа министърът на околната среда и водите Нено Димов ще участва в представянето на нова система за предоставяне на информация на обществеността за качеството на атмосферния въздух (КАВ) в реално време, разработена от Изпълнителната агенция по околна среда (ИАОС). Представянето ще се състои в сградата на МОСВ на бул. „Княгиня  Мария Луиза“ 22, зала 103. \r\n***                           \r\nОт 16.00 часа в сградата на общината министър Николина Ангелкова и министърът на туризма на Арабска република Египет д-р Рания Ал-Машат ще подпишат Меморандум за разбирателство между Министерството на туризма на Република България и Министерството на туризма на Арабска република Египет. В събитието ще участва и кметът на Бургас Димитър Николов.  \r\n***                           \r\nОт 10.00 часа в сградата на АПИ на бул. „Македония“ №3 началникът на отдел „Пътна полиция“ в ГДНП комисар Росен Рапчев,  Радослав Влахов, член на УС на Агенция „Пътна инфраструктура“, инж. Иван Досев, директор на дирекция „Пътно поддържане“ в АПИ ще дадат пресконференция, във връзка с организацията на движение през летните месеци. \r\n***                           \r\nОт 11.00 часа в Министерството на здравеопазването ще се проведе пресконференция по повод Световния ден без тютюнопушене 2019 г., който тази година преминава под мотото „Здраве за белите дробове без тютюн“.  \r\n***                           \r\nОт 09.00 часа 22-ри състав на Специализирания наказателен съд ще заседава по делото срещу Светогор Д., Радослав Р. и Ивайло Г., на които са повдигнати обвинения за рекет. \r\n***                           \r\nОт 09.30 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за организиране и ръководене на организирана престъпна група. \r\n***                           \r\nОт 09.30 часа 3-ти състав на Специализирания наказателен съд ще заседава по делото срещу Богдан К., Александр Щ. и Цветомир В., на които са повдигнати обвинения за организиране и ръководене на организирана престъпна група. \r\n***                           \r\nОт 09.30 часа ще се проведе заседание на Пленума на Висшия съдебен съвет. \r\n***                           \r\nОт 10.00 часа ще започне редовното заседание на Столичния общински съвет. \r\n***                           \r\nОт 10.00 часа в хотел „Хилтън“ ще бъде представен годишният мониторингов доклад „Антикорупционни институции: тенденции и практики“ на фондация „Антикорупционен фонд“. \r\n***                           \r\nОт 10.00 часа 6-и състав на Специализирания наказателен съд ще заседава по делото срещу Атанас А., Красимир Я. и Николай Р., на които са повдигнати обвинения за образуване и ръководене на организирана престъпна група. \r\n***                           \r\nОт 10.00 часа в сградата на КЕВР ще се проведе открито заседание за обсъждане на доклад относно заявление от „Газинженеринг” ООД за утвърждаване на цени за разпределение на природен газ, цени за снабдяване с природен газ от краен снабдител и цени за присъединяване на клиенти към газоразпределителната мрежа за територията на община Долни Дъбник за периода 2019 – 2023 г.  \r\n***                           \r\nОт 10.30 часа 18-и състав на Специализирания наказателен съд ще заседава по делото срещу Красимир К., Славчо А. и Галина А., на които са повдигнати обвинения за образуване и ръководене на организирана престъпна група. \r\n***                           \r\nОт 11.00 часа 7-и състав на Специализирания наказателен съд ще заседава по делото срещу Румен Х., Таня Х. и др., на които са повдигнати обвинения за образуване и ръководене на организирана престъпна група. \r\n***                           \r\nОт 11.00 часа в ресторант La Cassa ще се проведе годишната пресконференция на „Екопак България“. \r\n***                           \r\nОт 11.30 до 13.00 часа фондация „МС Общество – България“ ще проведе информационна акция  във фоайето на Народното събрание на пл. „Народно събрание“ №2. 1. Акцията цели да привлече вниманието на народните представители и политиците към нуждата от подкрепа на пациентите с множествена склероза и необходимостта от повишаване информираността на обществото относно коварното заболяване, което всяка година води до влошаване качеството на живот на много хора. \r\n***                           \r\nОт 12.00 часа в Заседателна зала 1 на СУ „Св. Климент Охридски“ ще се проведе среща на общността на хората с множествена склероза, на която ще бъдат обсъдени проблемите и нуждите на пациентите с МС, ще се обърне внимание на скритите симптоми на болестта и всички желаещи ще могат да зададат своите въпроси към лекторите невролози. \r\n***                           \r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и Георги М., на които са повдигнати обвинения за организиране и ръководене на организирана престъпна група. \r\n***                           \r\nОт 13.30 часа 15-и състав на Специализирания наказателен съд ще заседава по делото срещу Атанас М., Селим К. и др., на които са повдигнати обвинения за образуване и ръководене на организирана престъпна група. \r\n***                           \r\nОт 15.30 часа по време на редовно заседание на парламентарната Комисия по здравеопазването ще се проведе дискусия за проблемите на хората с множествена склероза. \r\n***                           \r\nОт 17.00 часа в парка зад Националния дворец на културата ще започне концерт по повод Световния ден на множествена склероза. \r\n***                           \r\nОт 17.30 часа Ловчанският митрополит Гавриил ще открие поредна изложба от благотворителната синодална кампания „Деца рисуват за деца“ във фоайето пред Балната зала на хотел „Интерконтинентал”. \r\n***                           \r\nОт 18.30 часа в Регионалния исторически музей ще бъде представена книгата „Петър Папакочев: Паметта на светлината“, посветена на фотографа-художник Петър Папакочев, работил след Втората световна война до началото на XXI в. \r\n***                           \r\nОт 18.45 часа в хотел „Рамада“ ще се проведе конференция на тема „Палестина“ организирано от посолствата на Иран, Палестина, Сирия, Алжир и Ирак в България.  \r\n***                           \r\nОт 19.00 часа в Централния военен клуб ще се състои единадесетата церемония по връчването на наградите за научни постижения на Министерството на образованието и науката (МОН) „Питагор“. \r\n***                           \r\nОт 19.00 часа в хотел „Маринела“ ще се състои церемонията по връчване на годишните награди „Застраховател на годината“, „Пенсионноосигурително дружество на годината”, „Застрахователен брокер на годината” за 2018 година. \r\n*** \r\nВ 17.00 часа в зала ''Коста Форев'' на Градската библиотека ще състои откриването на самостоятелна изложба ''Детство мое'' на Радостина Грудлева, петокласничка в ОУ „Петко Каравелов” и  детско ателие „Пъстроцвет”.  \r\n***                           \r\nОт 17.00 часа в парк „Ротонда“ ще започне експериментална Младежка Арт Вечер - синтез между музика, театър и изобразително изкуство. \r\n***                           \r\nОт 11.00 часа в зала \"22 септември\" на общината ще се проведе церемонията по награждаване на спечелилите ученици в Конкурса за превенция на наркоманиите. \r\n***                           \r\nОт 12.30 часа в Експоцентър „Флора“ ще бъде открита Националната конференция „Почти нулевоенергийни сгради“. На събитието зам.- министър Жечо Станков ще представи програма „Възобновяема енергия, енергийна ефективност и енергийна сигурност“, финансирана от финансовия механизъм на Европейското икономическо пространство 2014-2021. \r\n***                           \r\nОт 09.30 часа в Руския център на Варненския свободен университет „Черноризец Храбър“ ще бъде открит студентският научен форум „Държавност и дипломация – 140 години по-късно“, организиран от Студентския съвет и факултет „Международна икономика и администрация“ на ВСУ. Специален гост на форума ще бъде генералният консул на Руската федерация във Варна Владимир Климанов. \r\n*** \r\nОт 14.00 часа, в сградата на НЧ „Съзнание – 1926“ в Белослав ще се проведе информационна среща, посветена на международната изследователска експедиция „АБОРА IV”. \r\n***                           \r\nОт 18.15 часа в галерия „Тереза Зиковска” ще бъде открита фотографската изложба „Генерална репетиция” на Стелиан Ганчев. В галерията ще се проведе и открит урок на кино школа „Братя Люмиер”, който ще бъде на тема „Монтажът – мост и метафора”. \r\n*** \r\nОт 09.00 часа в голяма зала на Община Велико Търново ще се проведе редовна сесия на ОбС – Велико Търново. \r\n***                           \r\nОт 10.30 часа в Регионалния пресклуб на БТА ще се проведе пресконференция на Бюрото по труда. \r\n***                           \r\nОт 11.00 часа в парк „Марно поле“ ще бъде открита скулптурна композиция, изработена от школата по керамика при Младежки дом.  Събитието е по повод 50-годишния юбилей на Младежкия дом. \r\n***                           \r\nОт 14.15 часа в двора на ОУ „Св. Патриарх Евтимий“ ще се проведе обучение по международната програма „Виждам те. Виждаш ме” за безопасна интеракция между велосипедистите и камионите на пътя. \r\n*** \r\nОт 17.30 часа в ИЗ „Рафаел Михайлов“  ще бъде открита изложбата „Цветна рапсодия“ с автор Дочка Михова. Ще има и концерт на струнен оркестър „Колегиум Силания“.  \r\n*** \r\nОт 17.30 часа в НЧ „Надежда-1869“  ще бъде открита изложба творби от фонд на ХГ „Борис Денев“.  \r\n*** \r\nОт 19.00 часа в Клуб 7  ще се проведе „Да поиграем на карти с твореца“ – женско творческо събитие.  \r\n***                           \r\nОт 10.00 часа в спортна зала „Фестивална“, заместник-кметът Венци Пасков ще открие Турнир за купата на ППМГ „Екзарх АНтим I” - футбол на малки вратички за момчета от 5-7 клас. От 17.00 часа кметът на Община Видин Огнян Ценков ще награди победителите в турнира. \r\n***                           \r\nОт 15.00 часа кметът на Общината Огнян Ценков ще посети складовата база на Община Видин, намираща се до крепостта „Баба Вида“.  \r\n***                           \r\nОт 17.30 часа в НЧ „Светлина“ ще се състои срещата на кмета на Община Враца с ръководителите на 73-тия НТП „По пътя на Ботевата чета – Козлодуй-Околчица“. \r\n***                           \r\nОт 19.00  на откритата сцена пред Община Враца ще се проведе концерт на Симфониета Враца. \r\n***                           \r\nОт 18.30 часа в салона на НЧ „Напредък 1869“ ще се състои юбилеен концерт по повод 150 години от създаването на читалището. \r\n***                           \r\nОт 18.30 часа в концертна зала на Младежкия център с моноспектакъл на Пенчо Иванов по текстове на Генчо Златев и Пенчо Иванов ще бъде отбелязана  80-ата годишнина на поета Генчо Златев. \r\n*** \r\nОт 13.30 часа Регионална библиотека „Н. Й. Вапцаров“ ще открие обновения Детски отдел по проект „Библиотеката и децата – заедно можем повече”. \r\n***                           \r\nОт 14.00 часа в Районния съд ще се проведе заседание по делото срещу животновъда Петър Пищалов, който е обвинен за смъртта на коне в Осоговска планина. \r\n***                           \r\nОт 10.00 часа в заседателната зала на Община Ловеч ще започне редовното заседание на Общински съвет - Ловеч. \r\n***                           \r\nОт 14.00 часа на пл. „Екзарх Йосиф I” пред кино „Космос“ ще се проведе тържество с игри и изненади по повод 1 юни – Международния ден на детето. \r\n***                           \r\nОт 17.00 часа в Драматичния театър ще започне празничен концерт по повод 50 г. от създаването на ДГ № 4 „Калинка”. \r\n***                           \r\nОт 16.30 часа в Регионалния исторически музей ще бъде открита изложбата „Песента на дървото“. \r\n***                           \r\nОт 09.30 часа в зала „Панорама“ ще се проведе заседание на Общински съвет Перник. \r\n***                           \r\nОт 10.30 часа на откритата сцена в града ще се играе представлението на „Приказка за юначета с празни тумбачета“. \r\n***                           \r\nОт 09.00 часа ще започне редовното заседание на Общински съвет – Пловдив. \r\n*** \r\nВ 09.30 часа в зала 10 на Окръжния съд ще се проведе заседание по делото срещу Илия Ст., обвинен в умишленото убийство на научен сътрудник в Институт по растителни генетични ресурси гр. Садово. \r\n*** \r\nВ 10.00 часа в зала 2 на Районния съд ще се проведе заседание по делото срещу Любка К.-Д., обвинена  от Софийска районна прокуратура, че пред надлежен орган на властта – с жалба до Главния прокурор на република България, е набедила трима души за изнудване, като е знаела, че те са невинни. \r\n***                           \r\nОт 10.00 часа на Гребната база, при футболните игрища на Младежки център, ще се проведе деветото издание на футболния турнир под надслов „Живей истински!“. \r\n***                           \r\nОт 14.00 часа в I-ва Аудитория на Медицински университет – Пловдив ще бъде открита третата национална конференция „Общественото здраве - капиталът на бъдещето“.  \r\n***                           \r\nОт 17.00 часа на мястото, където се е намирало първото летище на Пловдив на бул. „Освобождение“ № 76 ще бъде открита изложбата на Националния военноисторически музей „Музеят – неочакван, отворен, споделен“. \r\n***                           \r\nОт 17.00 часа  в Художествена галерия колекция „Дарение Светлин Русев“ ще се състои концерт на китариста Росен Балкански. \r\n***                           \r\nОт 16.00 часа на площад „Независимост“ ще се проведе кампанията „Бъди войник“ на Министерството на отбраната. \r\n***                           \r\nОт 18.30 часа в залата на Общинския културен център ще започне концерт на Представителния ансамбъл на Въоръжените сили и на Представителния духов оркестър на Военноморските сили.  \r\n***                           \r\nОт 10.30 часа на стадиона в града ще се проведе юбилейното 20-о състезание на младежките противопожарни отряди  „Млад огнеборец”. \r\n***                           \r\nОт 11.00 часа в хотел „Дунав плаза“ ще се състои тържествената церемония по връчването на наградите на КРИБ за  „Социално отговорна компания-партньор на община за 2018 г.“  област Русе. \r\n*** \r\nОт 9.30 часа на крепостта „Калето“ проф. Николай Овчаров ще представи намерен частичен надпис на I Италийски легион и находки от обсадата на Граф Дракула през 1461 година.  \r\n***                           \r\nОт 10.00 часа в „Амфитеатър”  –  Нов център ще се проведе общинско и областно състезание „Защита при пожари, бедствия  и извънредни ситуации“  Смолян – 2019. \r\n***                           \r\nОт 10.00 часа ще започне редовното заседание на Общински съвет – Смолян. \r\n***                           \r\nОт 10.00 часа на площад „Свобода“, Стар Център ще се проведе състезание на тема „Аз обичам и познавам гората“, в което ще вземат участие ученици от училищата на града.  \r\n***                           \r\nОт 17.00 часа в Регионалния драматичен театър „Николай Хайтов“ ще започне концертът „125 години щастливи детски усмивки“ по повод 125 години предучилищно  \r\nобразование в Община Смолян. \r\n***                           \r\nОт 18.00 часа в Кукления театър ще започне вечер, посветена на 75 – годишнината на поета Таньо Клисуров и представяне на новата му книга „Мерено и немерено“ (в стих и проза). \r\n***                           \r\nОт 18.00 часа в залата на Международния младежки център ще се проведе среща с телевизионния журналист Антон Хекимян. Срещата е част от поредицата под надслов „Красивите лица на Стара Загора“. \r\n***                           \r\nОт 9.00 часа в зала 363 на община Шумен ще се състои заседание на Общинския съвет.  \r\n***                           \r\nОт 9.30 часа в Окръжен съд- Шумен ще се състои заседание по делото „Хитрино“.  \r\n***                           \r\nОт 10. 30 часа в градинката пред НЧ \"Тодор Петков 1963\" ще се състои акция „За да няма страх, спазвай пътния знак“.", "date": "2019.05.29", "title": "Предстоящи събития в страната за 30 май (Агенция „Фокус“)"}
{"url": "http://www.focus-news.net/news/2019/05/29/2663975/gl-komisar-nikolay-nikolov-gdpbzn-do-sredata-na-sledvashtata-godina-v-pozharnata-shte-ima-nula-protsenta-nedokomplekt.html", "text": "До средата на следващата година в пожарните служби в цялата страна ще има нулев недокомплект. Това коментира главен комисар Николай Николов – директор на Главна дирекция „пожарна безопасност и защита на населението“ (ГДПБЗН), при откриването на обновената и санирана сграда на Центъра за подготовка по пожарна безопасност във Варна, предаде репортер на  Радио „Фокус“ – Варна . По думите му в момента в центровете на МВР се обучават нови 300 души и до края на годината те ще се влеят в системата. „Само до две седмици ще бъде обявен конкурс за нови 100 души“, обясни гл. комисар Николов. Според него в момента във Варна се обучават 130 души. Ремонтът на центъра е извършен с пари от Общината, частни фирми и Министерството на вътрешните работи. Започнал е и ремонт на диспечерския пункт, за да се осигурят адекватни условия на служителите, които дават 24-часови дежурства. Засега обаче още не са намерени средства за реализирането на проекта за енергийна ефективност на основната сграда на Градската пожарна. \r\nДиана СТОЕВА", "date": "2019.05.29", "title": "Гл. комисар Николай Николов, ГДПБЗН: До средата на следващата година в пожарната ще има нула процента недокомплект"}
{"url": "http://www.focus-news.net/news/2019/05/29/2663978/gl-komisar-nikolay-nikolov-gdpbzn-balgariya-ima-gotovnost-da-uchastva-v-mehanizma-rescue-na-evropeyskata-komisiya-za-gasene-na-pozhari.html", "text": "През летния сезон на тази година България ще може да участва в механизма „Rescue“ на Европейската комисия с три военни хеликоптера за гасене на пожари. Това коментира главен комисар Николай Николов – директор на Главна дирекция „пожарна безопасност и защита на населението“ (ГДПБЗН), при откриването на обновената и санирана сграда на Центъра за подготовка по пожарна безопасност във Варна, предаде репортер на  Радио „Фокус“ – Варна . По думите му в момента се провеждат годишните срещи с горските стопанства, на които да се начертаят планове и разпределяне на силите, а Българската армия съвсем скоро ще осигури един хеликоптер, преминал основен ремонт, а пилоти се обучават за други два вертолета за гасене на пожари.  \r\n„Има уверение, че за това лято те ще бъдат готови“, увери гл. комисар Николов и допълни, че от една седмица в Европа действа механизмът, насочен основно към гасене на горски пожари. Няколко държави, сред които Италия, Франция, Хърватска, Швеция, са гарантирали 6 летателни средства, които са готови във всеки един момент да бъдат насочени като помощ от Европейската комисия. С този механизъм ЕК може да вземе решение за изпращане на самолети и хеликоптери при пожари. „Тази година опасността се измества на север. Миналата година България беше сравнително малко засегната от горски пожари, за сметка на Швеция и Германия, където се стигна до бедствия. Прогнозите са същите за там“, допълни директорът на ГДПБЗН.  \r\nТой припомни също, че се обмислят варианти за сключване на договори с частни фирми превантивно, за гасене на пожари. За това обаче е нужен сериозен финансов ресурс от по 6 млн. лева на сезон. Гл. комисар Николов допълни, че през лятото във всеки ден по морето, ще има командировани 17 души допълнително, както за Варна, така и за Несебър. \r\nДиана СТОЕВА", "date": "2019.05.29", "title": "Гл. комисар Николай Николов, ГДПБЗН: България има готовност да участва в механизма „Rescue“ на Европейската комисия за гасене на пожари"}
{"url": "http://www.focus-news.net/news/2019/05/29/2663979/kinka-mihaylova-istorik-ot-belogradchik-na-29-may-1850-godina-izbuhva-bunta-v-belogradchishko-25-godini-predi-aprilskoto-vastanie.html", "text": "На 29 май 1850 година избухва бунта в Белоградчишко, 25 години преди Априлското въстание, каза за  Радио „Фокус“-Видин  Кинка Михайлова, историк от Белоградчик. Тя посочи, че решението е взето на събрание в Раковишкия манастир край Кула, като  инициатори са белоградчишките първенци Петко Казанджи, Цоло Тодоров, Вълчо Бочев , Дядо Божин, Лило Панов, Недялко Влахът.  \r\n„На съвещанието в Раковишкия манастир е изработен план за бойните действия, съгласно който въстанието трябва да избухне на Спасовден и последователно да бъдат превзети Белоградчик, Лом и Видин. На 1 юни въстаниците в Белоградчишко обсаждат и атакуват крепостта „Калето“ в Белоградчик. Сражения се водят в Ломско и Видинско“, обясни историкът. Кинка Михайлова допълни, че за Белоградчишкото въстание докладват и представители на западните държави. „На 9 юни след като Белоградчишката крепост е щурмувана отново въстаниците са разгромени и част от тях се установяват до граничния плет където създават свои укрепени лагери”, обяснява Кинка Михайлова. Потушаването на въстанието е съпътствано с насилие и жестокости, но това не сломява духът на въстаналите българи. Въстанието постига някои от своите цели – селяните получават известни гаранции за своето общинско самоуправление, то слага началото и  началото на организираното освободително движение по българските земи. \r\nТази вечер в храма „Свети Георги” се отслужва заупокойна панахида за убитите във въстанието водачи от Белоградчик, а на гробовете им, които се намират в двора на храма, ще бъдат положени венци и цветя. С литийно шествие гражданите ще стигнат до крепостта „Калето”, където е лобното място на героите. Слово ще произнесе кметът на Белоградчик  Борис Николов. Честването ще завърши на Белоградчишката крепост с митинг – заря и полагане на венци и цветя от представители на белоградчишката община обществени организации, институции, учреждения и гости \r\nДнес за въстанието от 1850 година в Белоградчик  напомнят  улиците, носещи имената на борците за свобода. \r\nАнна ЛОЗАНОВА", "date": "2019.05.29", "title": "Кинка Михайлова, историк от Белоградчик: На 29 май 1850 година избухва бунта в Белоградчишко, 25 години преди Априлското въстание"}
{"url": "http://www.focus-news.net/news/2019/05/29/2663977/sofiya-vazstanoveno-e-dvizhenieto-po-am-hemus-pri-km-72-v-posoka-varna.html", "text": "Възстановено е движението по АМ \"Хемус\" при км 72 в посока Варна. Това съобщиха от пресцентъра на  Агенция \"Пътна инфраструктура\" .", "date": "2019.05.29", "title": "София: Възстановено е движението по АМ \"Хемус\" при км 72 в посока Варна"}
{"url": "http://www.focus-news.net/news/2019/05/29/2663980/ombudsmanat-maya-manolova-ne-sam-reshila-da-se-varna-v-partiynata-rabota.html", "text": "Обмислям своите стъпки като омбудсман, бих започнала да обмислям друго, ако се убедя окончателно, че усилията ми, тези на екипа ми и на гражданското общество не дават резултат. Това каза в предаването „Лице в лице” по  БТВ  омбудсманът Мая Манолова в отговор на въпрос дали обмисля да се занимава отново с партийна работа. Тя даде пример, че в дискусията за „Топлофикация“ е нямало представители на Столична община. „Те имат време за всичко друго, но не и за това какво плащат гражданите“, коментира Манолова. „Ако реша да се кандидатирам за друга публична позиция, това няма как да остане държавна тайна, кабинетен сговор и по тъмна доба… Ако реша да участвам в състезание, ще го обява публично и абсолютно прозрачно. Нямам такова решение в момента - да се върна в партийната работа”, заяви Мая Манолова. Тя добави и че няма нужда всеки път да я свързват с всяко място в политиката, което предстои да се оваканти. „Едно е ясно, че на каквато и позиция да съм, със сигурност на първо място ще бъдат проблемите и правата на гражданите. Това ще е първият ми приоритет независимо дали ще се върна в адвокатската си кантора, или ще се занимавам с друга публична позиция\", изтъкна омбудсманът. Манолова коментира и ниската избирателна активност, която, по думите й, показва голям разрив между политиците и гражданите. „При 51 и повече процента активност в Европа нашите 30 и малко показват, че е налице огромна пропаст между гражданите и партиите. Хората не очакват да бъдат представлявани от партиите, които предлагаха своите оферти на тези избори. Това е драстична разлика, която не е от вчера, но сега стана по-видима от всеки друг път и няма как да си затворим очите\", обяви Мая Манолова. Според нея това показва липса на доверие в държавата, в институциите и в политическите партии. „Казвам го с неудобство, защото и аз представлявам държавна институция”, коментира още омбудсманът.", "date": "2019.05.29", "title": "Омбудсманът Мая Манолова: Не съм решила да се върна в партийната работа"}
{"url": "http://www.focus-news.net/news/2019/05/29/2663984/ombudsmanat-maya-manolova-shte-poseti-vratsa-i-krivodol-na-30-may.html", "text": "На 30 май около 13.00 часа омбудсманът Мая Манолова ще се срещне с лекари и медицински специалисти от МБАЛ „Христо Ботев“ във Враца. Манолова ще разгледа ремонтните дейности в АГ отделението, което бе в трагично състояние. Това съобщиха от  пресофиса на омбудсмана . Припомняме, че рeмонът стартира след намесата на Мая Манолова, която бе сезирана за падаща мазилка върху родилки и бебета. След разговор със здравното министерство болницата получи средства за монтиране на ангиограф, ремонти в инвазивното отделение по кардиология, в родилното отделение и за нова апаратура в хемодиализата.  \r\nПо-късно в Криводол омбудсманът ще присъства на тържественото честване на 45-годишнината на Детска градина „Славейче“, което ще се състои от 17.00 часа в читалище „Никола Йонков Вапцаров 1924“.", "date": "2019.05.29", "title": "Омбудсманът Мая Манолова ще посети Враца и Криводол на 30 май"}
{"url": "http://www.focus-news.net/news/2019/05/29/2663981/rektorat-na-akademiyata-na-mvr-dots-d-r-nedelcho-stoychev-obnoveniyat-tsentar-za-obuchenie-po-pozharna-bezopasnost-vav-varna-e-nay-moderen-ot-vsichki-v-stranata.html", "text": "Обновеният Център за обучение по пожарна безопасност във Варна вече е най-модерният в страната след основен ремонт за енергийна ефективност. Това коментира ректорът на Академията на МВР доц. д-р Неделчо Стойчев при откриването на центъра, предаде репортер на  Радио „Фокус“ – Варна . По думи на д-р Стойчев и останалите три центъра за обучение на полицаи трябва да бъдат реновирани, засега обаче няма предвидени средства за това. Академията на МВР разполага с един от най-модерните учебни полигони за пожарна безопасност, които са на над европейско ниво, допълни той. Д-р Неделчо Стойчев отбеляза също, че Академията разполага с една от най-модерните лаборатории по криминалистика, а тепърва ще се инвестира още в полицейските центрове в страната.   \r\nВ момента в Академията на МВР се обучават 120 души за полицаи и около 35 души за пожарна безопасност и защита на населението. \r\nДиана СТОЕВА", "date": "2019.05.29", "title": "Ректорът на Академията на МВР доц. д-р Неделчо Стойчев: Обновеният Център за обучение по пожарна безопасност във Варна е най-модерен от всички в страната"}
{"url": "http://www.focus-news.net/news/2019/05/29/2663985/sport-pogba-preminava-v-real-madrid-za-170-miliona-evro.html", "text": "След очакваното пристигане на Еден Азар от Челси, което трябва да бъде официализирано до дни, още една звезда от Висшата лига ще пристигне на \"Сантиаго Бернабеу\" в началото на юни. Това е Пол Погба, с когото вече е постигната договорка за личните му условия, а според изданието „Ел Чирингито“, \"белите\" вече се договорили с досегашния му клуб Манчестър Юнайтед и за трансферна сума от 150 милиона евро, която ще набъбне до 170 при определени обстоятелства. Самият Погба е намалил финансовите си изисквания и ще получава по 10 млн. евро на сезон в Мадрид, докато сега взима по 13 млн. на \"Олд Трафорд\".", "date": "2019.05.29", "title": "Спорт: Погба преминава в Реал Мадрид за 170 милиона евро"}
{"url": "http://www.focus-news.net/news/2019/05/29/2663986/", "text": "Ниската избирателна активност е голям шамар за целия политически елит. Това каза в интервю за обзорното предаване „Това е България“ на  Радио „Фокус“  Кольо Колев, директор на Социологическа агенция „Медиана“. Той подчерта, че подобна ниска избирателна активност до този момент не е отчитана. „Победители и победени, много патос се изля – съкрушителна победа за ГЕРБ, съкрушителна загуба за БСП. Тези, които загубиха изборите, това е целият политически елит. Безпрецедентно ниска избирателна активност, която независимо от продължителното мълчание на Централната избирателна комисия, едва ли ще достигне 2 млн. избиратели. С цялата си мощ – административна, държавна, финансова, ГЕРБ успя да спечели около 600 000 гласа, с около 70 000 по-малко от предходните избори, БСП взе около 500 000 гласа. „Демократична България“ успя да се класира на политическия терен благодарение отново на ниската избирателна активност. ВМРО успя да привлече част от избирателите, но отново виждаме много ниска избирателна активност. И всичко това на фона на ясните сигнали за купуване на гласове, за принуден корпоративен вот, чиновнически вот“, обясни социологът. Кольо Колев коментира, че при преференциите се вижда купеният вот. „Всички тези неща са голям шамар, голяма червена лампичка за целия политически елит, избирателите не вярват не само на едните, но и на другите“, допълни той. По думите му българската политическа класа страда от невъзможност да погледне в огледалото за обратно виждане. „Всеки се затваря в себе си, говори и дискутира със самия себе си. Едните виждат революционна ситуация, другите виждат успехи на фона на хората, живеещи на ръба на мизерията, не е ясно, политическият елит какво предлага на тези хора. Тези хора не могат да се видят в тази битка и не гласуват. Това е голямата слабост на политиците - затварянето в собствения си кръг и говоренето сами със себе си“, добави социологът. Според Кольо Колев техниката за изработването на изборите започва да взима превес над самия избор на хората, което е огромен проблем за България. Кольо Колев отбеляза, че в момента има огромна ниша за поява на нови политически формации и когато има търсене, ще има и предлагане. Според него предстоящите местни избори ще бъдат сложни за всяка партия. „БСП са на път да се самоубият, занимавайки се със себе си, а не със задачите си. Те са в правото си да правят каквото искат и да поднесат поредна победа на основния си политически опонент. ГЕРБ ще направят всичко възможно да се укрепят. Знаят, че всяка чувствителна загуба предвещава предсрочни избори. Очаквам и продължаването на т.нар. сага със скандалите, корупцията, имотните облаги на властта, незаконно взетите пари от политическите партии“, каза още Кольо Колев. \r\nЦоня СЪБЧЕВА", "date": "2019.05.29", "title": "Кольо Колев, социолог: Ниската избирателна активност е голям шамар за целия политически елит"}
{"url": "http://www.focus-news.net/news/2019/05/29/2663983/washington-examiner-tri-vazmozhni-varianta-za-pravitelstvo-v-izrael-edin-ot-koito-e-totalen-haos.html", "text": "Това е Денят в Израел. Премиерът Бенямин Нетаняху все още не може да изкове коалиция и да формира правителство и освен ако нещо не се промени до 00:00 в четвъртък, целият ад ще се стовари върху израелската политика, пише американското издание  Washington Examiner  в материал, представен без редакторска намеса. \r\nРазговорите за формиране на правителство попаднаха в задънена улица заради несъгласия по въпроса дали в армията трябва да служат ултра-ортодоксалните евреи. Този проблем е на дневен ред, защото Нетаняху се нуждае от подкрепата на Авигдор Либерман (бивш министър на външните работи, отбраната и др., председател на партията на десните руско-езични евреи „Наш дом Израел“, който до голяма степен предизвика разпадането на предишното правителство в Израел – бел. прев.), който има петте места в Кнесета, нужни на Нетаняху, за да премине нужната граница за формиране на правителство. Либерман настоява Израел да реализира подкрепяния от армията план за увеличаване на набора от ултра-ортодоксални евреи, но две ултра-ортодоксални партии, които контролират 16 места в парламента, настояват законът да бъде смекчен. \r\nС бързото наближаване на последния срок за постигане на споразумение (в сряда срещу четвъртък), ето трите основни варианта за развитие на ситуацията. Сделка в последната минута \r\nСпоред този сценарий, Нетаняху успява да намери начин да убеди Либерман и ултра-ортодоксалните партии да намерият компромис, който ще му позволи да формира правителство. Това ще е най-чистият от всички варианти, въпреки че може да доведе до съставянето на крехко правителство, което може да се разпадне всеки момент. Това е особено вярно, като се има предвид перспективата за надвиснало обвинение срещу Нетаняху за корупция и усилията му да приеме набор от закони за имунитет, предназначени да го предпазят от съдебно преследване. Нови избори \r\nАко Нетаняху не успее да формира коалиция, неговият резервен ход ще бъде да настоява за разпускане на Кнесета и да призове за нови избори. Това не е чудесна възможност, защото новите избори биха били скъпи и би било разрушително да накараме страната да издържи две спорни кампании в рамките на няколко месеца. Но това ще бъде следващият най-добър вариант за Нетаняху, защото след като Кнесетът гласува за разпускане, президентът Реувен Ривлин не може да поиска от съпернически политик да се опита да сформира правителство, а ранните проучвания показаха, че десни партии ще получат още повече места при евентуално прегласуване. Тотален хаос \r\nАко мнозинството от членовете на Кнесета откажат да разпуснат парламента, тогава Ривлин може да поиска от някой друг да сформира правителство, или може да даде на Нетаняху още един опит. Но ако никой не е в състояние да сформира управляваща коалиция и Кнесетът откаже да се разпусне, то това ще предизвиква тотален хаос. Ще се получи ситуация, в която никой няма да има подкрепа за формиране на правителство, но Израел няма да може да проведе нови избори с надеждата да произведе нов Кнесет, който да е способен да формира правителство. Това е най-малко вероятния от трите варианта, като се има предвид, че десните партии имат мнозинство в Кнесета и вероятно ще предпочетат новите избори като резервен вариант, но към момента тази възможност трябва поне да се разглежда като отворен въпрос. \r\nПревод и редакция:", "date": "2019.05.29", "title": "Washington Examiner: Три възможни варианта за правителство в Израел, един от които е тотален хаос"}
{"url": "http://www.focus-news.net/news/2019/05/29/2663967/georgi-svilenski-bsp-nay-dostoynoto-za-edin-rakovoditel-e-da-podade-ostavka-i-da-poiska-nov-kredit-na-doverie.html", "text": "БСП се представи по-добре отколкото на предишните европейски избори, особено с оглед на по-ниската избирателна активност спрямо 2014г., както и това, че имаме повече евродепутати, но оценката е еднозначна - ние загубихме. Най-достойното и най-моралното нещо, което може да направи всеки един ръководител, е да подаде оставка и да поиска нов кредит на доверие от партията, която го е избрала\". Това заяви пред Нова телевизия зам.- председателят на ПГ на \"БСП за България\" Георги Свиленски, съобщиха от пресцентъра на  партията . По думите му оставката на Нинова е подадена съобразно Устава - подава се оставка, след 2 седмици се свиква Конгрес, който да я констатира и след това има пряк избор на председател. \"Нинова ясно заяви, че ще се яви на този избор и ще потърси доверието на членовете на БСП. Когато си загубил избори, трябва да поискаш отново доверие, за да вървиш напред. Иначе е непочтено спрямо тези, които са те избрали на този пост\", заяви той и подчерта, че също е депозирал своята оставка като председател на Националния предизборен щаб. \r\nГеорги Свиленски подчерта, че БСП е провела добра кампания - над 700 срещи на кандидатите на терен в цялата държава, ясна \"Визия за Европа\" и \"Визия за България\". Той подчерта, че няма как да приеме, че БСП не е говорила по европейски теми - всички проблеми, които имат българските граждани, не могат да бъдат отделени от европейската проблематика - било то доходи, сигурност, отбрана или корупция. \"Обвиненията са за това, че казваме истината, показваме фактите, което ядоса Борисов и той започна да дава обидни квалификации както към нашите кандидати, така и към председателя на партията.  Това е най-малкото неприемливо в една кампания\", категоричен бе той. Според него БСП е била поставена в много неравностойно положение - срещу 17 -те кандидати за евродепутати на БСП е изправена цялата държавна и общинска администрация, цялата медийна мощ, която може да има в държавата, и самият Борисов. \"Той до последно отричаше, че е ръководител на предизборния щаб, а използваше целия държавен ресурс. Само в последните 2 седмици, когато той се намеси, МС раздаде над 300 млн. лв., а днес- още 20 млн. лв.\", подчерта социалистът.   По думите му работата на Борисов не е да бъде шофьор на Нанков, да обикалят по цял ден пътищата на България и една национална телевизия да ги излъчва директно.  Свиленски заяви, че въпреки всичко, БСП е успяла да мобилизира ядрото си - до момента над 30 000 граждани повече са гласували за левицата спрямо предните европейски избори, но не е успяла да отвори ветрилото на периферията. \"Това го оценяваме като проблем и пред нас стои задачата да го постигнем\", каза още той.  \r\nГеорги Свиленски обясни, че решенията в БСП се взимат от Националния съвет и той е решил листата ни да бъде такава. \"Тези кандидати повече от 30 дни не спряха да се срещат с хора, да работят и всеки допринесе - кой с каквото можа. Искам отново да им благодаря\", коментира той. На въпрос за Сергей Станишев и преференциите, Свиленски отговори: \"НС на БСП отреди на Станишев 5-то място в листата, а вотът с преференции го постави на второ. Гражданската квота също допринесе с преференции\", заяви той. По думите му предстои всяка основна, районна, общинска и областна структура на партията да направи своя анализ на причините за резултатите, да се извадят поуките и да се вземат необходимите мерки. \"Предстоят важни местни избори, които БСП не може да си позволи да загуби\", наблегна той. Според него е притеснителна ниската избирателна активност и всяка партия трябва да си извади поуките - защо хората не искат да гласуват.  \r\nГеорги Свиленски обясни, че в последните 3 месеца ПГ на левицата е била извън парламента с ясно заявени причини -  машинното гласуване, непрочистените избирателни списъци, смяната на ЦИК и връщането на преференциалното гласуване. \"Това не беше грешка. За тези месеци българският парламент показа, че не работи, че е несъстоятелен\", каза той и допълни, че това е видно от часовете, които е работило НС и от броя на законите, които е приело.", "date": "2019.05.29", "title": "Георги Свиленски, БСП: Най-достойното за един ръководител е да подаде оставка и да поиска нов кредит на доверие"}
{"url": "http://www.focus-news.net/news/2019/05/29/2663989/veliko-tarnovo-dva-dni-prodalzhavat-praznichnite-proyavi-za-1-vi-yuni-v-svishtov.html", "text": "С концерт на детски хор „Дъга“ и приятели, под надслов „Свищов – белокаменна къща“ започват празничните прояви за 1 юни в града. Това съобщиха за  Радио „Фокус“ – Велико Търново  от Общината. Музикалната проява е подготвена от диригента Олимпия Ангелова и корепетитора Бисера Друмева. Тя ще се състои на 31 май, от 18.30 часа, в салона на ПБНЧ „Еленка и Кирил Д. Аврамови -1856“.  \r\nВ самия празничен ден – 1 юни, от 16.00 часа, в Градската градина, пред сградата на Читалището, местната администрация организира празнично веселие за всички малки и пораснали деца. Ще има забавни игри и щуротии с любимите аниматори от „Веселяците“. Сутринта пък ще е посветена на изкуството. В 10.30 часа, отново в салона на Читалището, ще се проведе  общински празник на семейното изкуство – „С мама и татко на сцената“. Поканени за участие във всички мероприятия са както жителите, така и гостите на Свищов. \r\nЛуиза ТРАНЧЕВА", "date": "2019.05.29", "title": "Велико Търново: Два дни продължават празничните прояви за 1-ви юни в Свищов"}
{"url": "http://www.focus-news.net/news/2019/05/29/2663988/nimh-utre-na-mesta-shte-ima-kratkotrayni-valezhi-ot-dazhd-s-gramotevitsi-maksimalnite-temperaturi-shte-sa-mezhdu-25-i-30.html", "text": "През нощта над по-голямата част от страната облачността ще е значителна, главно в централните райони ще продължи да има краткотрайни валежи от дъжд с гръмотевици. Утре отново ще се развива купеста и купесто-дъждовна облачност. На много места ще има краткотрайни валежи от дъжд с гръмотевици и временно усилване на вятъра. Ще има условия за градушки. Ще духа слаб до умерен вятър от запад-северозапад. Максималните температури ще са между 25° и 30°. Това съобщи за Агенция „Фокус“ дежурният синоптик  Боряна Маркова от  Националния институт по метеорология и хидрология (НИМХ) . Атмосферното налягане е по-високо от средното за месеца и ще остане без съществена промяна. \r\nПо Черноморието ще преобладава слънчево време. В след обедните часове ще се развива купеста и купесто-дъждовна облачност, на места с краткотрайни валежи от дъжд и гръмотевици. Ще духа слаб до умерен вятър от юг-югоизток. Максимални температури на въздуха: 22-25°. Температура на морската вода е 16-20°. Вълнението на морето ще е около 2 бала. \r\nНад планините преди обяд облачността ще е разкъсана. След обяд ще се развие купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен югозападен вятър. Максималната температура на височина 1200 метра около 19°, на 2000 метра – около 11°. \r\nПрез следващите дни въздушната маса над страната ще е неустойчива. Ще се развива купеста и купесто-дъждовна облачност и на много места, особено в Западна и Централна България, ще има валежи и гръмотевични бури. Има повишена вероятност за локални интензивни явления и градушки. В източните райони валежите ще са на малко места. Там ще има и слънчеви часове, а температурите ще са по-високи, макар че слабо ще се понижат в сравнение с предходните дни. В западните райони понижението на температурите ще е по-съществено. Преобладаващите максимални температури ще са между 21° и 26°. Вятърът ще е слаб до умерен, в петък - северозападен, през почивните дни - ще се обърне от изток-североизток.", "date": "2019.05.29", "title": "НИМХ: Утре на места ще има краткотрайни валежи от дъжд с гръмотевици, максималните температури ще са между 25° и 30°"}
{"url": "http://www.focus-news.net/news/2019/05/29/2663957/kathimerini-lider-na-proruska-gratska-partiya-iska-stena-i-minno-pole-po-granitsata-s-turtsiya-po-maritsa-i-otkazva-da-raboti-s-nova-demokratsiya.html", "text": "Лидер на новоформираната националистическа партия заяви, че няма да подкрепи правителство на „Нова Демокрация“, ако консерваторите не успеят да постигнат абсолютно мнозинство на следващите парламентарни избори, които се очаква да се проведат в началото на юли, предава електронното издание на вестник  Kathimerini . \r\n„Не, не мога да работя с „Нова Демокрация“, заяви лидерът на проруската националистическа партия „Гръцко решение“ Кириакос Велопулос пред радио News 24/7. \r\nВелепулос, чиято партия се представи неочаквано добре на европейските избори в неделя, посочи, че „НД“ са много меки по въпроса за Закона за предоставяне на гражданство на мигрантите, за построяването на джамията в Атина и за Преспанския договор. \r\nМеждувременно, в интервю пред Skai TV, политикът изрази подкрепата си за антиимиграционните политики на унгарския премиер Виктор Орбан, като добави, че споделя идеята за „християнска Европа без ислямисти“. \r\nВелепулос заяви, че Гърция трябва да построи стена и направи минно поле по североизточната граница с Турция по река Марица, за да спре нелегалната миграция. \r\nТой отрече да има връзки с руски олигарси, но подчерта, че Гърция трябва да спре да е враг на Русия.  \r\nПревод и редакция:", "date": "2019.05.29", "title": "Kathimerini: Лидер на проруска гръцка партия иска стена и минно поле по границата с Турция по Марица и отказва да работи с „Нова Демокрация“"}
{"url": "http://www.focus-news.net/news/2019/05/29/2663987/shumen-pri-skorost-60-kmch-sa-nalitse-usloviya-za-narushavane-na-ustoychivostta-sreshtu-naprechno-izmestvane-na-zhp-pat-spored-ekspertiza-po-deloto-hitrino.html", "text": "При скорост от 50 км/час устойчивостта на жп пътя не е застрашена, но при скорост 60 км/час вече са налице условия за нарушаване на устойчивостта срещу напречното изместване на жп релсите, сочи комплексната специализирана съдебно-техническа експертиза относно състоянието на стрелка 1 и 5. Тя беше представена по време на днешното заседание по делото „Хитрино“ в Окръжен съд-Шумен, предаде репортер на  Радио „Фокус“-Шумен . Дерайлирането на влака през декември 2016 година е вследствие на изместване на релсо-траверсовата скара, а основно това се дължи на скоростта, с която се е движил. Използвана е методика за изчисляване на устойчивостта на жп път от руските железници при разследване на жп произшествия, тъй като в българската нормативна уредба няма утвърдена такава. Теоретичните изчисления сочат, че движение със скорост до 60 км/час не носи риск за нормалното преминаване на влаковата композиция в участъка на стрелка 1 и 5 и че при максимално допустима скорост от 52-58 км/час не би се стигнало до инцидент. В процесния участък от жп гара Хитрино е имало постоянно намаление на скоростта от 40 км/час, според обвинението обаче  влакът е навлязъл със 78 км/час. Николай Димитров, адвокат на пострадалите от взрива на гара Хитрино попита дали тази скорост оказва допълнителен моментен натиск върху устойчивостта на железния път, на което вещите лица, изготвили комплексната специализирана съдебно- техническа експертиза, отговориха положително. Съдът прие заключенията от експертизата. Заседанието продължава от 09.30 часа утре. \r\nИвелина ИВАНОВА", "date": "2019.05.29", "title": "Шумен: При скорост 60 км/ч са налице условия за нарушаване на устойчивостта срещу напречно изместване на жп път, според експертиза по делото „Хитрино“"}
{"url": "http://www.focus-news.net/news/2019/05/29/2663992/veliko-tarnovo-ot-17-yuni-zapochva-remontat-na-detska-gradina-chipolino-v-svishtov.html", "text": "От 17 юни започват ремонтни работи в сградата на детска градина „Чиполино“ е Свищов. Реконструкция ще бъде извършена на терасите, улуците и отводнителните съоръжения на сградата. Това съобщиха от пресцентъра на  Община Свищов . Терасите са в състояние, при което има опасност от откъртване на големи части от мазилката, създаващи заплаха за обитаващите детското заведение. Улуците са отделени от сградата или частично липсват, което води до увеличаване на овлажняването на фасадата. Детската градина няма да приема деца в периода от 17 юни 2019 година до 31 юли 2019 година. За децата, които ще ползват услугите на детската градина за посочения период ще бъдат сформирани сборни групи, които ще работят в ДГ „Васил Левски“- изнесена група на ул. „Плевенско шосе“  за времето от 17 юни до 30 юни и ДГ „Слънчо“ за времето от 1 до 31 юли 2019 година.", "date": "2019.05.29", "title": "Велико Търново: От 17 юни започва ремонтът на детска градина „Чиполино“ в Свищов"}
{"url": "http://www.focus-news.net/news/2019/05/29/2663991/plovdiv-s-tarzhestven-miting-poklonenie-v-asenovgrad-shte-bade-otbelyazan-denyat-na-botev-i-padnalite-za-svobodata-i-nezavisimostta-na-balgariya.html", "text": "С тържествен митинг-поклонение в Асеновград ще бъде отбелязан Денят на Ботев и падналите за свободата и независимостта на България. Това съобщиха за  Радио „Фокус“ – Пловдив  от отдел „Връзки с обществеността“ на Общината. Събитията по повод 2 юни ще се състоят от 11.30 часа пред паметника на поета и революционер Христо Ботев. Ще бъде отслужена панихида, а учениците от ОУ „Христо Ботев” ще изнесат литературна програма. Ще се поднесат венци и цветя пред паметника на Ботев в знак на уважение и признателност за неговата великата саможертва, както и на всички паднали за свободата и независимостта на България. Организатори на честването са Община Асеновград, Архиерейското наместничество и Военно формирование 24490.", "date": "2019.05.29", "title": "Пловдив: С тържествен митинг-поклонение в Асеновград ще бъде отбелязан Денят на Ботев и падналите за свободата и независимостта на България"}
{"url": "http://www.focus-news.net/news/2019/05/29/2663995/smolyan-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление (ОПУ)– Смолян. Времето е ясно, а пътните настилки са сухи. През деня не са получавани сигнали за инциденти по пътищата в областта. \r\nПрез прохода Пампорово целогодишно е забранено движението на товарни автомобили над 3,5 тона. Движението по път ІІ-86 Средногорци – Рудозем се осъществява след изчакване заради ремонтни дейности. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.05.29", "title": "Смолян: Нормално се осъществява движението по пътищата в областта"}
{"url": "http://www.focus-news.net/news/2019/05/29/2663993/pilot-zagina-pri-aviokatastrofa-kray-maglizh-obzor.html", "text": "Пилот загина при авиоинцидент в землището на мъглижкото село Юлиево. Директорът на Специализираното звено за разследване на авиационни събития (СЗРАС) към Министерството на транспорта Христо Христов съобщи, че загиналият пилот е изпълнявал авиохимически полет с мотоделтапланер, при който е обработвал земеделска земя, след което се е ударил в дърво при аварийно кацане. Той отбеляза, че мъжът е бил около 60-годишен и с дългогодишен житейски професионален опит в летенето. Пилотът е бил собственик на клуб за делтапланеризъм в Казанлък. Обучавал е много пилоти, като е произвеждал и леки летателни средства. Христов подчерта, че загиналият мъж е бил добре запознат с конструирането на мотоделтапланерите.  \r\nРазследването по случая бе поето от Националната следствена служба – София. Като основна причина за авиокатастрофата се разглежда версията за техническа повреда на мотоделтапланера, но докато не излезе назначената авиотехническата и съдебно медицинска експертиза не може да се твърди със сигурност каква е причината. Към момента са разпитани свидетели и очевидци и е направен оглед на местопроизшествието. \r\nОт прокуратурата в Стара Загора съобщиха, че е образувано досъдебно производство, като са иззети документи за техническото състояние на мотоделтапланера и други документи от фирма „А.Д.Д.“ в Казанлък, чиято собственост е летателното средство.  „Фокус“ припомня:   През 2016 година, при падане с такова летателно средство, в Казанлъшко загинаха двама души. Това е четвъртият инцидент от началото на тази година. Първият беше на 2 април, на територията на Република Северна Македония, където загинаха четирима души, вторият беше на 20 април в село Оризари, където загинаха двама души, а третият беше на 26 май край Ихтиман, където загинаха мъж и жена. \r\nИрина ИВАНОВА", "date": "2019.05.29", "title": "Пилот загина при авиокатастрофа край Мъглиж (ОБЗОР)"}
{"url": "http://www.focus-news.net/news/2019/05/29/2663998/sliven-vremenni-ogranicheniya-sa-vavedeni-po-mezhduselskite-patishta-v-oblastta.html", "text": "Нормално проходими са пътищата в Сливенска област, съобщиха от  Областното пътно управление . Движението е натоварено. Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Временно са въведени следните ограничения за движение на МПС - по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение при км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двете ограничения е до 30 юни.", "date": "2019.05.29", "title": "Сливен: Временни ограничения са въведени по междуселските пътища в областта"}
{"url": "http://www.focus-news.net/news/2019/05/29/2663996/blagoevgrad-normalno-natovaren-e-trafikat-po-avtomagistrala-struma-i-glaven-pat-e-79.html", "text": "Нормално натоварен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. Няма въведени ограничения по главните пътни артерии на пътищата на Благоевградска област, които са част от републиканската пътна мрежа.  От Областно пътно управление-Благоевград отправят апел към водачите на моторни превозни средства да шофьофират внимателно, със съобразена скорост и да спазват правилата за движение. \r\nНормално натоварен е трафикът и в областния център. Градският транспорт се движи по разписание. Няма данни за закъснения или промяна на обичайните маршрути. \r\nДенис НИКИФОРОВ", "date": "2019.05.29", "title": "Благоевград: Нормално натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2019/05/29/2663997/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Няма задръствания и движението е спокойно. \r\nИнтензивен е трафикът по централните улици в Бургас – „Иван Вазов“, „Христо Ботев“, „Цар Симеон“, „Генерал Гурко“ и „Булаир“, и по булевардите „Тодор Александров“, „Сан Стефано“, „Демокрация“ и „Захари Стоянов“ в ж. к. „Меден Рудник“. \r\nМария КУРТЕВА", "date": "2019.05.29", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/05/29/2664001/gd-granichna-politsiya-intenziven-e-trafikat-na-gkpp-kulata-gkpp-dunav-most-vidin-gkpp-kapitan-andreevo-i-gkpp-lesovo.html", "text": "На ГКПП \"Кулата\" на българо-гръцката граница трафикът е интензивен на изход за товарни и леки автомобили. Това съобщиха от  ГД \"Гранична полиция\" . На българо-турската граница, на ГКПП \"Капитан Андреево\" и ГКПП \"Лесово\" трафикът на товарни автомобили е интензивен на изход, а на ГКПП \"Дунав мост-Видин\" на българо-румънската - и в двете посоки. \r\nНа българо-сръбската и българо-македонската граница трафикът е нормален на всички контролно-пропускателни пунктове. \r\nНа ГКПП \"Лесово\" ще бъде затруднено движението на влизащи и излизащи моторни превозни средства, поради ремонтни дейности на турския граничен пункт, които ще продължат до август.", "date": "2019.05.29", "title": "ГД \"Гранична полиция\": Интензивен е трафикът на ГКПП \"Кулата\", ГКПП \"Дунав мост-Видин\", ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2019/05/29/2663982/dragomir-stoynev-bsp-korneliya-ninova-tryabva-da-bade-po-diplomatichna-i-da-se-tarsi-dialog.html", "text": "Корнелия Нинова трябва да бъде по-дипломатична и да търси съгласие както в партията, така и на национално ниво. Това е лично мое мнение. Това каза зам.- председателят на ПГ на БСП Драгомир Стойнев в предаването „Още от деня“ по  БНТ . „Ние не успяхме да мобилизираме периферията си, но сме единствената сила, която праща с един евродепутат повече. В 70 общини сме първа политическа сила и като добавим още 20, сме преди ГЕРБ“, посочи той. „Най-големият проблем е, че не накарахме българските граждани да не гласуват. Може би прегряхме с нашето желание да спечелим изборите, може би прекалихме“, коментира Стойнев. „Вината е изцяло в нас, но няма друга политическа сила, която да е алтернатива на ГЕРБ“, каза той. „Все още има протоколи, които циркулират в ЦИК и не се знае какви са преференциите в листите на партиите. Не казвам, че тези избори са манипулирани, но има доста съмнения. Ние признаваме нашата загуба и трябва да си извлечем поуките“, заяви Драгомир Стойнев. „Наистина има едно недоволство. Онзи ден на пленума не беше никак приятна картинката. Според мен, на база на диалога трябва да се намери най-доброто решение и БСП трябва да излъчва сила“, обяви той. „На 15 юни ще има Конгрес, на който ще дадем начало по един нов начин да се избира лидер. На този етап считам, че не е нужно да участвам“, каза още той.", "date": "2019.05.29", "title": "Драгомир Стойнев, БСП: Корнелия Нинова трябва да бъде по-дипломатична и да се търси диалог"}
{"url": "http://www.focus-news.net/news/2019/05/29/2663999/veliko-tarnovo-v-ednata-lenta-zaradi-remont-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa.html", "text": "В едната лента, заради ремонт, се осъществява движението по пътя между село Поликраище и Горна Оряховица. Дейностите се извършват в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 15 юни. Това съобщиха за  Радио „Фокус“ – Велико Търново  от Областно пътно управление. Времето във Великотърновски регион е ясно и слънчево. Настилките са сухи, а трафикът – интензивен. В едната лента се осъществява движението в участък от пътя между Велико Търново и Антоново. В отсечката от км 137 до км 172+900 се извършва ремонт на асфалтовата настилка, който ще продължи до края на май. Шофьорите трябва да се движат с повишено внимание и съобразена скорост, спазвайки пътната сигнализация и указанията на регулировчиците. Ограничено е движението на товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на май. Отворен за движение е Прохода на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.29", "title": "Велико Търново: В едната лента, заради ремонт, се осъществява движението по пътя между село Поликраище и Горна Оряховица"}
{"url": "http://www.focus-news.net/news/2019/05/29/2663990/df-zemedelie-reshenieto-na-vas-za-opredelyane-na-sanktsiite-po-prsr-shte-bade-izpalneno.html", "text": "ДФ „Земеделие“ ще изпълни решението на ВАС, като приведе Методиката за определяне на санкциите след плащане по проекти по ПРСР 2007 – 2013г. съобразно окончателното решението на петчленния състав на съда. Това съобщиха от пресцентъра на  ДФ „Земеделие“ . По този начин ще бъдат избегнати бъдещи претенции от страна на бенефициенти, санкционирани съгласно отменената методика. Също така всички проекти по ПРСР 2007 – 2013г., намиращи се в етап на мониторинг на изпълнението, ще продължат да бъдат под контрол на методиката, която отговаря на разпоредбата на съда.  ДФЗ ще предприеме всички необходими действия, за да гарантира и защити в максимална степен държавния интерес.", "date": "2019.05.29", "title": "ДФ „Земеделие“: Решението на ВАС за определяне на санкциите по ПРСР ще бъде изпълнено"}
{"url": "http://www.focus-news.net/news/2019/05/29/2664003/vidin-mokri-sa-patishtata-v-oblastta.html", "text": "Мокри са пътищата във Видинска област, на много места вали дъжд, съобщиха за  Радио „Фокус“ – Видин  от Областното пътно управление. Интензивен е трафикът по главен път Е-79 в посока Дунав мост 2, пътуват предимно тежкотоварни автомобили. Най-натоварен е участъкът между Дунавци и Видин. От граничния пункт на Дунав мост 2 съобщиха, че работят всички гишета. На другите два гранични пункта в областта – Връшка чука и Брегово, трафикът е спокоен, няма образувани опашки от чакащи автомобили. Остава затворен за автомобили над 12 тона проходът Петрохан, обиколният маршрут е през Своге. \r\nВъв Видин трафикът е засилен по входно изходните артерии на града, в централната градска част и по бул. „Панония“.  \r\nАнна ЛОЗАНОВА", "date": "2019.05.29", "title": "Видин: Мокри са пътищата в областта"}
{"url": "http://www.focus-news.net/news/2019/05/29/2664004/blagoevgrad-tvorcheska-sreshta-prikazki-za-piano-s-gost-profesor-rostislav-yovchev-se-organizira-v-bansko-na-30-may.html", "text": "Творческа среща „Приказки за пиано“, с гост – професор Ростислав Йовчев се организира в Банско на 30 май. Това съобщиха от пресцентъра на Община Банско. Читалището в Банско организира творческа среща с професор Ростислав Йовчев в Тържествената зала от 16.30 часа и съвместен концерт на класа по пиано, с преподавател Марина Иванова, в Големия салон на читалището от 18.00 часа. \r\nПрофесор Ростислав Йовчев е роден в София през 1961 г., а през 1984 г. завършва Българската Държавна Консерватория. Лауреат е на редица наши и международни конкурси, прави специализация по пиано, камерна музика и съпровод на солова песен в Кралската Консерватория – Брюксел. Проф. Йовчев активно концертира като солист и камерен изпълнител не само в България, но и в Германия, Белгия, Испания, Полша, Унгария, Румъния, Хърватска, Кипър, Турция, Южна Корея, Тунис и др. Участва в най-престижни фестивали у нас и в чужбина – „Салон на изкуствата“, „Софийски музикални седмици“, „Варненско лято“, „Надежди, таланти, майстори“, „Аполония“, „Филармоника“, „Музикалният октомври в Картаген“ /Тунис/ и др. Проф.Йовчев осъществява майсторски класове в България, Корея, Румъния, Турция, Италия и има многобройни записи за Радио София, Варшава, Берлин и Сарагоса. Репертоарът му обхваща всички стилове и епохи, като в него влизат някои крупни и рядко изпълнявани творби. Носител е на „Кристална лира“ на Съюза на българските музикални и танцови дейци в две категории – „Инструменталисти“ „Музикална критика“ за 2011 г. През същата година получава и „Златна лира“ на СБМТД. Ростислав Йовчев е професор по пиано в Националната Музикална Академия „Проф. Панчо Владигеров“ – София, а от май 2008 г. е ръководител-катедра „Пиано“ към Теоретико-композиторския и диригентски факултет.", "date": "2019.05.29", "title": "Благоевград: Творческа среща „Приказки за пиано“ с гост – професор Ростислав Йовчев се организира в Банско на 30 май"}
{"url": "http://www.focus-news.net/news/2019/05/29/2663994/sofiya-katastrofa-s-motorist-i-koloezdach-e-stanala-v-kv-iztok.html", "text": "Катастрофа с моторист и колоездач е станала в кв. „Изток“ в района на Интерпред. Това съобщиха за  Агенция „Фокус“  от пресцентъра на  МВР . Сигналът за инцидентът е получен към 18.30 часа. Към мястото пътуват полицейски служители.", "date": "2019.05.29", "title": "София: Катастрофа с моторист и колоездач е станала в кв. „Изток“"}
{"url": "http://www.focus-news.net/news/2019/05/29/2664007/sport-inter-predstavya-konte-do-48-chasa.html", "text": "Антонио Конте ще бъде представен като треньор на Интер до 48 часа, съобщава Gazzetta dello Sport. Най-късно в петък италианският специалист ще поеме контрол над тима, заменяйки на поста Лучано Спалети. Настоящият наставник на Интер трябваше да бъде освободен, след като класира гранда в „Топ 4“, но смъртта на неговия брат отложи раздялата между двете страни. \r\nВече е ясен и щабът на Конте в Интер. Бившият наставник на Ювентус, Италия и Челси ще разчита на своя брат Джанлука, който ще бъде негов помощник на пейката. С Конте ще дойдат още няколко специалисти, като засега единствено треньорът на вратарите Адриано Бонаюти ще запази работата си.  \r\nВ клуба ще се завърне и Габриеле Ориали, който е любимец на феновете на Интер и работеше за “нерадзурите”, когато наставник бе Жозе Моуриньо.", "date": "2019.05.29", "title": "Спорт: Интер представя Конте до 48 часа"}
{"url": "http://www.focus-news.net/news/2019/05/29/2664006/burgas-pomorie-shte-pochete-pametta-na-botev-i-chetata-mu.html", "text": "На 2 юни с едноминутно мълчание почитаме паметта на Христо Ботев и загиналите за свободата на България. Този ден не е празник, а помен. Ден, в който се прекланяме пред саможертвата на националните ни герои. В Поморие преклонението ще започне от 11.30 часа, пред бюст – паметника на поета революционер в квартал „Свети Георги”. Това съобщиха от пресцентъра на  Общината . Участие в програмата ще вземат ученици от ОУ „Христо Ботев” – Поморие, а по традиция точно в 12.00 часа в цялата страна ще прозвучат сирени в знак на всенародна почит. Община Поморие кани всички жители и гости на града пред бюст – паметника на Ботев. „Нека почетем българските дейци, посветили живота си за свободата на Родината”, призовават от Общината.", "date": "2019.05.29", "title": "Бургас: Поморие ще почете паметта на Ботев и четата му"}
{"url": "http://www.focus-news.net/news/2019/05/29/2664005/skopie-info-severna-makedoniya-tuk-i-tishinata-idva-da-si-pochine-kazvat-turistite-za-prespa.html", "text": "Изненадан от природните красоти, предлагани от Преспа, един посетител преди години изрази задоволството си от престоя на Преспанското езеро с точно това изречение: \"Тук и тишината идва да си почине\". И така остава и днес, природните красоти на Преспа винаги привличат, коментира медията. Съобщава се, че Преспа, в предстоящия летен туристически сезон, ще посрещне своите гости с нови уредени плажове – Стение, Сливница, Долно Дупени, Претор, Отешево – с новосъздадено градско ядро в центъра на Ресен, което без фалшива скромност вечер прилича на \"Голямата ябълка\", предава македонското електронно издание . Но, може би, това, от което се нуждаем, за да привлечем повече внимание сега, е представянето и популяризирането на цялостната оферта за почивка в Преспа. Тъй като туристическите работници в Преспа все още не са научили, че без подходящо насърчаване на възможностите за настаняване и заведения за хранене и ценности в тази област, тя ще остане неизвестна на по-широкия туристически пазар, предава Радио „Фокус“ в рубриката „Балкански туристически часовник“. В този смисъл няма добре оборудвани туристически пътеводители, няма подходящо туристическо информационно обслужване, няма туристически и други атрактивни събития или културни събития, които биха обогатили съдържанието на общата оферта (същото се предлага). Потенциалните гости и културното наследство на Преспа, архитектурното, археологическото, историческото и църковното богатство, както и новосъздадените ценности, не се представят на потенциалните гости, пише „Преспанфо“.", "date": "2019.05.29", "title": "“Скопие инфо“ (Северна Македония): \"Тук и тишината идва да си почине\", казват туристите за Преспа"}
{"url": "http://www.focus-news.net/news/2019/05/29/2664008/mrrb-shestte-rayona-ot-nivo-nuts-2-se-zapazvat-do-2027-godina.html", "text": "След дискусии с Евростат е постигнато решение до 2027 г. да се запази сегашният обхват на шестте района от ниво NUTS 2 в страната, независимо от отчетените дисбаланси в броя на населението основно в два от тях – Северозападен и Северен централен. Tова обяви заместник-министърът на регионалното развитие и благоустройството Деница Николова по време на редовно заседание на Съвета по регионално политика към министъра на регионалното развитие и благоустройството, съобщиха от пресцентъра на  МРРБ . На него бяха представени резултатите от извършената междинна оценка на Националната стратегия за регионално развитие за периода 2012-2022, както и първоначални резултати от първия етап на Социално-икономическия анализ на районите. Регионалното развитие трябва да бъде разглеждано през призмата на цялостната територия  на страната с нейните специфики, особености, географски дадености, за да може с наличния ограничен ресурс да намираме най-подходящите инвестиции, водещи до икономически подем на регионите. Не трябва да търсим еднаквостта между шестте района, а възможностите да изведем различното в тях, което да доведе до по-голям ръст на икономиката и намаляване на регионалното различие, подчерта тя. Очаква се в началото на есента да бъдат представени промени в Закона за регионално развитие, касаещи обединяване на национално ниво на документите за стратегическо и пространствено планиране, които ще дадат по-ясна посока за развитие на територията. Ще се търси възможност за обединяване на регионалните планове за развитие с регионалните схеми за пространствено развитие, които ще бъдат основополагащи за инвестициите за периода до 2027 г. Подготовката им вече започна, като в края на годината трябва да сме готови за първи варианти , които да подложим на дискусии. Общинските планове за развитие, към които се присъединяват интегрираните планове за градско възстановяване и развитие, ще включват приоритети и инвестиции, фокусирани върху града център за растеж. Важно е общините да започнат подготовката на плановете си за развитие с хоризонт след 2020г. още сега. Те ще допринесат за извеждане на най-важните приоритети за региона, които ще са предопределящи за бъдещия инвестиционен процес. Вървим към подход, при който оперативните програми да могат да насочат ресурс към съответния регион спрямо приоритетите изведени в регионалните схеми за пространствено развитие. Предвиждат се промени във функциите, отговорностите и обхвата на регионалните съвети за развитие, така че да участват в определянето на приоритетните проекти за даден регион, водещи до икономическо развитие. Предстоят отворени дискусии до края на лятото съвместно със Световна банка за определяне на структурата, функциите и отговорностите им, както и механизмите, по които ще изпълняват дейностите си. Инвестициите на териториално ниво трябва да отразяват от една страна секторните политики, но като се съблюдава и принципът „отдолу нагоре“, т. е. значимите и ключово важни проекти за дадена територия да се инициират от ниво регион. Социално-икономическият анализ на районите в България е базата за разработване на регионалните схеми за пространствено развитие, в следствие на които ще се изведат приоритети за всеки от регионите. Очаква се първи вариант на схемите за пространствено развитие да бъде предложен за дискусия в края на тази година. Амбицията ни е тогава да започнем да правим обсъждания по отношение приоритетите за регионите, като паралелно ще  работим върху структурите на регионалните съвети, подготовката на инвестиционния процес и обвързването му с финансиране от страна на европейските фондове и националния бюджет. допълни Николова.", "date": "2019.05.29", "title": "МРРБ: Шестте района от ниво NUTS 2 се запазват до 2027 година"}
{"url": "http://www.focus-news.net/news/2019/05/29/2664013/burgas-gergana-branzova-stana-pomoshtnik-trenyor-na-sion-international-basketball-challenge.html", "text": "Сборният отбор на едни от най-добрите състезателки за 2018/19 година от САЩ и Канада към 3D Global Sports се изправя срещу китайския женски национален отбор в 3 мача до 4 юни. Това съобщиха от пресцентъра на  Община Бургас . \r\nГергана Брънзова в качеството си на специалист по баскетбол и личностно израстване е привлечена в треньорския щаб на организацията. \r\nСрещите ще помогнат в подготовката на китайския отбор за Купата на Азия и Олимпийските игри в Токио. Баскетболното предизвикателство се провежда до 4 юни и ще бъде излъчвано из цял Китай, с 3 мача в 3 различни града. \r\n3D Global Sports е  известна баскетболна организация със седалище в Канада. През годините програмата e получила почетно признание благодарение на националната интеграция на баскетболни събития, глобални партньорства и успехи във формирането на баскетболни отбори, включващи известни личности [x2 Шампиони на William Jones Cup (2017, 2018).", "date": "2019.05.29", "title": "Бургас: Гергана Брънзова стана помощник-треньор на Sion International Basketball Challenge"}
{"url": "http://www.focus-news.net/news/2019/05/29/2664009/sliven-zapochva-hhiii-mezhdunaroden-festival-priyatelstvo-bez-granitsi.html", "text": "23-ят Международен фестивал „Приятелство без граници“ ще се проведе от 31 май до 2 юни в Сливен, съобщиха от пресцентъра на  Община Сливен . \r\nВ Сливен ще пристигнат деца от Германия, Грузия, Румъния, Словакия, Словения, Турция, Украйна и Унгария, които заедно с фолклорните състави от Сливен ще изградят една пъстра и цветна история на приятелството. \r\nФестивалът започва с дефиле на 31 май, от 18.30 ч. по бул. „Цар Освободител“, в което ще вземат участие всички групи. В 19.00 ч. на пл. ‚Хаджи Димитър“ ще се проведе церемонията по откриването и концерт на участниците. \r\nНа 1 юни, от 11.00 ч., на различни сцени в града /пл. „Хаджи Димитър“, пред Военен клуб, пред НТС, в Градската градина, до паметника на Съби Димитров и в кв. „Речица“ ще се състоят концерти по повод 1 юни – Международен ден на детето. \r\nВ 14.00 ч. в крепостта „Туида“ ще се проведе детски празник „Да играем игрите на баба и дядо“ – дейност по проект на Регионален исторически музей „Д-р Симеон Табаков“ – Сливен „Отпечатване сборник „Сечи, сечи месечинка“ – традиционни залъгалки, броилки, детски игри и играчки от Сливенско“ , реализиран с финансовата подкрепа на Министерство на културата. \r\nВ 19.00 ч. на откритата сцена на пл. „Хаджи Димитър“ ще започне концертът на всички участници във фестивала. \r\nФестивалът ще завърши с гала-концерт на участниците, който ще се проведе на 2 юни от 18 ч. в залата на Драматичен театър „Стефан Киров“.", "date": "2019.05.29", "title": "Сливен: Започва ХХIII Международен фестивал „Приятелство без граници“"}
{"url": "http://www.focus-news.net/news/2019/05/29/2664011/sliven-50-detsa-ot-uchilishta-v-grada-zaminavat-na-sporten-lager-kray-moreto.html", "text": "Местната комисия за борба срещу противообществените прояви на малолетните и непълнолетните продължава реализирането на спортни програми по училищата в Сливен като част от нейната превантивна работа, съобщиха от пресцентъра на  Община Сливен . \r\nПрез учебната 2018/2019 година на територията на 5 училища в Сливен се реализираха тренировки по различни видове спорт – лека атлетика, волейбол, футбол, олимпийско карате, спортни игри. За периода през програмата преминаха близо 150 ученици. \r\nЗа финал на програмата Комисията подарява спортен летен лагер край морето от 30 май до 2 юни, в който участие ще вземат 50 ученици, участвали най-активно в провеждането на тренировките, показали положителни резултати и редовно посещаващи учебни занятия. На лагера ще се извършват общи тренировки по всички видове спорт, съвместно с ръководителите, като всеки от участниците ще има възможност да покаже напредъка и постиженията си. \r\nЗа 1 юни – Ден на детето, са предвидени изненади за всички. \r\nМестната комисия за борба срещу противообществените прояви на малолетните и непълнолетните изказва своята благодарност към ръководствата на училищата за доброто взаимодействие и ефективното партньорство в работата по превенция на противообществените прояви.", "date": "2019.05.29", "title": "Сливен: 50 деца от училища в града заминават на спортен лагер край морето"}
{"url": "http://www.focus-news.net/news/2019/05/29/2664012/veliko-tarnovo-v-praznichniya-za-gorna-oryahovitsa-den-na-pl-georgi-izmirliev-tarzhestveno-be-otkrit-pametnik-na-atanas-burov.html", "text": "В празничния за Горна Оряховица ден на пл. „Георги Измирлиев“ тържествено бе открит паметник на Атанас Буров, съобщават от пресцентъра на  Общината . Това е и първият паметник в цял ръст на политика, дипломат и банкер в родния му град и вторият в страната след София. До днес името на Буров носеха единствено площадът пред Автогарата и Професионалната гимназия по лека промишленост и икономика. С вдигането на паметника горнооряховчани вече има къде да почитат достойно бележития си съгражданин. \r\nНа 4 март 2013 г. бе учреден Инициативен комитет, чиито членове са убедени, че съхраняването на историческата памет е отправната точка за формирането на нови ценности. Комитетът поде кампания за набиране на средства, която бе подкрепена от общественици, бизнесмени, от родолюбиви горнооряховчани. Общинските съветници в Горна Оряховица пък се съгласиха паметникът да бъде поставен в зелената площ между Киното и църквата „Успение Богородично“ в центъра на града. \r\nИзграденият постамент е облицован с гранит, върху който бронзовата фигура на банкера е разположена в цял ръст. Автор на фигурата е скулпторът Борис Борисов. Арх. Драгомир Йосифов е ръководител на екипа, работил за реализирането на проекта, който бе безвъзмездно дарен. Осветлението на паметника е изградено също безвъзмездно. \r\nПаметникът бе открит от инж. Добромир Добрев – кмет на община Горна Оряховица, адвокат Митко Минев – член на Инициативния комитет и скулпторът Борис Борисов. \r\n„Редно е да припомним, че Буров е име, което бележи цяла епоха. Той е познат като банкера Буров, но на политическата сцена се налага като един от великите български общественици и държавници. До последния си дъх остава отдаден на България“, припомни кметът инж. Добромир Добрев, който е и председател на Инициативния комитет. \r\n„Днес сторваме поклон пред паметта му с мисълта, че сме направили необходимото името му да продължи да живее. Съградихме паметник, който да накара всеки минал покрай него, да се замисли какво може да стори за хората до себе си, за страната си, за общото добруване. Радвам се, че от днес Атанас Буров ще бъде с нас, жителите на Горна Оряховица, тук, на обновения площад. Присъствието му ще ни кара да бъдем по-добри и да гледаме с оптимизъм в бъдещето. Благодаря на Инициативния комитет и на всички дарители“, каза още инж. Добрев. \r\nЗа мястото на Атанас Буров в българската история припомниха също Атанас Петров – председател на НЧ „Напредък 1869“ и член на Инициативния комитет, родственикът на Буров Николай Увалиев и историкът доц. Жоро Цветков. \r\n„Наш дълг е да си припомняме казаното от Атанас Буров, да го преосмисляме и да му даваме живот. Трябва да възпитаме децата на България в свещена омраза против лъжата и безчестието. Само върху тази здрава основа ще изградим бъдещето на България“. „Не се насажда родолюбие и сцепление в един народ, ако не се култивира у него съзнанието на общността и ценността на неговото битие. Не се подготвя едно добро бъдеще, като на едро се отрича миналото“, припомниха си някои от вечните цитати на Атанас Буров на днешната церемония. \r\nВенци и цветя бяха поднесени от кмета инж. Добромир Добрев, Даниел Костадинов – председател на Общинския съвет в Горна Оряховица, от Инициативния комитет, от Фондация „Атанас Буров“, от ПГЛПИ „Атанас Буров“, от организации и граждани.", "date": "2019.05.29", "title": "Велико Търново: В празничния за Горна Оряховица ден на пл. „Георги Измирлиев“ тържествено бе открит паметник на Атанас Буров"}
{"url": "http://www.focus-news.net/news/2019/05/29/2664023/plovdiv-13-to-izdanie-na-mezhdunarodniya-festival-za-teatar-i-savremenen-tants-chernata-kutiya-shte-se-provede-v-grada.html", "text": "13-то издание на Международния фестивал за театър и съвременен танц „Черната кутия“ ще се проведе от 31 май до 6 юни. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Ще бъдат представени 9 международни събития от 7 държави – Австрия, България, Израел, Италия, Румъния, Япония и Чехия. Програмата включва театър, пърформанс, съвременен танц, творчески срещи, премиера на книга и филмови прожекции. Фестивалът се осъществява с финансовата подкрепа на Община Пловдив и е част от Културния календар на града за 2019 година. Официален гост на фестивала ще бъде актьорът и режисьор Деян Донков. \r\nНа пресконференция днес в Община Пловдив с участието на заместник-кметът по култура и туризъм на община Пловдив инж. Александър Държиков, Недялко Славов – организатор на фестивала и Слава Младенова, артистичен директор на фестивала от фондация „Черната кутия“, бяха представени детайли от програмата на 13-тото издание на фестивала. \r\n„Фестивалът е сложен като организация и изисква много и дълга предварителна подготовка, години напред“, разказа Недялко Славов, който отбеляза, че всички участници в предишните издания са влюбени в Пловдив. „Веднъж посетили хилядолетния град, те искат да се връщат отново и отново. Пловдив, градът, е най-големия наш капитал!“, каза още Недялко Славов. \r\n„Целта ни при селектирането на участниците в програмата е да се постигне добър баланс между театър и танц. Те преливат едно в друго, но ние се стараем да представим разнообразието, което съществува и да обогатяваме програмата – с филми, книги, творчески срещи с изтъкнати, доказани творци и имена“, сподели артистичният директор Слава Младенова. \r\n„Фестивалът „Черната кутия“ е неизменна част от Културния календар на града. Община Пловдив го подкрепя и ще продължава да го прави, защото той е реално, стойностно, културно събитие, което всяка година се надгражда и се развива. И така вече 13 години – с разнообразие от интересни представления и срещи, тази година те са 9 от 7 държави“, каза заместник-кметът Държиков. Той ще открие официално 13-ия фестивал „Черната кутия“ в 19.00 часа на 31 май в Камерната зала на  Драматичен театър – Пловдив. Преди откриването, в 17.00 часа, е творческата среща с филмовия и театрален актьор Деян Донков. \r\nТони МИХАЙЛОВ", "date": "2019.05.29", "title": "Пловдив: 13-то издание на Международния фестивал за театър и съвременен танц „Черната кутия“ ще се проведе в града"}
{"url": "http://www.focus-news.net/news/2019/05/29/2664010/", "text": "Пакетирането на Македония и Албания за присъединяване към ЕС се оценява като дипломатическа хватка за отлагане на началото на преговорите. Това каза в интервю за обзорното предаване „Това е България“ на  Радио „Фокус“  Александър Дамовски, главен редактор на електронното издание МКД, във връзка с препоръката на ЕК за започване на присъединителни преговори с Македония. Александър Дамовски отбеляза, че досега Македония е получила десет препоръки за започване на предприсъединителните преговори и очаква от ЕК конкретна дата за начало на преговорите през юни, но съществуват опасения датата да се получи през юли, или през есента, или да се отложи за определено време. Александър Дамовски допълни, че партиите в Македония коментират по различен начин новината за започване на присъединителни преговори, управляващите я определят като голям успех, а опозицията – като пореден провал. Александър Дамовски подчерта, че има три варианта за начало на преговори за присъединяване на Северна Македония към ЕС, сред тях  начало на преговорите през юни и пакетиране с Албания. По думите на Александър Дамовски пакетирането с Албания се приема като некоректно, тъй като Северна Македония е много по-напред в предприсъединителния процес от Албания и това се оценява като дипломатическа хватка за отлагане на началото на преговорите.  \r\nЦоня СЪБЧЕВА", "date": "2019.05.29", "title": "Александър Дамовски, МКД: Пакетирането на Македония и Албания за присъединяване към ЕС се оценява като дипломатическа хватка за отлагане на началото на преговорите"}
{"url": "http://www.focus-news.net/news/2019/05/29/2664024/veliko-tarnovo-v-sredata-na-yuni-zapochva-traditsionnata-kampaniyata-ela-v-bibliotekata.html", "text": "В средата на юни започва тазгодишното издание на кампанията „Ела в библиотеката“. Това съобщи председателя на Общинския съвет Венцислав Спирдонов за  Радио „Фокус“ – Велико Търново . Инициативата е на Венцислав Спирдонов и РНБ „П. Р. Славейков“. Целта е повече деца и младежи да дойдат в културната институция. Той припомни, че могат да участват всички ученици от школата в града и общината. В рамките на кампанията се отличават децата, прочели най-много книги през лятната ваканция, като през есента те получават грамоти и различни награди. „Идеята е призовете да са такива, които отдалечават от книгите, например електронни игри, за да могат младежите сами да сравнят кое е по-добро книгата или електронното занимание. Традицията ни се развива много добре. Тази година ще я обявим около 15 юни“, каза още Спирдонов. Той допълни и, че е противник на идеята, че днешните деца не четат. „Напротив! За мен днешните деца са достатъчно интелигентни и умни, имат много по-голяма възможност за достъп до информация и книги. Те са млади хора, които по някакъв начин търсят своето бъдеще чрез книгите. Така, че категорично се противопоставям на идеята, че децата са глупави и аз съм сигурен, че те ще помогнат за развитието на България и ще осигурят добро бъдеще на страната ни“, заяви още Спирдонов и подчерта, че ще продължи да работи за това да има все повече образовани млади хора. \r\nЛуиза ТРАЧЕВА", "date": "2019.05.29", "title": "Велико Търново: В средата на юни започва традиционната кампанията „Ела в библиотеката“"}
{"url": "http://www.focus-news.net/news/2019/05/29/2664025/the-wall-street-journal-robart-myuler-zakri-ofisa-si-i-komentira-ruskoto-razsledvane.html", "text": "Робърт Мюлер заяви, че официално затваря офиса на специалния прокурор и се оттегля от Министерството на правосъдието, за да се върне към личния живот. Той също така каза, че ако бъде призован да даде показания пред Конгреса или във всеки друг форум, той няма да говори по въпроси извън това, което е било в доклада му от около 450 страници. Мюлер каза, че иска докладът да говори сам за себе си, пише американският вестник  The Wall Street Journal \r\nВ първия си публичен коментар относно разследването на намесата на Русия в изборите през 2016 г. специалният прокурор Робърт Мюлер заяви, че политиката на Министерството на правосъдието не му позволява да обмисли обвинение в престъпление на президента Тръмп. \r\n\"Обвиняването на президента в престъплението не е вариант, който бихме могли да вземем предвид\", каза Мюлер накратко в Министерството на правосъдието в сряда сутринта, след като досега запазваше мълчание след публикуването на доклада си. \r\n\"Съгласно дългогодишната политика на Министерството (на правосъдието), президент не може да бъде обвинен във федерално престъпление\", каза Мюлер. \"Службата на специалния прокурор е част от Министерството на правосъдието.\" Той също така отбеляза: \"Ако бяхме сигурни, че президентът явно не е извършил престъпление, щяхме да го обявим.\" \r\nВ изявлението Мюлер не коментира, че някои демократи от Конгреса настояват за импийчмънт на президента. Но неговите коментари ясно показаха, че всякакви допълнителни потенциални стъпки по отношение на Тръмп трябва да дойдат от Конгреса, а не от Министерството на правосъдието. \r\nРобърт Мюлер заяви, че не вярва, че на разследването за намеса в изборите е отделено достатъчно внимание. \r\n\"Имаше множество системни усилия за намеса в изборите ни\", каза той в заключение. „Това твърдение заслужава вниманието на всеки американец. \r\nВ съобщение в социалната мрежа „Туитър“, публикувано скоро след изказването на Мюлер, президентът Доналд Тръмп каза: „Нищо не се променя от доклада на Мюлер. Нямаше достатъчно доказателства и затова в нашата страна човек е невинен. Случаят е приключен! Благодаря Ви.\" \r\nПонастоящем демократите от Конгреса провеждат няколко разследвания на президента и неговия бизнес, като някои твърдят, че докладът на Мюлер предоставя пътна карта за потенциално отстраняване от длъжност на президента. В изявление от сряда председателят на Комисията за съдебната власт Джеролд Надлер (демократ от Ню Йорк) заяви, че поради правилата на Министерството на правосъдието, които възпрепятстват наказателното преследване на действащ президент, „Конгресът трябва да отговори на престъпленията, лъжите и другите прегрешения на президента Тръмп - и ние ще го направим.“  Юлиян Марков", "date": "2019.05.29", "title": "The Wall Street Journal: Робърт Мюлер закри офиса си и коментира „руското разследване“"}
{"url": "http://www.focus-news.net/news/2019/05/29/2664026/dobrich-darzhaven-kulturen-institut-kulturen-tsentar-dvoretsa-predstavi-stranata-ni-na-evropeyski-panair-na-zamatsite-i-dvortsite-v-hunedoara.html", "text": "Държавен културен институт - Културен център (ДКИ-КЦ) “Двореца” представи страната ни на европейски панаир на замъците и дворците в Хунедоара, Румъния. Това съобщи организаторът на международни фестивали, културна дейност и специални събития в Архитектурно-парковия комплекс Галя Георгиева за  Радио „Фокус” – Варна . Тази година се проведе петото издание на панаира. Традиционно той се организира от управата на замъка Корвин и Община Хунедоара. Тазгодишното издание на международното събитие е протекло в рамките на три дни - 24, 25 и 26 май. ДКИ - КЦ „Двореца”- Балчик се е представил с информационен щанд, на който посетителите са имали възможност да получат информационни материали, да гледат видео-представяне на Архитектурно-парков комплекс „Двореца“, както и да проведат разговор с представителите на културния център, за да научат повече за историята му, за културно-познавателния туризъм, който е характерен за него и за разнообразните услуги, които предлага. Щандът на „Двореца“ е бил удостоен със специално внимание от страна на кмета на Хунедоара  Дан Бобоуцану и Наталия Интотеро, кандидат за европредставител. Някои от местните телевизии и радиа са направили специални репортажи, в които „Двореца“ в Балчик също е бил включен. \r\nЖулиета НИКОЛОВА", "date": "2019.05.29", "title": "Добрич: Държавен културен институт - Културен център “Двореца” представи страната ни на европейски панаир на замъците и дворците в Хунедоара"}
{"url": "http://www.focus-news.net/news/2019/05/29/2664027/shumen-praznichno-karnavalno-defile-shte-se-sastoi-v-denya-na-deteto-1-yuni.html", "text": "Повече от 500 деца, техните родители и учители от детските градини на Шумен ще отбележат Международния ден на детето – 1 юни с карнавално дефиле, което ще започне в 9.50 пред Драматично-кукления театър „Васил Друмев“ в Шумен. Това съобщиха от  Община Шумен , организатор на събитието. След тържественото начало с химна на Шумен, точно в 10.00 часа всички присъстващи ще рецитират групово стихотворението на Иван Вазов „Аз съм българче“. Инициативата е на Академика БГ, а основната й цел е на детския празник българските деца от различни етноси и живеещи на различни места в страната и по света, да почувстват своята обща национална принадлежност, да поддържат българското самосъзнание и да уважават родния си език. Начело на карнавалното дефиле ще застанат барабанчиците от ДГ „Братя Грим“, следвани от мажоретките на ДГ „Смехорани“ и блоковете на 16-те детски градини в Шумен. Дефилето ще завърши в Градската градина, където децата ще се присъединят в организирания от общината детски празник. Проявата е част от дейностите, свързани със 130 години предучилищно образование в града, започнали с  Флашмоб на открито на 20 март.", "date": "2019.05.29", "title": "Шумен: Празнично карнавално дефиле ще се състои в Деня на детето – 1 юни"}
{"url": "http://www.focus-news.net/news/2019/05/29/2664002/tass-saakashvili-se-varna-v-ukrayna.html", "text": "Бившият президент на Грузия и бивш губернатор на Одеска област Михаил Саакашвили, който по-рано получи отново украинското си гражданство, в сряда се върна в Киев, предава  ТАСС . \r\nТой пристигна с полет от Варшава, където беше депортиран през февруари 2018 година във връзка с лишаването му от гражданство от президента на страната Петро Порошенко, предава кореспондент на руската агенция от международното летище Бориспол. \r\nВ очакване на Саакашвили стотици хора се събраха на летището с грузински и украински знамена и десетки журналисти с видеокамери. Хората пяха украинския химн няколко пъти и бяха приготвили хляб и сол за посрещането. \r\nВ близост до летището има много коли, на прозорците на автомобилите са поставени портрети на бившия губернатор. Видими и плакати с думите \"Движението на новите сили\". Това име е на партията, чийто лидер е Саакашвили. Близо до входа на летището имаше дълга линия от хора, които искаха да влязат в залата, за да се срещнат лично с политика. \r\nНа 21 май, деня след инаугурацията на Зеленски, Саакашвили откликна на прозвучалия в инаугурационната реч призив към украинците да се завръщат в родината и поиска да му бъде възстановено украинското гражданство. В коментар за решението, бившият грузински президент благодари на Зеленски и съобщи, че се завръща в Украйна в сряда. Той заяви, че няма „лични политически амбиции“ и призова всички да подкрепят реформите Зеленски, като обеща „да консултира новата политическа класа, която се формира в Украйна в момента“. \r\nПревод и редакция:", "date": "2019.05.29", "title": "ТАСС: Саакашвили се върна в Украйна"}
{"url": "http://www.focus-news.net/news/2019/05/29/2664000/rossiyskaya-gazeta-sasht-i-es-uvelichavat-usiliyata-za-po-natatashno-usvoyavane-na-balkanite.html", "text": "Експертите сигнализират за възможността от разрастване на поредната ескалация на междуетническия конфликт между православните сърби и мюсюлманите (бошняци и албанци) в Балканския регион. Причина за това е операцията на спецчастите на косовската полиция, която арестува 13 сърби и един руснак – сътрудник на ООН във вторник, както и исканията на Бошняшкия национален съвет за възможно най-бързо разрешаване на въпроса за статута на сръбския регион Санджак (Нови Пазар), пише официалният печатен орган на Правителството на Руската Федерация  „Российская Газета“  в материал, представен без редакторска намеса. \r\nНа този фон президентът на Сърбия Александър Вучич заяви, че Белград фактически е загубил контрола си над територията на Косово, призова населението да признае този горчив факт и в бъдеще да се движи към интеграция в Европейския съюз, продължавайки диалога с Прищина под егидата на Брюксел. \r\n„Реших да не продължавам това самозалъгване. Сърбия няма власт в Косово и Метохия (КиМ) и ние сме длъжни да спрем да лъжем нашата общественост“, заяви Вучич в парламента, без обаче да обозначи бъдещите действия на Белград и поставяйки въпроса: „От това ще последвали официално признаване на независимостта на самопровъзгласената република от сърбите?“ Сръбската православна църква \r\nПрипомняме, че на 13 май сръбският лидер се срещна с членове на Светия архиерейски събор на СПЦ, опитвайки се да получи подкрепа от висшето сръбско духовенство. Тогава йерарсите потвърдиха своето единодушно и недвусмислено становище, изразено и по време на миналогодишните заседания на Събора през май и ноември: „Косово и Метохия е неразделна част от суверенната територия на Република Сърбия и е определена в Конституцията на Сърбия и Резолюция 1244 на Съвета за сигурност на ООН. Суверенитетът и териториалната цялост на Сърбия, включително КиМ, въпреки незаконно провъзгласената така наречена косовска държава, се признава от огромното мнозинство от човечеството, включително Русия Китай и петте страни от Европейския съюз, ОССЕ, ЮНЕСКО и други важни международни организации, следователно за Светия архиерейски събор на нашата Църква е неприемлива всяка промяна в статута на Косово и Метохия, която води или до признаването на Косово като независима държава или към какъвто и да е вариант на териториално разделение, без което е невъзможно разграничението. Тези решения неизбежно биха довели до изгонването на мнозинството от останалите сърби, живеещи в КиМ в областите с доминиращи албанско население и до неизмерима вреда за нашето духовно и културно наследство“. Емир Костурица: Това е нашето наследство \r\nИзвестният сръбски режисьор Емир Кустурица подчерта факта, че Косово е духовното и материалното наследство на Сърбия и това е най-големият грабеж на нашето време. Според него „процесът на отстъпки стартира по-рано, почти веднага след падането на Милошевич. Вучич само го ускори. Освен това в него участват различни сили, включително ЕС, НАТО и специалните служби на западните страни“. Геополитически заплахи  \r\nМеждувременно бившият министър на външните работи на Съюзна република Югославия (СРЮ) през 1998-2000 г. Живадин Йованович смята, че признаването на Косово автоматично ще доведе до амнистия на отговорните за варварската агресия на НАТО срещу СРЮ през 1999 г. и ще отвори нови. възможности за геополитическо разширяване на Aлианса на изток към руските граници. \r\n„Тук няма „действия на Прищина“ – цитира думите на политика порталът Balkanist.ru. – „Всичко това са действия на Запада, или центровете на сила – така наречените агенти на САЩ, които реализират политиката на експанзия и господство. Нито заявлението на лидерите в Тирана за национално обединение на всички албанци, нито заявленията на лидерите на бившата терористична организация – Армията за освобождение на Косово – че ще стигнат до Ниш, нито заявленията на кметовете албанци от Южна Сърбия, че ще се стремят към „присъединение към Косово“ – нищо от това не може да излезе в публичността без одобрението на Запада. Всичко това преследва една цел – да се принуди Сърбия да признае загубата на КиМ и появата на нови граници на Балканите, независимо, че това противоречи на Устава на ООН, Хелзинския Заключителен акт, Резолюция 1244 на СС на ООН и международните договори. Става въпрос за опит да се отърват от Сърбия, което не им се получи нито в Рамбуйе, нито по-късно. Всеки ден става все по-очевидно, че нагнетяването на конфликтния потенциал говори за това, че Западът заплашва да разпали нов пожар на Балканите. Тази игра става още по-опасна от това, че те не разбират, че текущите условия в Европа и съвременния свят се различават принципно от тези, които бяха преди 20 или 30 години. Днес би било много по-сложно да се локализира нова криза. Всичко това хвърля сериозни предизвикателства пред Сърбия, сръбската политика и дипломация. Вместо  да се преразгледа смисълът на Резолюция 1244 на Съвета за сигурност на ООН, е необходимо да се потвърди значението й като основополагащ документ“. Мнението на експерта \r\nВече е очевидно, че САЩ, НАТО и ЕС увеличават усилията си за по-нататъшно „усвояване“ на Балканите, изисквайки от ръководствата на страните в региона да направят избор: или с Москва, или с Вашингтон и Брюксел. В тази връзка кореспондент на „Российская Газета“ говори с авторитетния босненски експерт в сферата на сигурността Джевад Галияшевич, като обсъди с него перспективите за развитие на ситуацията в региона: \r\n„Страхувам се, че Западът вече не се стреми към договор, а към капитулацията на Сърбия, а там гледат на Косово като на съставна част на „Велика Албания“. Косовските политици са тясно свързани с престъпността, те са крайно радикални и националистически, което не позволява да се разчита на постигане на каквито и да е компромиси и, съответно, договорки. За тях Косово е само първата крачка по пътя към създаване на „Велика Албания, а след това ще последват и други: в Северна Македония и Черна гора. Западът се страхува много от Сърбия и не позволява на сърбите спокойно да разрешат проблемите си с албанците. В момента Западът насилствено обединява албанския етнически и политически фактор и в същото време разбива и фрагментира сръбското жизнено пространство“. \r\nРусия е единственият приятел на Сърбия, който използва цялата си политическа власт и влияние, за да помогне на Белград и сръбския народ, правейки това без да поставя условия и изисквания. В този контекст Република Сръбска (част от Босна и Херцеговина - бележка на РГ) придобива особено значение и е единствената опора на Сърбия в целия регион. Другите съседи на Сърбия са колонизирани от НАТО и са ориентирани недружествено по отношение на Белград. Предвид това е много важна подкрепата на Русия, а съвместните действия на Сърбия и Република Сръбска са условие за запазване на сръбската държавност и сръбския народ. Ако не беше помощта от страна на Русия, то агресивните акции на западните страни биха били повече и по-агресивни. \r\nДнес Сърбия е състояние на мир, стабилност и развитие, но за Запада това не означава нищо, те искат да я видят на колене. Затова на сръбския президент Александър Вучич е възложена трудна историческа мисия - да разреши неразрешимото: Сърбия иска мир и договор, а албанците - чужди територии и мирът изобщо не ги интересува. В сегашната ситуация, без Русия и нейната подкрепа, Сърбия ще бъде напълно сама, Република Сръбска ще бъде отслабена, а целият Балкански полуостров ще бъде хвърлен в огъня на конфликта. Само заедно Белград и Баня Лука с помощта на Москва ще могат да излязат историческите победители от изключително сложната геополитическа ситуация. В същото време трябва да се помни, че всяка възможност за увеличаване на силата на сръбския народ на Балканите сериозно плаши колективния Запад. \r\nПревод и редакция:", "date": "2019.05.29", "title": "Российская Газета: САЩ и ЕС увеличават усилията за по-нататъшно „усвояване“ на Балканите"}
{"url": "http://www.focus-news.net/news/2019/05/29/2664029/blagoevgrad-spechelilite-uchenitsi-v-konkursa-po-preventsiya-na-narkomaniite-shte-badat-nagradeni-na-30-may.html", "text": "Церемонията по награждаване на спечелилите ученици конкурса по превенция на наркоманиите ще се проведе в зала „22 септември“ в Благоевград. Това съобщиха от пресцентъра на  Общински съвет по наркотични вещества – Благоевград . Конкурсът по превенция на наркоманиите е разделен в двете теми: „Моят любим национален герой” – за ученици от I до IV клас и „Човекът – свободен и независим” – за ученици от V до XII клас. Конкурсът е организиран от Община Благоевград и Общински съвет по наркотични вещества Благоевград. Събитието ще се състои на 30 май от 11.00 часа в зала на „22 септември“ на община Благоевград.", "date": "2019.05.29", "title": "Благоевград: Спечелилите ученици в конкурса по превенция на наркоманиите ще бъдат наградени на 30 май"}
{"url": "http://www.focus-news.net/news/2019/05/29/2664032/pazardzhik-teatralnata-postanovka-pomosht-ne-moga-da-pluvam-gostuva-v-grada-na-30-may.html", "text": "Театралната постановка „Помощ!!! Не мога да плувам!“ на театър „Иван Димов“ –Хасково гостува в Пазарджик, предаде репортер на  Радио „Фокус“ – Пазарджик . Пиесата е по текст на Нийл Саймън и А. П. Чехов , а режисьор е Валентин Танев. Декорът е дело на Николай Нинов, костюмите на Мария Диманова, а в ролите са актьорите Валентин Танев, Мария Сапунджиева, Георги Кадурин и Мариана Миланова. Сюжетът на постановката разработва въпроса за човека като единственото живо създание, способно да се смее и тази способност ни разграничава от по-низшите форми на живот. Мисълта на Чехов е червената нишка, която минава през целия спектакъл. Пиесата  е блестяща комедия, а смехът е не само разтоварващ, но и оздравителен. Приемете голяма порция веселба, гарнирана с дълбока мъдрост! Началото е на 30 май от 19.00 часа в пазарджишкия театър. \r\nАлбена ЖИЛЕКОВА", "date": "2019.05.29", "title": "Пазарджик: Театралната постановка „Помощ!!! Не мога да плувам!“ гостува в града на 30 май"}
{"url": "http://www.focus-news.net/news/2019/05/29/2664030/tass-zadarzhaniyat-za-vzriva-v-lion-e-napravil-samopriznaniya.html", "text": "Задържаният за взрива в Лион е направил самопризнания, съобщи телевизионният канал BFMTV в сряда, цитиран от  TACC . \r\nСпоред източници на телевизията 24-годишният алжирски гражданин, арестуван в понеделник във връзка с експлозията, е признал по време на разпита, че е направил сам бомбата, която по-късно е взривена в центъра на Лион. Според следователите младежът е посещавал интернет сайтове с инструкции за изработване на взривни устройства. \r\nПо-рано френският вътрешен министър Кристоф Кастанер отбеляза, че задържаният почти не е осъществил контакт с разследването. Мотивите за това престъпление, както казва каналът, все още не са ясни. \r\nЕксплозията, при която пострадаха 13 души, стана в петък на пешеходната улица Виктор Юго в центъра на Лион. Камерите за наблюдение в близките магазини са записали млад мъж на велосипед около 17:30 часа местно време, който е доближил пекарна и е оставил торба, съдържаща взривно устройство, пълно с пирони и болтове.  Юлиян Марков", "date": "2019.05.29", "title": "ТАСС: Задържаният за взрива в Лион е направил самопризнания"}
{"url": "http://www.focus-news.net/news/2019/05/29/2664028/ana-barnabich-ako-es-zalaga-na-varhovenstvoto-na-zakona-tryabva-i-sam-da-go-spazva.html", "text": "Ако ЕС залага на върховенството на закона, трябва и сам да го спазва, заяви сръбският премиер Ана Бърнабич, цитирана от македонската агенция  “Макфакс“ . \r\nСръбският премиер Ана Бърнабич заяви, че докладът на Европейската комисия за напредъка на Сърбия като цяло се разглежда като положителен, но има няколко неясни неща. Бърнабич особено критикува ЕС за прилагането на двойни стандарти, когато става въпрос за Косово. \r\n„Загрижена съм за липсата на конкретна реакция на ЕС към всичко, което се случва. Първо, днес е 2 226-ия ден след подписването на Брюкселското споразумение и задължението за сформиране на Общност от сръбски общини. Брюксел е гарант на споразумението и ЕС гарантира неговото прилагане”, подчерта Бърнабич. \r\nТя изрази загриженост за липсата на реакция на инцидентите, включително от вчера, и подчерта, че Прищина нарушава споразумението с ЦЕФТА и Споразумението за стабилизация и асоцииране с ЕС. \r\nБърнабич е категорична, че това не е ЕС, в който тя вярва. \r\n„Ако ЕС се застъпва за върховенството на закона и ако настоява за това, нека настоява за върховенството на закона и когато става дума за тях. Нека гарантира прилагането на споразумението от Брюксел и създаване на Общност на сръбските общини,” каза Бърнабич, добавяйки, че Сърбия продължава по своя европейски път.  Юлиян Марков", "date": "2019.05.29", "title": "Ана Бърнабич: Ако ЕС залага на върховенството на закона, трябва и сам да го спазва"}
{"url": "http://www.focus-news.net/news/2019/05/29/2664031/zapodozreniyat-za-dvoynoto-ubiystvo-v-kostenets-stoyan-zaykov-se-e-samoubil.html", "text": "Заподозреният за двойното убийство в Костенец Стоян Зайков е намерен в района на Долна баня, предаде  Нова телевизия . Имало е престрелка, Зайков е стрелял по служител на Гранична полиция. След това се е самоубил. Няма пострадали служители на МВР. \r\nСтоян Зайков беше в неизвестност от 9 май, когато беше открито тялото на бившата му приятелка, от която има дете. На 16 май пък полицията откри и тяло на мъж, който живеел в непосредствена близост до дома на Зайков. По данни на МВР мъжът е бил убит с ловна пушка, а освен съсед, е и братовчед на издирвания. Мъжът дори е бил сред разпитваните след изчезването на Зайков.", "date": "2019.05.29", "title": "Заподозреният за двойното убийство в Костенец Стоян Зайков се е самоубил"}
{"url": "http://www.focus-news.net/news/2019/05/29/2664014/balkanistru-rusiya-kosovo-e-na-krachka-ot-klane-tselta-velika-albaniya.html", "text": "„Правителството“ провинция Косово под егидата на Тирана вече не крие намерението си да провокира изостряне на конфликта със Сърбия. На 25 май по време на негово изказване в Албания, формалният „президент“ на самопровъзгласената република Хашим Тачи направи сензационно заявление за курса на Прищина към сливане на Косово и Албания в единна държава. При което Тачи не показа излишна скромност и заедно с това обеща да бъдат откъснати сръбски територии – общините Прешево, Медведжа и Буяновац, в които живеят голям брой албанци, пише Юрий Ковалчук в материал за електронното издание  „Балканист.ру“ , представен без редакторска намеса. \r\nКоцепцията за разграничаване в Косово, която наскоро бе озвучена в Прищина като единствен възможен изход от конфликта със Сърбия, вече не се обсъжда. Вместо нея все по-често се чува войнствена и агресивна риторика. Във вторник, 28 май, тя се увенча с въоръжена провокация на косовския спецназ РОСУ срещу сръбското население в северната част на провинцията. \r\nРезултатът от провокацията е задържането на около 30 души, включително член на мисията на ООН в Косово, гражданинът на Русия Михаил Краснощеков. Някои задържани, включително Михаил Краснощеков, бяха ранени с различна степен на тежест. Руското външно министерство вече осъди категорично цялата операция на РОСУ като цяло и задържането на руски мисионер, който има дипломатически имунитет. \r\nЗасега ООН се въздържа от официални заявления; в същото време контролираната от НАТО КФОР определи събитията в Северно Косово като „полицейска операция“, а освен това призова всички страни да „разрешат споровете мирно и отговорно, без прилагане на сила или насилие“. В официалното прессъобщение се твърди, че „хората трябва да запазят спокойствие, няма от какво да се страхуват... КФОР продължава да наблюдава ситуацията и е готова да се намеси, ако това се намеси, в качеството на трета страна, за обезпечаването на сигурността на всички общини в съответствие със своя мандат и в съответствие с Резолюция 1244 на СС на ООН“. \r\nВпрочем, оптимизмът на заявленията на КФОР изглежда напълно неискрен: Прищина абсолютно недвусмислено декларира пълно незачитане на решенията на Съвета за сигурност на ООН и мнението на европейските политици като цяло, както и ангажимент към идеята за „Велика Албания“ и нежеланието да се правят отстъпки в конфликта със Сърбия. По-скоро е обратното: Тачи показва готовност да направи всичко каквото трябва, за да провокира Белград да използва въоръжени сили или да изгони сръбското население от провинцията. \r\nОчевидно е, че думите на сръбския президент Александър Вучич, който първо заяви в парламента, че Белград е загубил изцяло контрола над Косово и призова сърбите „да се примирят с това и да продължат напред“, а след това нареди армията да бъде приведена в бойна готовност и съобщи, че е готов „да запази мира почти на всяка цена“, не произведоха никакво впечатление на Прищина. Хашим Тачи не крие, че иска само изостряне на конфликта. Много е вероятно в близките дни в северната част на провинцията да бъдат организирани нови провокации и репресии срещу сръбското население. \r\nКлането може да започне във всеки един момент - въз основа на динамиката на събитията, логично е да се предположи, че за да се изпълнят задачите, поставени от кураторите от Държавния департамент на САЩ и от Тирана, ръководството на Косово може да се реши на много по-амбициозни провокации. Освен това, ако Сърбия реши да разположи своите войски в региона за защита на цивилното население, обвиненията в пренебрегване на Резолюция 1244 на СС на ООН ще бъдат адресирани до Белград. \r\nВероятно отговорността за предотвратяване на кръвопролития и запазване на предишните решения и споразумения се носи предимно от ООН. Ако една организация не е в състояние да постигне съответствие с изискванията на резолюциите на собствения си Съвет за сигурност от шепа от самонадеяни компрадори, възниква въпросът: какъв е смисълът на ООН? Страхливата позиция на ООН повдига логичния въпрос: защо трябва да плащаме значителни вноски в бюджета на организация, чиито решения не си струват хартията, върху която са отпечатани? \r\nОпасното нажежаване на страстите в Косово, както и откритата агресия срещу руския дипломат, ни карат да се замислим за необходимостта от предприемане на незабавни стъпки за де-ескалация на конфликта. Напълно вероятно е решаващата дума в този процес да бъде казана от Русия, която по никакъв начин не е склонна да толерира атаки срещу дипломатите си от опортюнистите от провинция, чийто размер е по-малък от която и да е от руските области. \r\nНай-вероятно, безкомпромисната политика на Прищина говори за несъстоятелността на съществуващия формат на дейността на КФОР и прословутата Резолюция 1244 на ООН. Напълно възможно е конфликтът в Косово да запали целия регион, а това не е изгодно нито за ЕС, нито за Сърбия, нито за Русия. Уви, уроците от миналите войни явно са останали ненаучени. \r\nТака че преди Балканите отново да се потопят в хаоса на войната, е необходимо спешно да се свика заседание на Съвета за сигурност на ООН и да се разработи нов формат, който ще позволи на Прищина да бъде успокоена и да се възстанови реда в провинцията. Остава да се надяваме, че Русия, Сърбия и Европейският съюз ще постигнат разбирателство и ще спасят региона от големи неприятности. \r\nПревод и редакция:", "date": "2019.05.29", "title": "„Балканист.ру“ (Русия): Косово е на крачка от клане. Целта – Велика Албания"}
