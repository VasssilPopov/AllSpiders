{"url": "http://www.focus-news.net/news/2018/12/30/2606943/plovdiv-v-sopot-shte-posreshtnat-2019-godina-s-orkestara-na-goran-bregovich.html", "text": "С новогодишна наздравица с оркестъра на Горан Брегович „Салиевич Ъндърграунд“ жителите на Сопот ще посрещнат 2019 година. Това съобщиха за  Радио „Фокус“ – Пловдив  от Общината. Новогодишната програма на площад „Иван Вазов“ в града ще започне в 22.30 часа. За жителите и гостите на Сопот ще свири също оркестър „Тракийски ритми“. Да се хванат на голямо новогодишно хоро са поканени всички, които искат да се забавляват в последните часове на старата 2018-та и в първите минути на новата 2019 година. \r\nНачалото на коледно-новогодишната празнична програма в Сопот бе поставено със запалването на светлините на коледната елха на площад „Иван Вазов“. \r\nТони МИХАЙЛОВ", "date": "2018.12.30", "title": "Пловдив: В Сопот ще посрещнат 2019 година с оркестъра на Горан Брегович"}
{"url": "http://www.focus-news.net/news/2018/12/30/2606971/reuters-irak-namekva-za-po-golyama-rolya-v-siriya-sled-izteglyaneto-na-sasht.html", "text": "Министър-председателят на Ирак заяви, че висши служители по сигурността от Багдад се срещнаха с сирийския президент Башар Асад в Дамаск и намекнаха за по-голяма роля на иракчаните в борбата срещу бойците от „Ислямска държава“, докато американските войски се изтеглят от Сирия, съобщава агенция  Reuters . \r\n„Този въпрос има много усложнения“, каза Адил Абдул-Махди пред репортери, като се позова на изненадващото съобщение на президента Доналд Тръмп този месец, че ще изтегли американските сили от съседната на Ирак страна. \r\nПремиерът каза, че иракската делегация е посетила Дамаск, за да „поеме инициативата, а не само да се справи с последиците“ от всяка бъдеща дейност на „Ислямска държава“, подтиквана от изтеглянето на САЩ.  \r\nАбдул Махди заяви, че Ирак се стреми да премине отвъд сегашното си споразумение със Сирия, при което извършва въздушни удари срещу бойци на „Ислямска държава“ на сирийска територия.  \r\n„В Сирия действат групи, а Ирак е най-добрият начин да се справи с тях“, каза той, отговаряйки на въпрос за възможността за засилено участие на иракските сили в Сирия. Превод и редакция : Калоян Пенков", "date": "2018.12.30", "title": "Reuters: Ирак намеква за по-голяма роля в Сирия след изтеглянето на САЩ"}
{"url": "http://www.focus-news.net/news/2018/12/30/2606942/gergana-sandakchieva-turisticheski-informatsionen-tsentar-petrich-v-obshtinata-ima-kulturno-istoricheski-pametnitsi-ne-samo-s-natsionalno-no-i-sas-svetovno-znachenie.html", "text": "На територията на Община Петрич има културно-исторически паметници, които са не само с национално, но и със световно значение. Това каза за  Радио „Фокус“-Пирин  Гергана Сандъкчиева, служител в Туристически информационен център-Петрич. Тя уточни, че става дума за Национален парк-музей „Самуилова крепост“ и все по-атрактивния античен град Хераклея Синтика. Сандъкчиева подчерта, че къщата-музей на Ванга в Петрич и комплексът в местността Рупите, също са част от визитната картичка на Петрич пред света. „По статистика и по прогнози на Световната туристическа организация през 2020 година културният туризъм ще бъде водещ в света. Това обаче за нашата община вече е факт, на база на отчетите през последните 2 години. От голямо значение също са защитените територии в Община Петрич. В регистъра на защитените територии влизат Природен парк „Беласица“, резерват „Конгур“, природните забележителности „Кожух“ и „Четиринадесетте чинара“, както и 6 защитени местности“, посочи тя. Служителят в центъра допълни, че виненият туризъм набира все по-голяма популярност, като това е специфичен продукт, който съчетава купуване с цел дегустация на вино. Според Сандъкчиева виното е свързано с нрава и бита на фолклора на българина. По думите й при винения туризъм важна е директната и емоционалната връзка между винаря, виното и туриста. \r\nНатали СТЕФАНОВА", "date": "2018.12.30", "title": "Гергана Сандъкчиева, Туристически информационен център-Петрич: В общината има културно-исторически паметници не само с национално, но и със световно значение"}
{"url": "http://www.focus-news.net/news/2018/12/30/2606944/inzh-deyan-ivanov-kmet-na-beloslav-realizirahme-mnogo-proekti-prez-godinata-a-po-drugi-deynostite-prodalzhavat.html", "text": "Реализирахме много проекти през годината, а по други дейностите продължават. Това каза в интервю за  Радио „Фокус“ – Варна  инж. Деян Иванов, кмет на Община Белослав, анализирайки отминаващата 2018 година. Сред проектите са „Модернизация на материално – техническата база, закупуване на оборудване и обзавеждане и основен ремонт на покрива на НЧ „Съзнание – 1926 г.“  гр. Белослав“, „Саниране, оборудване и обзавеждане на общинска образователна инфраструктура с местно значение в община Белослав за обект СУ ”Св. Св. Кирил и Методий“ – гр. Белослав“, “Изграждане на институционален капацитет в областта на социалното включване чрез транснационално сътрудничество и обмен на добри практики”. Реализиран е и проект “Рехабилитация на местни общински пътища в землището на с. Разделна, община Белослав”  – посока пристанище „Варна Запад”. Приложени са мерки за енергийна ефективност и модернизация на  Клуб на пенсионера „Никола Лефтеров“ в село Страшимирово, като дейностите приключиха в навечерието на Бъдни вечер и Коледа. Сред реализираните проекти са още „Изграждане на зона за отдих и детска площадка в с. Езерово“, „Спортна площадка и стрийт фитнес на Крайбрежната  алея в гр. Белослав”, както и инвестиции и проекти с европейско финансиране на физически и юридически лица на местно ниво чрез прилагане на Стратегия „Водено от общностите местно развитие“ на СНЦ „Местна инициативна група Аврен – Белослав“. „През годината е разработен и Общ устройствен план на Община Белослав, който е изключително важен документ за развитието на общината“, заяви кметът инж. Деян Иванов. \r\nМарияна ВАЛЕНТИНОВА", "date": "2018.12.30", "title": "Инж. Деян Иванов, кмет на Белослав: Реализирахме много проекти през годината, а по други дейностите продължават"}
{"url": "http://www.focus-news.net/news/2018/12/30/2606948/blagoevgrad-16-iya-festival-simitliya-drevnata-zemya-na-kukerite-2019-godina-shte-bade-otkrit-ot-grupata-na-selo-poleto.html", "text": "16-ия фестивал „Симитлия – Древната земя на кукерите“ – 2019 година ще бъде открит от групата на село Полето. Това съобщиха за  Радио „Фокус“ – Пирин  организаторите на маскарадните игри. Тази година във фестивала участие ще вземат общо 8 групи от общината. Град Симитли ще участва с три групи – „Сборна“, които ще дефилират трети, „I квартал, II група” – втори и квартал „Ораново”- осми. Кукерски групи ще има и от село Черниче, като те ще бъдат шести поред, Брежани ще излязат седми на дефилето на стадион „Септември“, Крупник ще са пети, а Полена – четвърти. Чрез жребий участниците-домакини определиха реда на участниците в зрелищното дефиле на стадиона в Симитли на 12 януари 2019 година. По традиция фестивалът се открива от гостуваща група, а за момента има 20 подадени заявки за участие. \r\nЛивия НИНОВА", "date": "2018.12.30", "title": "Благоевград: 16-ия фестивал „Симитлия – Древната земя на кукерите“ – 2019 година ще бъде открит от групата на село Полето"}
{"url": "http://www.focus-news.net/news/2018/12/30/2606947/plovdiv-grupite-4-magic-jeremyi-i-julians-laughter-shte-sviryat-za-zhitelite-i-gostite-na-grada-v-novogodishnata-nosht.html", "text": "Групите „4 magic“, „Jeremy?“ и „Julian’s Laughter“ ще свирят за жителите и гостите на Пловдив в новогодишната нощ. Това съобщиха за  Радио „Фокус“ – Пловдив  от Общината. Новогодишната програма на откритата сцена на пл. „Стефан Стамболов“ в Пловдив ще започне в 22.00 часа, като първа на сцената ще се качи рок групата „Jeremy?“. След тях от 22.40 до 23.30 часа, жителите и гостите на града ще забавляват четирите момичета от „4 magic“, а в минутите до полунощ ще има фолклорна програма с оркестър „Орфей“, с ръководител Георги Янев. Участието на групата за народна музика е в две части и ще продължи веднага след директното излъчване на новогодишно обръщение на президента на Република България Румен Радев от 23.50 часа. Към фолклорната програма в първите минути на новата 2019 година ще се присъединят и представителите на Фолклорен ансамбъл „Тракия“. Новогодишната програма ще завърши с концерт на Славин Славчев и неговата рок група „Julian’s Laughter“, който ще започне в 00.40 часа и ще приключи около 02.00 часа на 1 януари. \r\nТони МИХАЙЛОВ", "date": "2018.12.30", "title": "Пловдив: Групите „4 magic“, „Jeremy?“ и „Julian’s Laughter“ ще свирят за жителите и гостите на града в новогодишната нощ"}
{"url": "http://www.focus-news.net/news/2018/12/30/2606946/predstoyashti-mezhdunarodni-sabitiya-za-31-dekemvri-agentsiya-fokus.html", "text": "*** Гермаският лидер Ангела Меркел ще произнесе новогодишната си реч \r\n*** Първият ден от предизборната кампания преди президентския вот в Украйна на 31 март \r\n***", "date": "2018.12.30", "title": "Предстоящи международни събития за 31 декември ( Агенция „Фокус“ )"}
{"url": "http://www.focus-news.net/news/2018/12/30/2606950/plovdiv-gradskite-avtobusi-v-grada-shte-izvarshat-izvanredni-kursove-na-31-dekemvri.html", "text": "Градските автобуси в Пловдив ще извършат извънредни курсове на 31 декември. Това съобщиха за  Радио „Фокус“- Пловдив  от ОП „Организация и контрол на транспорта“. За да се осигури нормалното транспортно обслужване на гражданите, утре ще бъдат извършени извънредни курсове по делнично разписание в двете посоки по автобусни линии №6, 12, 16, 20, 21, 37 и 222. Това се налага във връзка със затварянето за движение на бул. „Цар Борис III Обединител“ в града по повод откриването на „Пловдив – Европейска столица на  културата 2019“, като целта е да се облекчи  трафикът. Автобусите от останалите градски линии ще се движат с празнични разписание на 31 декември. \r\nТони МИХАЙЛОВ", "date": "2018.12.30", "title": "Пловдив: Градските автобуси в града ще извършат извънредни курсове на 31 декември"}
{"url": "http://www.focus-news.net/news/2018/12/30/2606945/foreign-policy-turtsiya-nyama-da-se-bori-sreshtu-islyamska-darzhava-a-sreshtu-kyurdite.html", "text": "Миналата година написах материал, озаглавен „Тръмп е първият президент, който разбира Турция правилно“. Някои от моите колеги и приятели си помислиха, че съм полудял, когато президентът на САЩ написа свирепия си „туийт“ за турските власти и турската икономика. Разбира се, аз не аплодирах резките послания, а желанието на администрацията на Тръмп да окаже обществен натиск върху Анкара по различни въпроси – започвайки от арестите и несправедливото задържане на американски граждани, минавайки през репресиите срещу журналистите, намеренията й да купи модерни оръжия от Русия и завършвайки със заплахите срещу американските войници в Сирия. Когато Андрю Брънсън, пастор от Северна Каролина, който беше задържан от турците две години и бе освободен през октомври, за мен потвърди, че е по-добре с Турция да се играе твърдо, отколкото да се води интензивна лична дипломация, каквото се опитваха да правят с Анкара предишните администрации, припомня Стивън Куук в статия за авторитетното американско издание  Foreign Policy , представена без редакторска намеса. \r\nЖивотът обаче се движи твърде бързо. Турция очевидно премина от антагонист в партньор само за няколко месеца. Човекът, който турският президент Реджеп Таийп Ердоган обвини, че води „икономическа война“ срещу Анкара, сега ще посети Анкара през 2019 година. Двамата лидери проведоха два разговора по телефона за 10 дни. Внезапното размразяване, разбира се, е свързано с решението на президента Тръмп да изтегли американските сили от Сирия възможно най-бързо, оставяйки Ердоган, който по-рано заплашваше американските офицери с „османски шамар“ и който направи всичко по силите си да усложни борбата срещу „Ислямска държава“ (ИД) в Сирия, да разчисти всичко и да стабилизира района. \r\nМоже ли Ердоган да изпълни ангажиментите си? Това изобщо не е сигурно, но не, защото Турция няма възможности. Напротив, независимо, че САЩ и Турция изглежда изгладиха различията си, техните интереси в Сирия всъщност са противоположни. \r\nНикой не може да каже със сигурност защо на 19 декември Тръмп реши да обяви, че мисията на САЩ в Сирия е изпълнена. Вероятно това е някаква комбинация от президентски каприз и предшестващите ясно изразени опасения на държавния глава за военните операции в чужбина с отворен край. Независимо от това, изтеглянето на Съединените щати от Сирия реално ще сложи край на отношенията със „Сирийските демократични сили“, основният компонент на които са кюрдските въоръжени формирования, наричани „Отряди за народна самоотбрана“ (ОНС). \r\nВ  дългия списък от въпроси, които разделят Анкара и Вашингтон,  най-големият проблем са военните отношения на САЩ с ОНС. За американските войници, работещи с групировката, сирийските кюрди са надеждна сухопътна сила в борбата срещу „Ислямска държава“. Турците виждат нещата по друг начин и твърдят, че ОНС всъщност са „Работническата партия на Кюрдистан“ (ПКК) под друго име. ПКК, в списъка на терористичните групировки и на Вашингтон, и на Анкара, води въоръжена борба срещу Турция от 80-те. Разбираемо възмутените турци се опасяваха, че САЩ отглеждат терористична държава на техните граници. На всичко това бе сложено край и това е причината, поради която Тръмп ще бъде посрещнат в Турция през 2019-а година. \r\nПо някакъв странен начин действията на президента по отношение на Сирия и Турция са свързани с неговата политика спрямо Иран.В администрацията има такива хора, които вярват, че като се откажат от ОНС и се съгласят да продадат ракети „Пейтриът“ на Турция, САЩ ще изтеглят Анкара обратно в орбитата на Вашингтон. Това възобновено американско-турско разбирателство от своя страна трябва да направи Ердоган партньор в сдържането на Иран. Да, едно от оправданията за това, че силите на САЩ са в Сирия е присъствието на Иран, но турците никога не са били партньор в това усилие. Те помогнаха на Иран да избегне санкциите по време на голяма част от президентството на Барак Обама и дори сега Анкара настоява за постоянно изключване от санкциите над иранския суров петрол.  \r\nТова се случва, защото турските власти не смятат Иран за заплаха.  За тях Иран представлява съсед с икономически възможности, който в допълнение към това осигурява дипломатически лост спрямо САЩ. Често, когато по време на ерата на Обама имаше напрежение между Вашингтон и Анкара, Ердоган или друго високопоставено официални лице се появяваше в Техеран, където хвалеше ръководството на Ислямската република и дори му осигуряваше прикритие за разработките на ядрено оръжие. Всичко това имаше за цел да принуди САЩ да изостави който и да е въпрос, който прави Вашингтон недоволен от Турция в този момент. Тази тенденция продължава. Само преди няколко седмици външният министър на Турция си направи снимка с иранския си колега Джавад Зариф в Истанбул, на която двамата се усмихват и държат ръцете си. Мистерия е какво кара някой да си мисли, че изтеглянето от Сирия ще подтикне турците да се обърнат срещу Иран. \r\nТръмп всъщност не е споменавал за скритите ирански мотиви на администрацията, предпочитайки да се фокусира върху победата над „Ислямска държава“. Според Белия Дом, поне на първо време, силите на Абу Бакър ал Багдади са разгромени, така че няма причини САЩ да остава в Сирия (напълно легитимен аргумент). Президентът по-късно допълни обосновката, като обяви, че Турция ще довърши работата, започната от САЩ и ОНС и след това ще се погрижи ИД да не се появи отново. \r\nАбстрактно погледнато, не е лоша идея да се работи с Турция срещу ИД. Страната има втората по големина армия в НАТО с всички видове високотехнологично оръжие и сили за специални операции. И все пак турското правителство се отнася хладно, в най-добрия случай, към идеята да се присъедини към борбата. Когато администрацията на Обама тръгна да търси съюзници срещу ИД през лятото на 2014 г., турците казаха, че най-добрият начин за решаването на проблема е смяна на режима в Дамаск. Анкара обяви, че има други приоритети - по-специално, борбата с кюрдския национализъм. Година по-късно тя се съгласи да се включи в коалицията, но никога не се присъедини реално към борбата. Вярно е, че турската полиция разби предполагаеми клетки на екстремисти, включително бойци на ИД, но на бойното поле са само ОНС и американските им съветници. \r\nСега трябва да вярваме, че Ердоган е решен да се бори с джихадистите до края? Това е почти сигурно е Тръмп, който е чул, каквото иска да чуе, или лъжа на американския или турския президент. Първостепенната загриженост на Турция винаги е била и ще продължи да бъде унищожаването на сирийската кюрдска автономия, в която доминират ОНС и нейното политическо крило – Партията Демократичен съюз (ПДС). За Ердоган оттеглянето на САЩ от Сирия изчиства основната пречка за унищожаването на ОНС. Няма причина да се смята, че турците ще насочат вниманието си към ИД, когато са толкова фокусирани върху кюрдската заплаха за тяхната сигурност. \r\nВероятно, щом се разправят със сирийските кюрди, което, като се има предвид дългата борба срещу ПКК, може да не е толкова лесно, колкото властите в Анкара си мислят, турските военни ще насочат вниманието си към терористите. Това би било положително развитие, но професионалистите от Пентагона отдавна имат своите съмнения. Те считат сирийските проксита на Турция, които вероятно ще бъдат използвани за унищожаване на ИД, за слабо обучени и ненадеждни. \r\nОбратът в турско-американските отношения беше зашеметяващ в скоростта и тона. Анализаторите, бюрократите и дипломатите във Вашингтон, които настояват, че САЩ трябва да спасят стратегическото партньорство с Турция, сигурно чувстват облекчение. Но дори въпреки това сближаване, различията между двете страни са очевидни. Тръмп иска да върне войниците вкъщи, защото вярва, че е най-добре за САЩ да не се обвързва в чужди земи без ясна цел. Изглежда справедливо. Ердоган иска американските войници да се приберат не, за да може да изпълни последната воля на Америка в Сирия, а за да преследва турските интереси там. В резултат от това ще бъде пролята кръвта на още сирийци, кюрди и турци. Има някои добри аргументи за изтеглянето от Сирия, но не е добро за никой това, че в процеса Турция получава всичко, което иска от САЩ. \r\nПревод и редакция:", "date": "2018.12.30", "title": "Foreign Policy: Турция няма да се бори срещу \"Ислямска държава\", а срещу кюрдите"}
{"url": "http://www.focus-news.net/news/2018/12/30/2606952/blagoevgrad-oblastta-e-na-deseto-myasto-v-stranata-po-otnoshenie-dostapa-na-domakinstvata-do-internet.html", "text": "Област Благоевград е на десето място в страната по отношение достъпа на домакинствата до интернет. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“ – Благоевград към Териториално статистическо бюро-Югозапад. По думите  ѝ през 2018 година с най-висок относителен дял на домакинствата е област Кърджали – 84.4%, а с най-нисък – София – 51.3%. „По този показател област Благоевград заема десето място заедно със Стара Загора сред 28-те области“, каза още Илиева. Тя добави, че относителният дял на лицата на възраст между 16 и 74 години в област Благоевград, които регулярно използват интернет – всеки ден или поне веднъж седмично през тази година е 61.2%, като спрямо предходната година е отбелязано намаление от 0.1 проценти пункта. „В област Благоевград мъжете са по-активни при регулярното използване на интернет като техният относителен дял е 65.6%, докато за жените той е 56.8%“, добави Илиева. Тя допълни, че при мъжете този дял е по-висок от средния за страната по пол с 0.7 процентни пункта, докато при жените той е по-нисък с 5.6 процентни пункта. \r\nЛивия НИНОВА", "date": "2018.12.30", "title": "Благоевград: Областта е на десето място в страната по отношение достъпа на домакинствата до интернет"}
{"url": "http://www.focus-news.net/news/2018/12/30/2606951/rositsa-kazakova-psiholog-agresiyata-sred-detsata-bi-mogla-da-bade-predotvratena-chrez-metoda-na-teatralizatsiyata.html", "text": "Агресията сред децата би могла да бъде предотвратена чрез метода на театрализацията. Това каза за  Радио „Фокус“ – Бургас  детският психолог Росица Казакова. По думите ѝ този метод се нарича още сюжетно-ролева игра, която има за цел да редуцира агресията сред децата в училище. „Ние отработваме, на практика, всички агресивни конфликти, които биха могли да се породят сред децата. В психологията има раздел „Практикуми“, който визира именно чисто човешките отношения. Идеята на театрализацията е да вкараме децата в тези роли, в които те не биха искали да бъдат – на агресивния и нараняващия. Избираме тази роля, чрез която те са допуснали агресия спрямо своя съученик. Това е панацеята, която използваме в нашето училище“, обясни Казакова. Според нея, освен този метод, е необходимо и време за индивидуална работа с всяко едно от децата, за да се постигнат желаните резултати. „Всичко това се случва, благодарение на директора на училището, тъй като, при проява на агресия, той  контактува пряко с всяко дете поотделно, докато не се разясни и разреши проблемът“, каза още психологът. Тя добави, че усвояването на метода на театрализацията не е лесен процес, но всичко зависи от учителя, който, според нея, трябва да има сърце на водач и душа на ангел, за да се справи с отговорността, която носи работата с деца. \r\nМария ПОПЧЕВА", "date": "2018.12.30", "title": "Росица Казакова, психолог:  Агресията сред децата би могла да бъде предотвратена чрез метода на театрализацията"}
{"url": "http://www.focus-news.net/news/2018/12/30/2606953/varna-bezplaten-gradski-transport-shte-bade-osiguren-za-novogodishnata-nosht.html", "text": "Безплатен градски транспорт ще бъде осигурен във Варна за новогодишната нощ. Това каза за  Радио „Фокус“ – Варна  инж. Злати Златев, изпълнителен директор на „Градски транспорт”. За посрещането на Нова година на пл. „Независимост” градският транспорт във Варна ще работи през нощта на 31 декември срещу 1 януари, като ще бъдат осигурени автобуси от кварталите към центъра и обратно. Ще се движат автобусите по линия №17, №22, №31 и №148, като след 22.00 часа пътниците ще пътуват безплатно. Автобусите ще се движат до 2.30 часа на 1 януари, когато се очаква да приключи и концертът на площада. „През деня на 31 декември и 1 януари автобусите по всички линии ще обслужват пътниците нормално – по графика, установен за празнични дни“, каза още инж. Злати Златев. \r\nМарияна ВАЛЕНТИНОВА", "date": "2018.12.30", "title": "Варна: Безплатен градски транспорт ще бъде осигурен за новогодишната нощ"}
{"url": "http://www.focus-news.net/news/2018/12/30/2606954/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ . По границите със Сърбия, Македония, Гърция, Турция и Румъния трафикът е нормален.", "date": "2018.12.30", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2018/12/30/2606955/plovdiv-oblastta-e-na-vtoro-myasto-po-razhdaemost-v-balgariya-za-2018-godina-novorodenite-sa-nad-5000.html", "text": "Пловдивска област е на второ място по раждаемост в България за 2018 година. Това сочи справка на  Радио „Фокус“ – Пловдив  в Информационната система за ражданията на Министерството на здравеопазването. 5043 са новородените в областта от началото на годината, като първенец по раждаемост е столицата с родени 11 384 бебета. На трето място е Варна с 3884 новородени. \r\nЗа сравнение, за същия отчетен период на миналата година, от 1 януари до 30 декември, в Пловдивско са родени 6603 бебета, което е с 1560 повече от родените през 2018. През същия период за миналата година отново на първо място по раждаемост е столицата с 15 794 новородени. Данните показват още, че за цялата 2016 година в Пловдивско са били родени общо 6764 бебета, а за цялата 2015 – 7060 бебета. От началото на месец декември в Пловдивско новородените са над 130, а общо през втората половина на 2018 година до 29 декември са проплакали 2084 бебета. От началото на годината най-малко са новородените в областите Видин, Разград, Силистра, Ямбол, Перник, Кюстендил, Смолян, Габрово, Ловеч, Враца, Монтана, Кърджали, Хасково и Добрич.", "date": "2018.12.30", "title": "Пловдив: Областта е на второ място по раждаемост в България за 2018 година, новородените са над 5000"}
{"url": "http://www.focus-news.net/news/2018/12/30/2606949/dzhumhuriet-mevlyut-chavushoglu-razgovarya-po-telefona-s-bivshiya-vanshen-ministar-na-sauditska-arabiya-zasega-neizvestno-zashto.html", "text": "Турският външен министър Мевлют Чавушоглу проведе телефонен разговор с бившия външен министър на Саудитска Арабия Адел ал Джубейр, пише  вестник „Джумхуриет” . Засега не се съобщават подробности за разговора. Адел ал Джубейр напусна поста преди няколко дни – очевидно заради скандалния случай „Кашоги”. Убийството на саудитския журналист Джамал Кашоги стана в сградата на Генералното консулство на Саудитска Арабия в Истанбул. Агенция „Фокус” припомня: \r\nВ Турция Кашоги е известен като Джамал Аднан Кашъкчъ. Представител е на старата и уважавана фамилия Кашъкчъ ( в буквален превод -  „Производител на лъжици”)  от провинция Кайсери в Централен Анадол. \r\nПревод и редакция:", "date": "2018.12.30", "title": "„Джумхуриет”: Мевлют Чавушоглу разговаря по телефона с бившия външен министър на Саудитска Арабия – засега неизвестно защо"}
{"url": "http://www.focus-news.net/news/2018/12/30/2606785/tass-ot-donetsk-saobshtavat-che-ukrainskite-sili-sa-pusnali-v-pokrayninite-na-grada-160-boepripasa.html", "text": "Подразделения на Въоръжените сили на Украйна (ВСУ) в събота вечерта са пуснали по територията на провъзгласилата се Донецка народна република (ДНР) 160 боеприпаса. За това информация е подадена в представителството на ДНР в Съвместния център по контрол и координация на режима по прекратяване на огъня, съобщава  ТАСС .  \r\n\"В 21:20 ВСУ са извършили обстрел по направлението Пески - Жабичево. Хвърлени са 58 гранати и са произведени 100 изстрела от зенитни установки. В 21:50 по същото направление са пуснати две мини калибър 120 мм\", съобщава . \r\nОт полунощ на 29 декември в навечерието на новогодишните и коледните празници в сила влиза новият режим за прекратяване на огъня. Той е съгласувам емжду участниците в контактната група за мирно урегулиране на ситуацията в Донбас.  Ивелина Ватова", "date": "2018.12.30", "title": "ТАСС: От Донецк съобщават, че украинските сили са пуснали в покрайнините на града 160 боеприпаса"}
{"url": "http://www.focus-news.net/news/2018/12/30/2606956/tass-velikobritaniya-planira-da-izgradi-voenni-bazi-v-aziya-i-karibskiya-region-sled-brekzit.html", "text": "Великобритания планира да изгради нови военни бази в Азия и Карибския регион след излизането от състава на Европейския съюз. Това съобщи министърът на отбраната Гавин Уилямсън пред вестник The Daily Telegraph, предава агенция  TACC . \r\n„Обръщам голямо внимание на въпроса как можем да увеличим максимално броя на нашите сили, създавайки възпиращи фактори, като същевременно осигурим британско присъствие. Ние проучваме такива възможности не само в Далечния изток, но и в региона на Карибско море“, заяви министърът. \r\nУилямсън не уточни точно в кои страни Лондон иска да създаде военни бази, но източник от обкръжението на министъра заяви, че тези държави може да бъдат Сингапур и Бруней в региона на Южнокитайско море, а също Гвиана и британската отвъдморска територия Монсерат в Карибския регион. \r\nСпоред министъра на отбраната, Обединеното кралство трябва да покаже на другите страни, че тя отново се превръща в „глобална сила“ и се отказва от започнатата, през 1968 г., политика на ликвидиране на военните си бази, разположени „на изток от Суец“. Министърът смята, че отделянето от ЕС ще даде възможност на Обединеното кралство да играе „на международната арена ролята, която светът очаква от нея“ и значително да укрепи отношенията си с Австралия, Канада, Нова Зеландия, както и с карибските страни.   Превод и редакция : Калоян Пенков", "date": "2018.12.30", "title": "ТАСС: Великобритания планира да изгради военни бази в Азия и Карибския регион след Брекзит"}
{"url": "http://www.focus-news.net/news/2018/12/30/2606786/predstoyashti-sabitiya-v-stranata-za-30-dekemvri-agentsiya-fokus.html", "text": "Oт 09.00 часа в храм \"Рождество Христово\" в кв. „Младост“ ще бъде отслужена Архиерейска света Литургия, оглавена от Негово преосвещенство Белоградчишкия епископ Поликарп - викарий на Софийския митрополит.   \r\n*** \r\nОт 19.00 часа в Театър Азарян ще се играе постановката „Островът на съкровищата“. \r\n*** \r\nОт 18.00 часа на пл. „Цар Асен I“ Община Велико Търново подарява безплатно Аудио-визуален спектакъл „Царевград Търнов – Звук и светлина“. \r\n*** \r\nОт 09.00 часа в катедралния  храм \"Св. Богородица\" ще бъде отслужена Архиерейска света Литургия, оглавена от Негово преосвещенство Константийският епископ Яков- викарий на Пловдивския митрополит и архиерейски наместник на Пазарджишка духовна околия. \r\n*** \r\nОт 09.30 часа в храм „Св. Троица“ ще бъде отслужена Утреня и света Златоустова литургия от Негово Високопреосвещенство Старозагорския митрополит Киприан.", "date": "2018.12.30", "title": "Предстоящи събития в страната за 30 декември (Агенция „Фокус“)"}
{"url": "http://www.focus-news.net/news/2018/12/30/2606784/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Почувствали се предадени от САЩ, в петък кюрдските им съюзници в Сирия помолиха сирийското правителство да ги защити от възможно турско настъпление. Молбата изненада някои американски официални лица и може да отвори пътя за силите на президента Башар Асад, подкрепян от Русия и Иран, да започне да си възвръща контролираните от кюрдите части на страната в близост до турската граница. Това ще е голяма стъпка към реализирането на целта на държавния глава,  която е да обедини отново цялата Сирия, която от повече от 7 години е арена на жестока война, пише  американското издание The New York Times  в материал, представен без редакторска намеса. \r\nТова е и първият знак, че внезапното обявление на президента Доналд Тръмп от миналата седмица, че изтегля американските войници от Сирия, не само ще промени съюзите в конфликта, но и е от директна полза за Асад – брутален автократ, който веднъж бе описан от Тръмп, като „животно“, отговорно за химически атаки и други зверства. \r\nПодкрепяните от САЩ „Отряди за народна самозащита“ (ОНС), или YPG, заявиха, че сирийското правителство трябва да изпрати сили в град Манбидж, в близост до турската граница. \r\nИскането представлява ситуация, в която съюзник на САЩ моли враг на САЩ да го защити от друг американски съюзник – Турция. \r\nТурция счита кюрдските милиции за опасни бунтовници, които искат автономия. САЩ ги смята за ценни партньори в борбата срещу „Ислямска държава“ (ИД) в Сирия – първоначалната цел на американската военна операция, която започна преди четири години. \r\nВъпреки че американските войски в Сирия са само около 2000 души, те действащ възпиращо за нападението срещу кюрдските милиции от турците. Присъствието на САЩ също така обезкуражи силите на Асад да се впуснат в района, независимо, че те възвърнаха големи райони от антиправителствените бойци, често с подкрепата на Русия и Иран. \r\nС молбата за помощ в петък кюрдите поканиха г-н Асад в поне някои от областите, които той желае. \r\nНякои американски официални лица бяха изненадани от кюрдското изявление и изразиха разочарование и гняв към своите кюрдски колеги, според високопоставен американски служител. Нямаше консултации или координация, обясни официалният представител. \r\nДокато Съединените щати разбират мотивите на кюрдите да открият преговори с правителството на Асад, обяснява събеседникът на изданието, кюрдската позиция не отразява задължително вижданията на арабските членове на кюрдско-арабската коалиция, която се бори с ИД в Източна Сирия, и заяви, че това е едностранен гамбит. \r\nДоминираните от кюрдите милиции контролират около една четвърт от територията на Сирия, включително ценни земеделски земи и петролни запаси в северната и източната част на страната. \r\nНа кюрдския контрол се противопоставят не само на турците, но и правителството на Асад, както и съюзниците му Русия и Иран, които искат територията да премине под контрола на Дамаск. \r\nИзненадващото изявление на г-н Тръмп, че ще изтегли американските войски, породи страхове, че ще възникне борба между конкурентните сили, които ще се опитат да използват създаващия се вакуум. \r\nЧрез своя съюз със Съединените щати кюрдите в Сирия придобиха безпрецедентна военна и политическа власт по време на войната. Тъй като джихадистите от ИД бяха отблъснати, кюрдите често запълваха политическата празнина, оставена след това, създавайки съвети, които да ръководят местните дела. \r\nНо съзнавайки, че Съединените щати в крайна сметка могат да се оттеглят, те също започнаха преговори за помирение със сирийското правителство. \r\nАбдулкарим Омар, представител за външните отношения на кюрдската администрация в Североизточна Сирия, заяви по телефона в петък, че преговорите продължават и че единственият въпрос, който досега е бил договорен, е разгръщането на сирийската армия в близост до Манбидж, след като американците се изтеглят. \r\nНа въпроса дали това споразумение е било съгласувано със САЩ, той каза: „Можете да попитате американците“ \r\nНо несигурността за сирийците, живеещи в тези райони, остава голяма, особено предвид това, че двете страни по споразумението го описват по различен начин. Кюрдите казват, че сирийската армия ще заеме само граничните райони, за да ги защити от евентуална турска атака и тя няма да се разположи в самия град. \r\nУправляваните от кюрдите територии в Сирия отдавна се отличават на фона на конфикта. Те се надяваха, че с помощта на американските си приятели ще създадат алтернативен модел за бъдещето на страната. \r\nНезависимо, че никоя от воюващите сили в Сирия не харесваше ситуацията, те по правило избягваха да атакуват района от страх да не провокират САЩ, Сега, когато този възпиращ фактор ще изчезне, бъдещето на Североизтока е съвсем неясно. \r\nАнализаторите считат, че най-вероятно ще спечели сирийското правителство и неговите съюзници, които искат да върнат региона под контрола на Дамаск, както за доброто на Асад, така и за своите собствени интереси. \r\nРусия би искала Асад да си възвърне контрола върху петролните резерви на Сирия, което би подпомогнало възстановяването на страната, а Иран иска да установи географска връзка между силите, които подкрепя в Сирия и Ливан с тези в Ирак. \r\n„Американското изтегляне от Сирия е еквивалент на това Сирия да бъде поднесена на тепсия на Иран и неговите милиции“, заяви Муханад ал-Талаа, командир на арабска милиция, оперираща около военната база на САЩ в Ат Танф, в близост до иракската граница. „Ако САЩ се оттеглят и ние ще сме принудени да напуснем, Иран ще има сигурни маршрути за доставки през Ирак до своите милиции и „Хизбулла“ в Сирия“. \r\nБързото изтегляне на американците може да е от полза и за останките на ИД. Въпреки че групировката е загубила почти цялата територия, която някога е контролирала, експертите изчисляват, че все още има хиляди бойци, които са се върнали към своите бунтовнически корени и все още могат да осъществяват атаки. \r\nАко местните сили, които се борят с джихадистите, загубят американските командири на бойните полета, те ще бъдат принудени да разчитат на малкия брой британски и френски сили, които все още са в Сирия, което може да доведе до объркване, казват експерти. \r\nВъпреки че президентът Тръмп първоначално лобира за изтегляне на американските войски след 30 дни, Пентагонът настоява за оттегляне, което може да отнеме месеци, като се позовава на опасността за американските сили, ако им бъде наредено бързо да демонтират предните си постове. \r\nВъзможно е също така Пентагонът да позволи на кюрдските бойци да запазят поне част от оръжията, доставени от американците, заяви представител на Министерството на отбраната на САЩ, въпреки дадените обещания на Турция миналата година, че въоръжението ще бъде отнето при приключването на военните операции. \r\nНо не е ясно как американските сили ще продължат да подкрепят местните си съюзници на място, въпреки че Пентагонът предложи редица стратегии, които включват поддържане на войски за специални операции в Ирак, които могат да осъществяват мисии в Сирия, нещо, за което Тръмп намекна в сряда по време на визитата си в Ирак. \r\nТова може да е необходимо, тъй като мнозина се съмняват в способността на сирийското правителство и неговите съюзници да доведат битката срещу ИД до края. \r\n„Не мисля, че режимът и неговите милиции могат да се справят с този проблем много добре, като се има предвид какви проблеми имаха САЩ с него“, заяви Файсал Итани, старши сътрудник в Атлантическия съвет, който изучава Сирия. \r\nНай-големите губещи от американското изтегляне ще бъдат местните сили, които се оказаха овластени от партньорството си със САЩ. Те включват арабски милиции, които се противопоставят на сирийското правителство и не искат да живеят под неговото управление. \r\n„Американците ни забиха нож в гърба“, казва Мохамед Джабър, член на военния съвет в Дейр-ез-Зор в Източна Сирия. „Те просто си поиграха с нас“. \r\nНо начело в списъка на американските съюзници в Сирия са кюрдските сили, които бяха основни партньори в борбата срещу джихадистите. \r\nСъюзът на кюрдите със САЩ ги превърна от маргинализирано малцинство в господари за голяма част от страната. Но без Съединените щати, те ще се окажат между сирийското правителство, което ги иска обратно под контрола на Дамаск, и Турция, която иска да ги ликвидира. \r\n„Мисля, че те наистина имат само един избор, който е да приемат това, което Асад предлага, и той няма да бъде алтруистичен“, счита Ранда Слим, старши научен сътрудник в Института за Близкия изток. „Той ще се опита да накара кюрдите да приемат всичките максималистични искания, които им отправи“. \r\n***  Председателят на Европейската комисия Жан-Клод Юнкер изрази съмнение, че Румъния е готова да прави политическите взаимни отстъпки, нужни за председателството на Съвета на Европейския съюз, но все пак отбеляза, че страната е „технически добре подготвена“, пише  американското издание The Washington Post . \r\nВестникът отбелязва, че Румъния поема ротационното председателство на Съвета на ЕС на 1 януари в момент на дълбоко политическо разделение у дома и докато прави спорна правосъдна реформа. Председателството ще й даде роля в определянето на дневния ред на ЕС и задачата да служи като дипломатически посредник между 28-те страни-членки. \r\nПредседателят на Европейската комисия Жан-Клод Юнкер бе цитиран в събота, да казва пред германския вестник Welt am Sonntag, че Румъния е „технически добре подготвена“, отчасти благодарение на помощта на Комисията. \r\n„Но аз мисля, че правителството в Букурещ все още не е разбрало напълно какво означава да поеме председателството над страните от ЕС“, добави той. „За да водите разумни преговори вие също се нуждаете от готовност да слушате другите и твърдата воля да оставите собствените си желания настрана. Имам някои съмнения по този въпрос“. \r\nЮнкер също така посочи вътрешните разделения в Румъния. Между президента Клаус Йоханис и Ливиу Драгня, председател на управляващата Социалдемократическа партия, съществуват дългогодишни различия. \r\nЙоханис заяви миналия месец, че Румъния не е готова за председателството. След това Драгня помолил колегите си от партията да намерят начин да образуват дело за измяна срещу него заради тези забележки. Оттогава президентът се придържа към по-оптимистичен тон, отбелязва WP. \r\nСпоред цитата Юнкер е обяснил, че вътрешната ситуация в Румъния означава, че тя не може да се представи като „компактна единица“ в Европа. \r\n„Трябва да има единен фронт у дома, за да се насърчи единството в Европа и по време на председателството“, посочи председателят на ЕК. \r\nРумъния наследява Австрия като председател на Съвета на ЕС. През шестте й месеца начело се очаква планираното излизане на Великобритания от блока през март и изборите за Европейски парламент през май. \r\n*** Съветникът по национална сигурност на Белия Дом Джон Болтън обяви, че ще пътува до Турция и Израел през януари, на фона на изтеглянето на американската армия от Сирия, пише  електронното издание на вестник Yeni Safak . \r\nБолтън съобщи, че има намерение да разговаря по теми от сферата на сигурността в региона, както и за следващите стъпки в борбата срещу „Ислямска държава“, след като САЩ напуснат района. \r\n„Ще обсъдим нашата продължителна работа за справянето с предизвикателствата, пред които са изправени съюзниците и партньорите в региона, включително и следващата фаза в борбата срещу „Ислямска държава“, на фона на това, че САЩ започват да изтеглят към вкъщи войските си в Сирия“, заяви политикът в „Туитър“. \r\nВизитата на съветника по национална сигурност на Доналд Тръмп бе обявена по-рано тази седмица от говорителя на турската управляваща „Партия на справедливостта и развитието“ Омер Челик, който каза, че Болтън ще посети Анкара след Нова година. \r\n***  Политическата върхушка в Косово едва бе обявила преобразуването на формираните от бойци от АОК (УЧК – Армията за освобождение на Косово) сили за сигурност в армия, когато в страната вече пристигнаха 24 американски армейски бронирани коли Humvee. Малко след първата доставка се очаква и втора – още 27 такива машини. Това бе поредното крещящо нарушение на Резолюция 1244 на Съвета за сигурност на ООН от 1999 година, пише Алексей Торопов в материал, публикуван от  електронното издание на руското списание „Фонд за стратегическа култура“  и представен без редакторска намеса. \r\nВъпреки че тази резолюция признава териториалната цялост на Югославия, подложена на бомбардировките на НАТО, тя разпорежда изтеглянето на югославските войски и полицията от Косово и прави невъзможно тяхното завръщане, присъствието в региона на международната гражданска мисия от наблюдатели (вместо това има чужди въоръжени сили КФОР), връщането на бежанци (сръбските бежанци така и не се завърнаха) и разоръжаването на албанските бойци. Последният елемент не бе изпълнен. Сега от екстремистите направиха армия: петхиляден военен корпус, плюс три хиляди резервисти, а бившият гангстер и полеви командир Хашим Тачи обеща да отпусне 5-процентна квота за местни сръбски новобранци... \r\nПолитическият координатор на постоянното представителство на САЩ при ООН Родни Хънтър заяви, че „Съединените щати отново потвърждават подкрепата си за постепенно, прозрачно преминаване към професионални, многонационални, свързани с НАТО сили, които обслужват всички косовски общности“. \r\nАмериканците форсират завършването на процеса на разделяне на Косово от Сърбия, който те започнаха преди двадесет години. През 1998 г. АОК, подготвена от американски и британски инструктори в бази в Албания, започна атаки срещу югославската армия и полиция, разгръщайки терор срещу косовските сърби и лоялните на властите техни съплеменници. Десет години по-късно, през 2008 г., след няколко вълни на анти-сръбски етноцид, сръбското Косово, окупирано от НАТО, бе обявено за „независима държава“. Десет години по-късно, през 2018 г., Прищина, с Вашингтон зад гърба си, заяви, че ще води преговори с Белград само при условие, че сръбските власти признаят „държавността на Косово“ и премахнат пречките пред членството на Република Косово в ООН, ЕС и НАТО. \r\nИменно тези формулировки бяха изразени в резолюцията „за диалог със Сърбия”, която наскоро бе приета от косовския „парламент”. Един от лидерите на косовската преговаряща група беше Фатмир Лимай, бивш гангстер и боец, дясната ръка на Хашим Тачи, който бе привлечен като обвиняем от Хагския трибунал за изтезания, убийства и нечовешко отношение към сърбите и верните на Белград албанци в лагера Лапушник, но бе оправдан. Този Лимай вече заяви, че в допълнение към изискванията на резолюцията на косовския „парламент“ той ще търси обезщетение от Белград за „военна агресия“... \r\n„Тази резолюция е безсмислена ...“, коментира министърът на вътрешните работи на Сърбия Небойша Стефанович. „Те могат да назначат когото си искат да бъде ръководител на преговорните групи, но трябва да помнят, че са лично виновни, че са предавали сърби на вътрешните органи, убили са, изнасилвали са, включително деца, избивали са цели села“. \r\nПо-рано, на 6 ноември, косовският режим наложи 10-процентови мита върху всички стоки от Сърбия, а на 21 ноември увеличи митото на 100%. Рамуш Харадинай, министър-председателят на квази-държавата Косово, също беше гангстер и боец в миналото и заяви, че санкциите срещу Сърбия ще продължат, докато Белград не признае „независимостта“ на региона, който е откъснат от него. Той също заплаши с „по-строги“ мерки за натиск върху Белград. Медиите започнаха да предполагат: забрана за влизане в Косово от сръбски официални лица и превозни средства със сръбски номера, непризнаване на сръбски официални документи ... Харадинай казва, че ако Сърбия се опита да реши проблема със сила, САЩ ще подкрепят косовската армия. \r\nЗасега митата удрят най-вече сръбските анклави в Северно Косово, които се снабдяват от Белград: хлябът се е увеличил с 30%, сръбската преса спряла да достига до абонатите, местните болници започнали да чувстват липсата на кислород, наркотични препарати, лекарства с кратък срок на годност, болниците преминали изключително към спешни операции. \r\nАлбанците демонстрират, че са господари на Северно Косово, населявано от сърби: през септември специалните сили на Косово се нанесоха в контролираната от Сърбия водноелектрическа централа Газивода, а през ноември косовската полиция задържа четирима сърби по подозрение за убийството на местния сръбски активист Оливер Иванович. \r\nАрестуваните са били държани в продължение на един месец без съдебен процес, като за трима от тях арестът е продължен до 24 декември. В същото време властите в Косово нямат главен обвиняем - предполагаемият убиец ... \r\nВсички тези събития се случват в дните, когато се отбелязва хилядолетието на древната Призренска епархия, макар че само един процент от населението все още е православно в Призрен. А в средновековната резиденция на сръбските патриарси на Печ преди около месец албанският премиер Еди Рама заяви, че през първата половина на 2019 г. е планирано да се създаде митнически съюз и да се направи унификация на документите, както и да се разработи стратегия за обединяване на албанския народ до 2025 година. Призракът на „Велика Албания“ се материализира. \r\nВ Македония, където благодарение на албанското малцинство местните прозападни сили успяха да прокарат преименуването на страната в „Северна Македония”, което отваря пътя към НАТО и ЕС, албанците получиха държавен статут на своя език (законопроектът е в етап на одобрение) и наводниха със съплеменници ръководството на републиката. Черна гора, където албанското малцинство „помогна” на местното население да гласува за отделянето от Сърбия, вече се присъедини към НАТО и чака влизане в ЕС. И ако Белград бъде убеден да признае Косово, то тогава те ще могат да започнат да претендират за засега принадлежащата на Сърбия, но населена с албанци Прешевска долина. \r\nПолзата на САЩ от създаването на „Велика Албания“ е най-голяма: преначертавайки границите, Вашингтон ще установи окончателна хегемония над Балканите и ще погребе надеждите на гравитиращите към Русия православни сърби. А към това, че албанската мафия е най-жестоката и успешна от всички криминални групировки в Европа, също ще е от полза за САЩ в отношенията им с европейските съюзници.", "date": "2018.12.30", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/12/30/2606788/afp-propravitelstvenite-sili-se-samnyavat-che-buntovnitsite-se-izteglyat-ot-pristanishteto-v-hodeyda.html", "text": "Йеменските бунтовници започнаха да се изтеглят от порта в Ходейда, съгласно споразумението за прекратяване на огъня, съобщи в събота представител на ООН, информира  AFP . Той е споменал също, че проправителствените сили са изразили съмнение, че това ще се случи.   \r\nСлужителят на ООН, който е помолил за анонимност, е казал, че в полунощ (петък срещу събота – бел. ред.) хутите са започнали да се изтеглят от пристанището на Червено море. \r\nВ същото време проправителствен служител е заявил пред AFP, че лоялистите са „изненадани“.\" Хутите имат преднина при контрола в Ходейда, те са разположили своите бойци по крайбрежието, нещо, заради което легитимното правителство на Йемен се безпокои.“  \r\nВ изявление за държавната новинарска агенция на Йемен „Саба“ друг проправителствен служител е казал, че  това е \"ясен опит бунтовниците да провалят изпълнението на споразумението“, постигнато по-рано през декември на мирните преговори в Швеция.  Ивелина Ватова", "date": "2018.12.30", "title": "AFP: Проправителствените сили се съмняват, че бунтовниците се изтеглят от пристанището в Ходейда"}
{"url": "http://www.focus-news.net/news/2018/12/30/2606789/izvestiya-putin-razkaza-za-planovete-si-za-posreshtaneto-na-nova-godina.html", "text": "Президентът на Русия Владимир Путин разказа, че нищо особено не предвижда за новогодишните празници, по-скоро ще остане в Москва, ще поиграе на хокей и ще кара ски, пише вестник  „Известия“ .    \r\n«Нямам никакви специални планове. Ще бъда в Москва, а после ще видим, може да поиграя хокей, да покарам ски“ », е заявил руският държавен глава в интервю за телевизионния канал  „Россия 24“  \r\nПрессекретарят му Дмитирй Песков бе обявил, че Путин ще посрещне Новата година в кръга на роднини и близки. Освен това „до последната минута от годината“ (2018 – бел. ред.) президентът ще работи.   \r\nНа 29 декември Владимир Путин участва в приятелски хокеен мач „Нощна лига“ на Червения площад. В мача са участвали и министърът на отбраната Сергей Шойгу, и легендарните хокеисти Павел Буре, Вячеслав Фетисов и Алексей Касатонов. \r\nВ събота стана известно също така и че руският лидер се е договорил да поиграе хокей и да покара ски с белоруския президент Александър Лукашенко.  Ивелина Ватова", "date": "2018.12.30", "title": "„Известия“: Путин разказа за плановете си за посрещането на Нова година"}
{"url": "http://www.focus-news.net/news/2018/12/30/2606790/izvestiya-bibisi-se-oplaka-v-mvnr-na-rf-za-iztichane-na-informatsiya-za-satrudnitsi-v-rusiya.html", "text": "Британската радио и телевизионна корпорация БиБиСи е отправила молба в МВнР на РФ руските власти да разследват публикация с данни за нейни сътрудници в Москва, пише  „Известия“ .  \r\nЗа това е съобщил в Туитър на 29 декември, събота, ръководителят на Световната служба на корпорацията Джейми Ангус.  \r\n«БиБиСи помоли руските власти да разследват това предизвикващо тревога събитие.  Благополучието и сигурността на нашите сътрудници в Москва е наша главна грижа“, е написал той.  \r\nНа 25 декември в развлекателната платформа Pikabu неизвестен автор е публикувал списък с имената на 44 сътрудника на руската служба в БиБиСи.  \r\nДва дни преди това вестник The Sunday Times бе публикувал списък със сътрудници на бюрото в Единбург на агенция  Sputnik, като са споменати и дължностите им. Освен това в материала има и призив на депутата от партия „ Либерални демократи“ Алекс Коул-Хамилтън в парламента на Шотландия да се арестуват активните журналисти на Русия във Великобритания. Политикът назовал представителите на руските медии участници в „информационната война“,  която дестабилизира обстановката във Великобритания.   \r\nПосолството на Русия в Лондон е сравнило този списък с украинския сайт „Миротворец“. В Москва определят случая като безпрецедентен.   \r\n«Отнасяме се отрицателно към това, и на различни равнища сме изразили абсолютното си неразбиране и разочарование по повод на случващото се във Великобритания по адрес на журналистите от Sputnik и от RT», е заявил прессекретарят на президента на РФ Дмитрий Песков. \r\nТой е отбелязал, че макар и Русия да не се придържа към принципа „око за око“, тя с разбиране се отнася към ответната публикация на данните за британските журналисти.   \r\nНа 21 декември Федералната служба за надзор в сферата на съобщенията, информационните технологии и масовите комуникации, съкратено „Роскомнадзор“, съобщи, че започва проверка на интернет-ресурсите на БиБиСи и нейния канал BBC World News за това как се спазва руското законодателство.  Ивелина Ватова", "date": "2018.12.30", "title": "Известия“: БиБиСи се оплака в МВнР на РФ за изтичане на информация за сътрудници в Русия"}
{"url": "http://www.focus-news.net/news/2018/12/30/2606793/avtobus-na-gradskiya-transport-se-blasna-v-kashta-v-sofiya-obzor.html", "text": "Автобус на градския транспорт се блъсна в къща в София. Пътнотранспортното произшествие е станало в събота към 15.10 часа между ул. „Суходолска и „Кубан“. Катастрофиралият автобус се е движел по линия 77. Все още се установява причината за инцидента, но по данни на водача, автобусът е бил засечен от лек автомобил. В салона се е возил един пътник. Няма данни за пострадали. Регистрирани са материални щети върху оградата на къщата. Изпратен е екип на КАТ. Автобусът бе изместен от местопроизшествието с помощта на кран. За времето, в което се осъществи преместването му, бе въведена временна организация на движението. Затворено бе движението по улиците „Суходолска“ и „Кубан“, а автобусните линии 72 и 77 временно ще въртят на \"Кубан\" и \"Ришки проход\". Към 18.00 часа, близо 3 часа по-късно, катастрофиралият автобус по линия 77 бе изтеглен, а движението в района възстановено.  \r\nДеница КИТАНОВА", "date": "2018.12.30", "title": "Автобус на градския транспорт се блъсна в къща в София (ОБЗОР)"}
{"url": "http://www.focus-news.net/news/2018/12/30/2606792/reuters-vuchich-e-gotov-da-obsadi-iskaniyata-na-opozitsiyata.html", "text": "Сръбският президент Александър Вучич е заявил в събота пред проправителствената телевизия Studio B TV в Белград, че е готов да обсъди исканията на опозицията, съобщава  Reuters .  \r\nВ интервю за медията той е заявил, че е “готов да види какво поражда недоволството на хората“. При влизане в сградата той е бил освиркан от група протестиращи, събрали се пред входа й. \r\nПо-рано Вучич заяви, че е готов да тества до колко партията му е популярна в извънредни избори, макар че Вук Еремич, бивш външен министър и лидер на малката Народна партия, която е част от управляващата коалиция, заяви, че опозицията ще бойкотира всякакви избори.   Ивелина Ватова", "date": "2018.12.30", "title": "Reuters: Вучич е готов да обсъди исканията на опозицията"}
{"url": "http://www.focus-news.net/news/2018/12/30/2606794/nezavisimaya-gazeta-ruski-i-kitayski-kompanii-minavat-pod-kontrola-na-sasht.html", "text": "Заради санкциите руски и китайски компании минават под контрола на САЩ, пише  „Независимая газета“   \r\nВестникът пояснява, че американското финансово ведомство диктува кой да влезе в съвета на директорите в гигантите на РФ и Китай.   \r\nПрез 2018 година администрацията на Доналд Тръмп започна да налага убийствени санкции против руските и китайските компании. За да избегнат пълно затваряне те са принудени да се съгласят на контрол от страна на САЩ, като извършат промени в своите директорски съвети и преразпределение на активите си.   \r\nВ началото на април САЩ обявиха, че въвеждат санкции за седем руски предприемача и за 12 техни компании. В черния американски списък  влизат Олег Дерипаска, Владимир Богданов, Сулейман Керимов, Игор  Ротенберг, Кирил Шамалов, Андрей Скоч, Виктор Векселберг.  \r\nКомпания РУСАЛ и група En+, които влизат в състава на управляваната от Дерипаска промишлена група „Базов елемент“  се опитват да избегнат спиране на производствения си процес, като предават контрола на граждани на САЩ и Великобритания. В края на декември американското финансово министерство е обещало да отмени санкциите от двете фирми, ако Дерипаска се откаже от своя контрол над активите им.  \r\nПреди това да смени състава на съвета на директорите си се съгласи и китайският гигант ZTE, който също през април попадна под убийствени американски санкции. САЩ забраниха да му се продават съоръжения и нужни за производството му компоненти, както и да се купува неговата готова продукция. Още в май китайската компания се съгласи да смени целия топмениджърски екип в американския си филиал в името на запазване на бизнеса. Тя е била задължена още да плати и глоба от милиард долара. Освен това предвижда се още 400 милиона долара да бъдат блокирани по сметките й, които да служат като гаранция за изплащане на глоба в случай на бъдещи нарушения.    Ивелина Ватова", "date": "2018.12.30", "title": "„Независимая газета“: Руски и китайски компании минават под контрола на САЩ"}
{"url": "http://www.focus-news.net/news/2018/12/30/2606796/reuters-upravlyavashtata-koalitsiya-se-radva-na-533-na-sto-ot-doverieto-na-izbiratelite.html", "text": "Според проучване на общественото мнение, проведено през есента от Центъра за избори и демокрация, НПО, базирано в Белград, управляващата коалиция, ръководена от Сръбската прогресивна партия на Александър Вучич, събира повече от 53 на сто от гласовете на избирателите, съобщава  Reuters . Другите партии са много назад зад нея. \r\nАко опозицията се яви на евентуални извънредни избори като коалиция, а не като отделни партии, ще събере близо 15 на сто гласове. Тези партии предстои да се договорят за общо участие, тъй като в момента единственото нещо, което ги обединява, е неприязънта им към Вучич и неговата партия.   \r\nВ 250-местния парламент управляващите имат комфортно мнозинство от 160 депутати. Следващите редовни национални избори са през 2020 година.   \r\nОпозицията в Сърбия организира големи протести рядко, след като народното недоволство изгони бившия президент Слободан Милошевич през 2000 година.   \r\nПо-голяма част от сегашните опозиционни лидери са участвали в различни прозападни правителства, които идваха на власт между 2000-та и 2012-та, когато Сръбската прогресивна партия направи коалиция със социалистите на Милошевич и дойде на власт.   \r\nСамият Вучич тръгна като националист през 1990-те, когато Югославия се разпадна, а после прегърна европейските ценности и членството на Сърбия в ЕС като стратегическа цел за страната. Той поддържа тесни връзки с Русия и с Китай, пише агенция  Reuters .   Ивелина Ватова", "date": "2018.12.30", "title": "Reuters: Управляващата коалиция се радва на 53,3 на сто от доверието на избирателите"}
{"url": "http://www.focus-news.net/news/2018/12/30/2606795/vedomosti-kremal-prizova-da-ne-se-izchakvat-rezultatite-ot-pregovorite-mezhdu-putin-i-lukashenko.html", "text": "Кремъл разглежда преговорите между президентите на Русия и Белорусия Владимир Путин и Александър Лукашенко «като поредна стъпка по отношение на съюзническите отношения », но същевременно от тази среща не трябва да се чакат окончателни решения, пише вестник  „Ведомости“ , като съобщава, че информацията е дал прессекретарят на руския президент Дмитрий Песков и е пояснил, че икономическия конфликт между Минск и Москва минава в политическото поле.  \r\nВ събота, 29 декември, в Кремъл се е състояла среща между Путин и Лукашенко.   \r\n Русия не желае повече да доставя на Белорусия нефт и газ, ако двете страни не се обединят в една държава.   \r\n„Едва ли може да се очакват някакви крайни решения, като се има предвид колко сложна е темата. Освен това има въпроси, които, да кажем по-меко, са по-малко мащабни, но не са по-малко важни за всяка от страните“, е отбелязал Песков.   \r\nПо неговите думи, президентите вече са се договорили да създадат съвместна работна група за разрешаване на спорните въпроси. На срещата си в събота държавните глави са определили „вектора“, по който ще работи тази група.   \r\nОсновни теми на преговорите е била цената на газа за Белорусия, работата на белоруския нефтопреработвателен сектор в условията на маневрата, която Русия провежда, а също и доставката на хранителни продукти за Белорусия.   \r\nЛукашенко не е успял да предоговори цената на газа за следващата година.    Ивелина Ватова", "date": "2018.12.30", "title": "„Ведомости“: Кремъл призова да не се изчакват резултатите от преговорите между Путин и Лукашенко."}
{"url": "http://www.focus-news.net/news/2018/12/30/2606791/vzglyad-evropa-preodolya-i-poslednoto-prepyatstvie-pred-severen-potok-2.html", "text": "Еврокомисията, която недолюбва „Северен поток-2“, е излязла с важно заявление, пише  „Взгляд“ . Заканата на Доналд Тръмп не може да спре строителството на газопровода. Това е казал еврокомисарят Гюнтер Йотингер.  \r\nТака Европа отстранява и последното препятствие по пътя на „Северен поток-2“. Не по-малко важен сигнал изпраща и Киев.   \r\n«Никога не съм бил активен защитник на „северен поток-2“. Истината обаче е в това, че газопроводът се строи отдавна и съвсем не е леко да се спре изграждането му. Заканите на Тръмп не могат да бъдат повод за подобно действие », е заявил еврокомисарят по бюджета на ЕС Гюнтер Йотингер пред германското списание  „Шпигел“. \r\nПо думите му, по-важното е, че Газпром е сключил справедливо споразумение за по-нататъшното използване на съществуващите разклонения, които преминават през Украйна.  \r\nЕврокомисарят, по същество, е защитил проекта от заплахите, идващи от САЩ. Известно е, че те по-рано сами решиха, че могат да обявяват санкции срещу газопровода. Това беше последният неясен елемент в общуването между Брюксел и Москва по този проект. С изявлението на Йотингер и той се изясни.   \r\nОт този момент, пише вестникът, може да не се обръща внимание на поредните ярко популистки изявления на американсик, украински или други политици по адрес на тръбата. Европейската комисия заяви своята категоричност „Северен поток-2“ да бъде завършен, което означава, че руският газ ще стига до Европа.   Ивелина Ватова", "date": "2018.12.30", "title": "„Взгляд“: Европа преодоля и последното препятствие пред „Северен поток-2“"}
{"url": "http://www.focus-news.net/news/2018/12/30/2606797/radostina-tsenova-balgarska-fondatsiya-bioraznoobrazie-prez-posledniya-vek-dva-vida-grabnachni-zhivotni-izchezvat-vsyaka-godina.html", "text": "Това каза за  Радио „Фокус“ – Бургас  Радостина Ценова от Българска фондация „Биоразнообразие“ по повод Международния ден на биологичното разнообразие. По думите ѝ това е една от тревожните тенденции в световен мащаб. „Чрез тази загуба на биоразнообразие човекът е изправен пред опасността да стане първият вид, който ще документира собственото си изчезване“, отбеляза Ценова. Според нея това се дължи на неуспехите и неизпълнените от световните организации обещания, свързани със спирането на загубата на биоразнообразие. „Работата по облагородяване на околната среда и обогатяване на биоразнообразието е свързана и макар че можем да се похвалим с успехи по отношение на втората дейност, през следващата година би трябвало да се обърне още внимание по отношение на опазването на околната среда“, каза още Ценова. По думите ѝ Бургас има едно от най – уязвимите местообитания – влажните зони, и всеки жител на града би могъл да спомогне за опазването им чрез дейността си. „Основните заплахи за биологичното разнообразие в областта са замърсяването на Черно море, унищожаването на дюните и бракониерството. Друга нередност е внасянето на нехарактерни за нашата природа животински видове, които, привнесени тук, биха могли да доведат до унищожаването на местните обитатели. Пример за това са червенобузите костенурки. Пуснати в наш водоем, нанасят сериозна вреда на останалите видове, тъй като те нямат естествени врагове, постепенно увеличават размера си и биха могли да се превърнат в хищници“, обясни Ценова. Според нея успехът в борбата с опазване на биоразнообразието и околната среда е в ръцете на всеки. „Важно е всички граждани са активни и да спомагат за намаляване загубата на  биоразнообразието и за намаляване на всички вредни последствия, които самите ние нанасяме на планетата си“, допълни още Ценова. \r\nМария ПОПЧЕВА", "date": "2018.12.30", "title": "Радостина Ценова, Българска фондация „Биоразнообразие“: През последния век два вида гръбначни животни изчезват всяка година"}
{"url": "http://www.focus-news.net/news/2018/12/30/2606787/tassporoshenko-podpisa-zakon-za-razshirenie-na-prinadlezhashtata-na-ukrayna-morska-zona.html", "text": "Контролираната морска територия на Украйна се увеличава до 24 морски мили, съобщи  ТАСС .   \r\nПрезидент на Украйна Петро Порошенко е подписал закон за правния статус и режим на принадлежащата на Украйна морска зона. Това съобщение е било публикувано в събота в сайта на държавния глава на Украйна.   \r\nНа 6 декември Върховната рада на Украйна прие законопроект „За принадлежащата на Украйна зона \", според което контролираната морска територия се увеличава с 12 морски мили и достига 24 мили. В парламента са отбелязали, че така се дава възможност да се засилят контролните функции на пограничните служби и да се охранява крайбрежната зона. Освен това със закона се разширяват пълномощията на граничарите да правят оглед на рибарските съдове в принадлежащата зона, както и да контролират придвижването и пребиваването на украински и чуждестранни невоенни съдове, а също и на военни кораби в нея.    Ивелина Ватова", "date": "2018.12.30", "title": "ТАСС:Порошенко подписа  закон за разширение на принадлежащата на Украйна морска зона"}
{"url": "http://www.focus-news.net/news/2018/12/30/2606798/the-sunday-times-layam-foks-preduprezhdava-che-brekzit-mozhe-i-da-nyama.html", "text": "Брекзит е на ръба да се провали, а шансовете на Великобритания да излезе от Европейския съюз са 50:50 , ако депутатите отхвърлят сделката на премиера Тереза Мей, това е заявил британският министър по въпросите на външната търговия Лайъм Фокс, пише в днешния си брой  The Sunday Times . \r\nМинистър Фокс призова колегите си да подкрепят Тереза Мей, защото това е „въпрос на чест“.    \r\nТой е сред водещите политици, поддръжници на Брекзит, и вярва, че има стопроцентова гаранция Брекзит да се случи, само ако парламентаристите от Уестминстър гласуват в подкрепа на споразумението, което Мей е постигнала за напускането на Евросъюза. Фокс е заявил още, че „ ако ние не гласуваме  в подкрепа, не съм сигурен, че резултатът ще е повече от 50:50“. \r\nНеговият коментар е в интервю за The Sunday Times, дадено в момент, когато се разрастват твърденията, че  парламентарният организатор на консерваторите Джулиан Смит е упражнявал натиск върху депутатите по Коледа.   \r\nДнес (събота – бел. ред.) Фокс е подчертал категорично, че става дума за „въпрос на чест“ да се подкрепят усилията на Мей. Провалът би означавал „запалителна бомба“.   Ивелина Ватова", "date": "2018.12.30", "title": "The Sunday Times: Лайъм Фокс предупреждава, че Брекзит може и да няма"}
{"url": "http://www.focus-news.net/news/2018/12/30/2606800/the-guardian-protestite-na-zhaltite-zhiletki-v-holandiya-byaha-razprasnati-ot-konna-politsiya.html", "text": "Холандската конна полиция в събота е разгонила демонстранти от „жълтите жилетки“, които са хвърляли камъни по пазителите на реда, се казва  в полицейско съобщение, пише  The Guardian . \r\nВ него се казва още, че конните полицаи са направили няколко опита, за да спрат демонстрацията в Хага, за чието провеждане  властите не са били уведомени предварително и е имало насилие. Осем души от протестиращите са арестувани за нарушаване на мира, след като са влезли в стълкновение с полицаите.  \r\n150-200 демонстранти са се събрали в събота на протестен поход недалеч от правителствените сгради. Те са носели жълти жилетки в подкрепа на протестите във Франция.   \r\nХоландската телевизия показа кадри, на които протестиращите са заснети пред парламента на страната, докато викат антиправителствени призиви, а по-късно се опитват да пробият полицейския кордон. Няма пострадали, се съобщава от полицията.   \r\nВъв Франция в същото време демонстрантите бяха блокирали пътища в страната, докато протестиращите се събираха в градските центрове. Но антиправителственото недоволство е било много по-слабо заявено от предишните съботни протести, отбелязва британският вестник.  Ивелина Ватова", "date": "2018.12.30", "title": "The Guardian: Протестите на „жълтите жилетки в Холандия бяха разпръснати от конна полиция"}
{"url": "http://www.focus-news.net/news/2018/12/30/2606799/the-sunday-times-sadzhid-dzhavid-napusna-afrikansko-safari-zaradi-migrantskata-kriza-na-la-mansha.html", "text": "Вътрешният министър на Великобритания Саджид Джавид прекарва празниците със семейството си на сафари в Южна Африка, съобщава  The Sunday Times . В нощта на петък срещу събота той е бил принуден да ги остави и  спешно да се върне на Острова заради разгарящата се мигрантска криза.   \r\nВътрешният министър попадна под огън, след като обяви, че потопената във водите на Канала (англ. за Ла Манша - бел. ред.) лодка с мигранти е „голям инцидент“, докато в същото време той прекарва празниците в луксозна вила в скъп южноафрикански курорт за сафари.  Ивелина Ватова", "date": "2018.12.30", "title": "The Sunday Times: Саджид Джавид напусна африканско сафари заради мигрантската криза на Ла Манша"}
{"url": "http://www.focus-news.net/news/2018/12/30/2606802/pazardzhik-evropeyskoto-kulturno-mnogoobrazie-predstaviha-tri-chitalishta-v-oblastta.html", "text": "Европейското културно многообразие представиха три народни читалища в област Пазарджик, в изпълнение на Комуникационната стратегия на Република България за ЕС с подкрепата на Областна администрация Пазарджик. Това съобщи за  Радио „Фокус“ – Пазарджик  Мария Ловчинова от областната администрация. „В НЧ „23 април 1876 – 1909″ с. Равногор, община Брацигово, се състоя творческа среща на участниците в традиционния международен фестивал на приятелството, който се провежда всяка година в селото с участието на състави и изпълнители от България, Швеция, Унгария и Великобритания. Участниците в срещата представиха фото изложба от всички издания на фестивала до момента. Чуждестранните гости посещават родопското село всяка година и показват пред местните жители и гости традициите и обичаите на европейските народи, разучават българските хора и народни песни“, обясни тя. „Под мотото „Коледа среща Европа с Тракия“, в НЧ „Св. Св. Кирил и Методий-1933″ – с. Братаница, община Пазарджик, се проведе празничен концерт с участието на всички творчески състави към читалището. Децата рецитираха и пяха коледни песни и стихотворения на български, немски, английски и френски език. Бяха представени коледните традиции и обичаи в различни европейски страни и презентация на Коледни базари в Мюнхен, Страсбург, Париж и София. Приятна изненада за всички участници в концерта бяха коледните поздрави на партньорите и приятели от Литва, Словения, Сърбия и Македония. Дамите от групата за стари шлагери към читалището подготви за всички гости и тематична почерпка – горещо ароматно вино с ябълки, портокалови кори и канела /по немска рецепта/, горещ шоколад по френски и още топъл английски чай. Традиционни коледни сладки – като германски щолен, френски кифлички с канела и бадеми, английски коледен мраморен кейк и други“, посочи Мария Ловчинова. „Коледен концерт с участието на Танцов състав „Тракийче“ и приятели се състоя в НЧ „Теофил Бейков – 1907″ – с. Калугерово, община Лесичово. В програмата бяха представени танцови изпълнения, характерни за различни европейски народи. Детски рисунки украсиха фоайето на читалището с изложба на тема „България в Европа“, каза още Ловчинова. \r\nВаня НИКОЛОВА", "date": "2018.12.30", "title": "Пазарджик: Европейското културно многообразие представиха три читалища в областта"}
{"url": "http://www.focus-news.net/news/2018/12/30/2606805/pregled-na-mezhdunarodnite-novini-do-6-chasa-agentsiya-fokus.html", "text": "Подписването на Договора за добросъседство, приятелство и сътрудничество между Македония и България е изключително важна стъпка в отношенията между двете страни, заяви министърът на туризма Николина Ангелкова в интервю пред  скопския телевизионен „Канал 5“ , като посочи, че до това важно събитие се е стигнало благодарение на огромните усилия на премиера Бойко Борисов, неговия кабинет и на македонския му колега Зоран Заев. \r\nСпоред Ангелкова Договорът ще подпомогне усилията на министрите на туризма на двете страни за създаване на общ балкански маршрут, който да бъде предлаган на туристи от големи пазари, като Китай, Индия, Близкия Изток, Южна Корея, САЩ, Япония и други. \r\n*** Летището на Хановер преустанови работа по приема и излитането на самолети по редовните рейсове. Причината е, че неизвестно лице с автомобил с полска регистрация се е опитало да влезе на територията му. За това са съобщили в събота във федералната полиция на Германия, информира  ТАСС .   \r\nЗадържан е мъжът, който е шофирал колата. Инцидентът се е случил на един от пропускателните пунктове приблизително в 18.00 ч. московско време. Автомобилът строшил входната врата и навлязъл на територията на летището. По информация на вестник Hannoversche Allgemeine, шофьорът се е опитал да достигне до приземяващ се лайнер. Полицията е успяла да спре колата и да задържи мъжа.   \r\nТерминалите на аеропорта, с изключение на терминал А, са открити за пътниците и за посрещачите.  Няма информация колко дълго е преустановено приемането на кацащите самолети и излитането по график самолети. \r\nЗасега от полицията не могат да кажат дали става дума за целенасочена атака или за нещастен случай. Изясняват се мотивите за действията на мъжа. Полицията не изключва и лице с психически проблеми. В момента експерти, в това число и по взривове, оглеждат автомобила.   \r\nМеждународното летище на Хановер е важен транспортен възел в Германия. Тук е разположена авиокомпания Tuifly. През миналата година летището е обслужило близо шест милиона пътници. \r\n*** Председателят на турския Меджлис Бинали Йълдъръм отново се разплака след като управляващата Партия на справедливостта и развитието (ПСР)  го издигна за кандидат за кмет на Истанбул, пише вестник  „Джумхуриет” .  \r\nБинали Йълдъръм, който продължава да бъде шеф на парламента, силно се разчувства при прожекцията на посветения за него специален филм.  Ето други подобни случаи от политическата биография на Бинали Йълдъръм, при които той не успява да сдържи своите сълзи: Първо.  19 май 2016-та: Тогавашният зам.-генерален председател на ПСР Йомер Челик (бивш министър по европейските въпроси и главен преговарящ на Турция – бел. на „Фокус”), оповестява също тогавашния министър на транспорта Бинали Йълдъръм като кандидат за Генерален председател на ПСР. Бинали Йълдъръм не може да сдържи сълзите си. Второ.  18 юли 2016-та: След опита за преврат на 15 юли и заседание на Министерския съвет - три дни след това, Бинали Йълдъръм излизана трибуната и развълнуван обяснява: „12-годишният ми внук ме попита: „Дядо, това не са ли нашите войници; защо тогава убиват невинни хора?”. Аз не успях да му отговоря.”. След това Бинали Йълдъръм за втори път публично се разплаква. Трето.  20 ноември 2016-та: Като министър-председател Бинали Йълдъръм посещава Околийското ръководство на ПСР в Тузла, на азиатската част на  Истанбул. По време на изказването на „ветерана от 15 юли 2016-та”  Юзеир Дживан, Бинали Йълдъръм отново се разплаква. Четвърто.  2 май 2017-та: Пак тогавашният министър-председател Бинали Йълдъръм излиза на трибуната на извънреден конгрес ПСР. За да се разплаче по повод възстановеното партийно членство на президента Реджеп Тайип Ердоган (няколко дни по-късно той вече е избран за генерален председател на ПСР – бел. на „Фокус”) . Пето.  13 юли 2018-та:  Президентът Реджеп Тайип Ердоган  говори на тържество, на което сегашният председател на Меджлиса и доскорошен 27-ми премиер на Турция Бинали Йълдъръм е удостоен с Висшия медал за държавни заслуги. По време на изказването му Бинали Йълдъръм буквално се „задавя от сълзи”. Шесто.  29 декември 2018-та: Президентът и генерален председател на ПСР Реджеп Тайип Ердоган оповестява сегашния председател на Меджлиса Бинали Йълдъръм като кандидат на партията за кмет на Истанбул. По време на изготвения за него филм, Бинали Йълдъръм отново не може да сдържи сълзите си. \r\n*** Правоохранителните органи на ФРГ са задържали в Майнц сириец по подозрение, че подготвя терористичен акт, съобщава  ТАСС . Има съмнения, мъжът може би е във връзка със задържаните по-рано в събота в Ротердам четирима мъже. \r\nМъжът е 26-годишен гражданин на Сирия, не е регистриран на територията на ФРГ. Той е бил задържан в квартира в Майнц, в която се провеждал обиск. Полицейските служби на ФРГ са действали в координация с правоохранителните органи на Нидерландия.   \r\nВ момента се решава въпросът с екстрадицията на сириеца в Нидерландия. \r\nПо-рано в събота нидерландската телевизия е съобщила за задържането в Ротердам на четири човека, заподозрени в подготовката на терористичен акт. По информация на телевизията в момента полицията изучава подробно характера и мащаба на планираната от тях терористична заплаха. \r\n***  В събота сърбите протестираха срещу президента Александър Вучич и неговата управляваща Сръбска прогресивна партия (СПП) в центъра на Белград, съобщава  Reuters .  \r\nХиляди са участвали в мирен протест в центъра на сръбската столица, скандирайки „Вучич крадец“. Това е четвърти протест с искане за свобода на словото и да се спрат нападките срещу журналисти и политици от опозицията.   \r\nПоддръжници на Алианс за Сърбия, опозиционна коалиция от 30 партии и организации, твърдят, че Вучич е автократ, а неговата партия е корумпирана, нещо, което нейните лидери отричат. \r\n*** Двама десни министри от израелското правителство в събота създадоха нова партия, съобщава  AFP .  \r\nТова са министърът на образованието Нафтали Банат и на правосъдието Айелет Шакед, които напускат крайно дясната партия „Еврейски дом“, за да основат партия „Нови десни“.  \r\nНа пресконференция по този повод двамата министри заявиха, че новата политическа формация си поставя за цел да изгради баланс между религиозните и нерелигиозните гласоподаватели, като създаде „реално партньорство“ помежду им. \r\n*** Полицията използва в събота сълзотворен газ срещу протестите на „жълтите жилетки“ в Париж, съобщава  AFP . \r\nНяколко стотици души се събраха в събота недалеч от сградите на някои от държавните телевизии и телевизионния канал BFM  в центъра на френската столица. Те викаха „фалшиви новини“ и искаха оставката на президента Еманюел Макрон.   \r\nДемонстрантите се движеха по трамвайните линии и мятаха гранати по полицията, която им отговори със сълзотворен газ и задържа няколко души.   \r\nНяколко коли бяха запалени около редакцията на вестник Le Parisien. \r\nСълзотворен газ беше използван и при протестите в Нант, западна Франция. Протести е имало в Лион, Бордо и Тулуза.   \r\nПо данни на полицията в Марсилия са излезли 900 души, които са викали „Макрон вън“.   \r\n*** Подразделения на Въоръжените сили на Украйна (ВСУ) в събота вечерта са пуснали по територията на провъзгласилата се Донецка народна република (ДНР) 160 боеприпаса. За това информация е подадена в представителството на ДНР в Съвместния център по контрол и координация на режима по прекратяване на огъня, съобщава  ТАСС .  \r\n\"В 21:20 ВСУ са извършили обстрел по направлението Пески - Жабичево. Хвърлени са 58 гранати и са произведени 100 изстрела от зенитни установки. В 21:50 по същото направление са пуснати две мини калибър 120 мм\", съобщава . \r\nОт полунощ на 29 декември в навечерието на новогодишните и коледните празници в сила влиза новият режим за прекратяване на огъня. Той е съгласувам емжду участниците в контактната група за мирно урегулиране на ситуацията в Донбас. \r\n*** \r\nЙеменските бунтовници започнаха да се изтеглят от порта в Ходейда, съгласно споразумението за прекратяване на огъня, съобщи в събота представител на ООН, информира  AFP . Той е споменал също, че проправителствените сили са изразили съмнение, че това ще се случи.   \r\nСлужителят на ООН, който е помолил за анонимност, е казал, че в полунощ (петък срещу събота – бел. ред.) хутите са започнали да се изтеглят от пристанището на Червено море. \r\nВ същото време проправителствен служител е заявил пред AFP, че лоялистите са „изненадани“.\" Хутите имат преднина при контрола в Ходейда, те са разположили своите бойци по крайбрежието, нещо, заради което легитимното правителство на Йемен се безпокои.“  \r\nВ изявление за държавната новинарска агенция на Йемен „Саба“ друг проправителствен служител е казал, че  това е \"ясен опит бунтовниците да провалят изпълнението на споразумението“, постигнато по-рано през декември на мирните преговори в Швеция. \r\n*** Контролираната морска територия на Украйна се увеличава до 24 морски мили, съобщи  ТАСС .   \r\nПрезидент на Украйна Петро Порошенко е подписал закон за правния статус и режим на принадлежащата на Украйна морска зона. Това съобщение е било публикувано в събота в сайта на държавния глава на Украйна.   \r\nНа 6 декември Върховната рада на Украйна прие законопроект „За принадлежащата на Украйна зона \", според което контролираната морска територия се увеличава с 12 морски мили и достига 24 мили. В парламента са отбелязали, че така се дава възможност да се засилят контролните функции на пограничните служби и да се охранява крайбрежната зона. Освен това със закона се разширяват пълномощията на граничарите да правят оглед на рибарските съдове в принадлежащата зона, както и да контролират придвижването и пребиваването на украински и чуждестранни невоенни съдове, а също и на военни кораби в нея.   \r\n*** Президентът на Русия Владимир Путин разказа, че нищо особено не предвижда за новогодишните празници, по-скоро ще остане в Москва, ще поиграе на хокей и ще кара ски, пише вестник  „Известия“ .    \r\n«Нямам никакви специални планове. Ще бъда в Москва, а после ще видим, може да поиграя хокей, да покарам ски“ », е заявил руският държавен глава в интервю за телевизионния канал  „Россия 24“  \r\nПрессекретарят му Дмитирй Песков бе обявил, че Путин ще посрещне Новата година в кръга на роднини и близки. Освен това „до последната минута от годината“ (2018 – бел. ред.) президентът ще работи.   \r\nНа 29 декември Владимир Путин участва в приятелски хокеен мач „Нощна лига“ на Червения площад. В мача са участвали и министърът на отбраната Сергей Шойгу, и легендарните хокеисти Павел Буре, Вячеслав Фетисов и Алексей Касатонов. \r\nВ събота стана известно също така и че руският лидер се е договорил да поиграе хокей и да покара ски с белоруския президент Александър Лукашенко.", "date": "2018.12.30", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/30/2606804/sport-rezultati-ot-poslednite-igrani-sreshti-po-hokey-v-natsionalnata-hokeyna-liga-na-sasht.html", "text": "Играха се пет срещи от програмата на Националната хокейна лига на САЩ за неделя. Ето резултатите:   \r\nБъфало Сейбърс-Бостън Бруинс 2:3 \r\nОтава Сенатърс-Вашингтон Кепитълс 2:3 \r\nТампа Бей Лайтнинг-Монреал Канейдиънс 6:5 \r\nТоронто Мейпъл Лийфс-Ню Йорк Айлъндърс 0:4 \r\nФлорида Пантърс-Филаделфия Флайърс 2:1", "date": "2018.12.30", "title": "Спорт: Резултати от последните играни срещи по хокей в Националната хокейна лига на САЩ"}
{"url": "http://www.focus-news.net/news/2018/12/30/2606801/the-telegraph-velikobritaniya-shte-stane-istinski-globalen-igrach-sled-brekzit.html", "text": "Великобритания ще стане „истински глобален играч“ след Брекзит с военни бази в Югоизточна Азия и в Карибския регион, твърди военният министър, както пише  The Telegraph .  \r\nГавин Уилямсън, министърът на отбраната на Великобритания, е категоричен, че страната ще открие две нови военни бази в Карибския регион и в Югоизточна Азия, тъй като тя е готова да укрепи военното си присъствие в чужбина след като приключи сделката по излизането си от Евросъюза. \r\nВоенният министър настоява британците да престанат да намаляват международното влияние и авторитет на страната и да осъзнаят, че Обединеното кралство ще застане изправено на световната сцена, след като напусне Европейския съюз.  \r\nВ интервю за The Telegraph в кабинета си в Министерството на отбраната на Великобритания Уилямсън е казал още: „ Трябва да сме много по-оптимистично настроени за нашето бъдеще, след като излезем от Европейския съюз. Това е нашият велик миг като нация от края на Втората световна война досега.“  Ивелина Ватова", "date": "2018.12.30", "title": "The Telegraph: Великобритания ще стане „истински глобален играч“ след Брекзит"}
{"url": "http://www.focus-news.net/news/2018/12/30/2606807/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Брекзит е на ръба да се провали, а шансовете на Великобритания да излезе от Европейския съюз са 50:50 , ако депутатите отхвърлят сделката на премиера Тереза Мей, това е заявил британският министър по въпросите на външната търговия Лайъм Фокс, пише в днешния си брой  The Sunday Times . \r\nМинистър Фокс призова колегите си да подкрепят Тереза Мей, защото това е „въпрос на чест“.    \r\nТой е сред водещите политици, поддръжници на Брекзит, и вярва, че има стопроцентова гаранция Брекзит да се случи, само ако парламентаристите от Уестминстър гласуват в подкрепа на споразумението, което Мей е постигнала за напускането на Евросъюза. Фокс е заявил още, че „ ако ние не гласуваме  в подкрепа, не съм сигурен, че резултатът ще е повече от 50:50“. \r\nНеговият коментар е в интервю за The Sunday Times, дадено в момент, когато се разрастват твърденията, че  парламентарният организатор на консерваторите Джулиан Смит е упражнявал натиск върху депутатите по Коледа.   \r\nДнес (събота – бел. ред.) Фокс е подчертал категорично, че става дума за „въпрос на чест“ да се подкрепят усилията на Мей. Провалът би означавал „запалителна бомба“. \r\n**** Американският президент изпадна в ярост, след като доклад на Пол Манафорт доказва, че има връзки с руски шпионин, пише британският  The Sunday Express . \r\nПрезидентът на САЩ е заявил, че специалният адвокат Робърт Мюлер трябва да бъде разследван за това, че пречи на съдебното разследване. Той обвини екипа на Мюлер, че е изтрил хиляди текстови послания, разменени между двама бивши служители на ЦРУ, Питър Стрзок и Лайза Пейдж. Двамата бивши агенти, които очевидно са замесени в случая, са разменяли хиляди съобщения, свързани с Тръмп, докато са се занимавали със случая за имейлите на Хилари Клинтън и по разследването на руската следа в президентските избори от 2016-та.   \r\nВ Туитър Тръмп написа: „Гневните демократи на Мюлер неотдавна изтриха приблизително 19 000 текстови съобщения, които са си разменили агентът на ЦРУ Лайза Пейдж и нейният любовник, агент Питър С.  \r\nТези текстове са били изискани, за да се докаже истината за руската връзка. Така напълно се е попречило на правосъдието.   \r\nПравосъдното министерство през този месец установи, че ЦРУ не е имало намерения да изтрива текстовите съобщения, които двамата бивши агенти са си разменяли. Смята се, че те не са архивирани поради технологичен проблем.   \r\nВъпреки това личният адвокат на президента Руди Джулиани, е на мнение, че Мюлер трябва да бъде „разследван за унищожаване на доказателство, че е позволено тези съобщения да бъдат изтрити.” \r\nПоследните послания в Туитър срещу специалния адвокат идват непосредствено след като списание „Тайм“ отпечата доклада на Пол Манафорт, който оглавяваше кампанията на Тръмп през 2016-та година. \r\n*** Великобритания ще стане „истински глобален играч“ след Брекзит с военни бази в Югоизточна Азия и в Карибския регион, твърди военният министър, както пише  The Telegraph .  \r\nГавин Уилямсън, министърът на отбраната на Великобритания, е категоричен, че страната ще открие две нови военни бази в Карибския регион и в Югоизточна Азия, тъй като тя е готова да укрепи военното си присъствие в чужбина след като приключи сделката по излизането си от Евросъюза. \r\nВоенният министър настоява британците да престанат да намаляват международното влияние и авторитет на страната и да осъзнаят, че Обединеното кралство ще застане изправено на световната сцена, след като напусне Европейския съюз.  \r\nВ интервю за The Telegraph в кабинета си в Министерството на отбраната на Великобритания Уилямсън е казал още: „ Трябва да сме много по-оптимистично настроени за нашето бъдеще, след като излезем от Европейския съюз. Това е нашият велик миг като нация от края на Втората световна война досега.“ \r\n*** Холандската конна полиция в събота е разгонила демонстранти от „жълтите жилетки“, които са хвърляли камъни по пазителите на реда, се казва  в полицейско съобщение, пише  The Guardian . \r\nВ него се казва още, че конните полицаи са направили няколко опита, за да спрат демонстрацията в Хага, за чието провеждане  властите не са били уведомени предварително и е имало насилие. Осем души от протестиращите са арестувани за нарушаване на мира, след като са влезли в стълкновение с полицаите.  \r\n150-200 демонстранти са се събрали в събота на протестен поход недалеч от правителствените сгради. Те са носели жълти жилетки в подкрепа на протестите във Франция.   \r\nХоландската телевизия показа кадри, на които протестиращите са заснети пред парламента на страната, докато викат антиправителствени призиви, а по-късно се опитват да пробият полицейския кордон. Няма пострадали, се съобщава от полицията.   \r\nВъв Франция в същото време демонстрантите бяха блокирали пътища в страната, докато протестиращите се събираха в градските центрове. Но антиправителственото недоволство е било много по-слабо заявено от предишните съботни протести, отбелязва британският вестник.", "date": "2018.12.30", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/12/30/2606808/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Кремъл разглежда преговорите между президентите на Русия и Белорусия Владимир Путин и Александър Лукашенко «като поредна стъпка по отношение на съюзническите отношения », но същевременно от тази среща не трябва да се чакат окончателни решения, пише вестник  „Ведомости“ , като съобщава, че информацията е дал прессекретарят на руския президент Дмитрий Песков и е пояснил, че икономическия конфликт между Минск и Москва минава в политическото поле.  \r\nВ събота, 29 декември, в Кремъл се е състояла среща между Путин и Лукашенко.   \r\n Русия не желае повече да доставя на Белорусия нефт и газ, ако двете страни не се обединят в една държава.   \r\n„Едва ли може да се очакват някакви крайни решения, като се има предвид колко сложна е темата. Освен това има въпроси, които, да кажем по-меко, са по-малко мащабни, но не са по-малко важни за всяка от страните“, е отбелязал Песков.   \r\nПо неговите думи, президентите вече са се договорили да създадат съвместна работна група за разрешаване на спорните въпроси. На срещата си в събота държавните глави са определили „вектора“, по който ще работи тази група.   \r\nОсновни теми на преговорите е била цената на газа за Белорусия, работата на белоруския нефтопреработвателен сектор в условията на маневрата, която Русия провежда, а също и доставката на хранителни продукти за Белорусия.   \r\nЛукашенко не е успял да предоговори цената на газа за следващата година.   \r\n*** Заради санкциите руски и китайски компании минават под контрола на САЩ, пише  „Независимая газета“   \r\nВестникът пояснява, че американското финансово ведомство диктува кой да влезе в съвета на директорите в гигантите на РФ и Китай.   \r\nПрез 2018 година администрацията на Доналд Тръмп започна да налага убийствени санкции против руските и китайските компании. За да избегнат пълно затваряне те са принудени да се съгласят на контрол от страна на САЩ, като извършат промени в своите директорски съвети и преразпределение на активите си.   \r\nВ началото на април САЩ обявиха, че въвеждат санкции за седем руски предприемача и за 12 техни компании. В черния американски списък  влизат Олег Дерипаска, Владимир Богданов, Сулейман Керимов, Игор  Ротенберг, Кирил Шамалов, Андрей Скоч, Виктор Векселберг.  \r\nКомпания РУСАЛ и група En+, които влизат в състава на управляваната от Дерипаска промишлена група „Базов елемент“  се опитват да избегнат спиране на производствения си процес, като предават контрола на граждани на САЩ и Великобритания. В края на декември американското финансово министерство е обещало да отмени санкциите от двете фирми, ако Дерипаска се откаже от своя контрол над активите им.  \r\nПреди това да смени състава на съвета на директорите си се съгласи и китайският гигант ZTE, който също през април попадна под убийствени американски санкции. САЩ забраниха да му се продават съоръжения и нужни за производството му компоненти, както и да се купува неговата готова продукция. Още в май китайската компания се съгласи да смени целия топмениджърски екип в американския си филиал в името на запазване на бизнеса. Тя е била задължена още да плати и глоба от милиард долара. Освен това предвижда се още 400 милиона долара да бъдат блокирани по сметките й, които да служат като гаранция за изплащане на глоба в случай на бъдещи нарушения.   \r\n*** Еврокомисията, която недолюбва „Северен поток-2“, е излязла с важно заявление, пише  „Взгляд“ . Заканата на Доналд Тръмп не може да спре строителството на газопровода. Това е казал еврокомисарят Гюнтер Йотингер.  \r\nТака Европа отстранява и последното препятствие по пътя на „Северен поток-2“. Не по-малко важен сигнал изпраща и Киев.   \r\n«Никога не съм бил активен защитник на „северен поток-2“. Истината обаче е в това, че газопроводът се строи отдавна и съвсем не е леко да се спре изграждането му. Заканите на Тръмп не могат да бъдат повод за подобно действие », е заявил еврокомисарят по бюджета на ЕС Гюнтер Йотингер пред германското списание  „Шпигел“. \r\nПо думите му, по-важното е, че Газпром е сключил справедливо споразумение за по-нататъшното използване на съществуващите разклонения, които преминават през Украйна.  \r\nЕврокомисарят, по същество, е защитил проекта от заплахите, идващи от САЩ. Известно е, че те по-рано сами решиха, че могат да обявяват санкции срещу газопровода. Това беше последният неясен елемент в общуването между Брюксел и Москва по този проект. С изявлението на Йотингер и той се изясни.   \r\nОт този момент, пише вестникът, може да не се обръща внимание на поредните ярко популистки изявления на американсик, украински или други политици по адрес на тръбата. Европейската комисия заяви своята категоричност „Северен поток-2“ да бъде завършен, което означава, че руският газ ще стига до Европа. \r\n*** Британската радио и телевизионна корпорация БиБиСи е отправила молба в МВнР на РФ руските власти да разследват публикация с данни за нейни сътрудници в Москва, пише  „Известия“ .  \r\nЗа това е съобщил в Туитър на 29 декември, събота, ръководителят на Световната служба на корпорацията Джейми Ангус.  \r\n«БиБиСи помоли руските власти да разследват това предизвикващо тревога събитие.  Благополучието и сигурността на нашите сътрудници в Москва е наша главна грижа“, е написал той.  \r\nНа 25 декември в развлекателната платформа Pikabu неизвестен автор е публикувал списък с имената на 44 сътрудника на руската служба в БиБиСи.  \r\nДва дни преди това вестник The Sunday Times бе публикувал списък със сътрудници на бюрото в Единбург на агенция  Sputnik, като са споменати и дължностите им. Освен това в материала има и призив на депутата от партия „ Либерални демократи“ Алекс Коул-Хамилтън в парламента на Шотландия да се арестуват активните журналисти на Русия във Великобритания. Политикът назовал представителите на руските медии участници в „информационната война“,  която дестабилизира обстановката във Великобритания.   \r\nПосолството на Русия в Лондон е сравнило този списък с украинския сайт „Миротворец“. В Москва определят случая като безпрецедентен.   \r\n«Отнасяме се отрицателно към това, и на различни равнища сме изразили абсолютното си неразбиране и разочарование по повод на случващото се във Великобритания по адрес на журналистите от Sputnik и от RT», е заявил прессекретарят на президента на РФ Дмитрий Песков. \r\nТой е отбелязал, че макар и Русия да не се придържа към принципа „око за око“, тя с разбиране се отнася към ответната публикация на данните за британските журналисти.   \r\nНа 21 декември Федералната служба за надзор в сферата на съобщенията, информационните технологии и масовите комуникации, съкратено „Роскомнадзор“, съобщи, че започва проверка на интернет-ресурсите на БиБиСи и нейния канал BBC World News за това как се спазва руското законодателство.", "date": "2018.12.30", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/12/30/2606806/bsp-sofiya-opredeli-kato-absurdna-ideyata-za-patna-taksa-na-severnata-skorostna-tangenta-i-nastoya-v-ramkite-na-grada-dvizhenieto-po-vsichki-patishta-da-e-bezplatno-obzor.html", "text": "След преговори между Агенция „Пътна инфраструктура“ и Столична община в петък стана ясно, че винетки за северната част на околовръстния път на София няма да се изискват, но до конкретно становище за пътни такси на Северната скоростна тангента не се стигна. Ден след това Градският съвет на БСП – София излезе с позиция. Столичните социалисти настояха в рамките на града движението по всички пътища да е безплатно. БСП - София подкрепя напълно гражданите от район „Нови Искър“ и съседните квартали и села в столицата в протеста им срещу плановете на Агенция \"Пътна инфраструктура\" да бъде въведена винетка за ползване на Северната скоростна тангента. Според БСП - София в тази ситуация, управляващите в Столична община носят цялата отговорност, ако при преговорите с АПИ, които трябва да продължат на 2 януари, допуснат въвеждането на винетка за използването на Северната скоростна тангента. Председателят на Градския съвет на БСП – София Калоян Паргов  определи идеята за такса като абсурдна и уточни, че по тази логика \"Цариградско шосе\" може да бъде таксувано на същия принцип като продължение на АМ \"Тракия\". „Въвеждането на такъв винетен стикер по Северната тангента ще принуди да се използват обходните маршрути, които са в много лошо състояние. Това е едно решение, взето на тъмно в края на годината, когато хората най-малко подозират. Това ги кара да посрещнат Новата година в напрежение. Решението граничи с един законен рекет на софиянци. Няма как да не се съобразим с исканията на тази част на София, която е най-засегната - Нови Искър, Кремиковци. За Банкя винетки няма, но за Нови Искър има - защо е така, има ли двоен стандарт“, попита Паргов. Той обясни, че е разговарял с много жители на Нови Искър и уточни, че когато имат нужда да излязат извън града, те използват седмична винетка, а не си купуват целогодишна, тъй като не могат да си го позволят. Според него подобно въвеждане на винетна система е законен рекет, който държавата налага с оглед събиране на пари от пътища, които са направени, за да се освободи градът от трафик, а не да бъдат продължение на магистрала. Паргов заяви, че докато няма окончателно решение, засегнатите райони ще купуват винетки за Северната скоростна тангента, независимо от обещанията на зам.-кмета Дончо Барбалов. По думите му столичани не бива да бъдат заблуждавани напразно, а Столична община следва да предприеме мерки предварително, а не постфактум, за да не заплащат излишно и несправедливо жителите на отделни райони на София. \r\nДеница КИТАНОВА", "date": "2018.12.30", "title": "БСП – София определи като абсурдна идеята за пътна такса на Северната скоростна тангента и настоя в рамките на града движението по всички пътища да е безплатно (ОБЗОР)"}
{"url": "http://www.focus-news.net/news/2018/12/30/2606803/the-sunday-express-donald-tramp-e-besen-sled-noviya-doklad-na-pol-manafort-za-ruskata-vrazka.html", "text": "Американският президент изпадна в ярост, след като доклад на Пол Манафорт доказва, че има връзки с руски шпионин, пише британският  The Sunday Express . \r\nПрезидентът на САЩ е заявил, че специалният адвокат Робърт Мюлер трябва да бъде разследван за това, че пречи на съдебното разследване. Той обвини екипа на Мюлер, че е изтрил хиляди текстови послания, разменени между двама бивши служители на ЦРУ, Питър Стрзок и Лайза Пейдж. Двамата бивши агенти, които очевидно са замесени в случая, са разменяли хиляди съобщения, свързани с Тръмп, докато са се занимавали със случая за имейлите на Хилари Клинтън и по разследването на руската следа в президентските избори от 2016-та.   \r\nВ Туитър Тръмп написа: „Гневните демократи на Мюлер неотдавна изтриха приблизително 19 000 текстови съобщения, които са си разменили агентът на ЦРУ Лайза Пейдж и нейният любовник, агент Питър С.  \r\nТези текстове са били изискани, за да се докаже истината за руската връзка. Така напълно се е попречило на правосъдието.   \r\nПравосъдното министерство през този месец установи, че ЦРУ не е имало намерения да изтрива текстовите съобщения, които двамата бивши агенти са си разменяли. Смята се, че те не са архивирани поради технологичен проблем.   \r\nВъпреки това личният адвокат на президента Руди Джулиани, е на мнение, че Мюлер трябва да бъде „разследван за унищожаване на доказателство, че е позволено тези съобщения да бъдат изтрити.” \r\nПоследните послания в Туитър срещу специалния адвокат идват непосредствено след като списание „Тайм“ отпечата доклада на Пол Манафорт, който оглавяваше кампанията на Тръмп през 2016-та година.  Ивелина Ватова", "date": "2018.12.30", "title": "The Sunday Express: Доналд Тръмп е бесен след новия доклад на Пол Манафорт за руската връзка"}
{"url": "http://www.focus-news.net/news/2018/12/30/2606811/predstoyashti-sabitiya-v-stranata-za-30-dekemvri-agentsiya-fokus.html", "text": "*** \r\nOт 9.00 часа в храм \"Рождество Христово\" в кв. „Младост“ ще бъде отслужена Архиерейска света Литургия, оглавена от Негово преосвещенство Белоградчишкия епископ Поликарп - викарий на Софийския митрополит.   \r\n*** \r\nОт 19.00 часа в Театър Азарян ще се играе постановката „Островът на съкровищата“. \r\n*** \r\nОт 18.00 часа на пл. „Цар Асен I“ Община Велико Търново подарява безплатно Аудио-визуален спектакъл „Царевград Търнов – Звук и светлина“. \r\n*** \r\nОт 9.00 часа в катедралния  храм \"Св. Богородица\" ще бъде отслужена Архиерейска света Литургия, оглавена от Негово преосвещенство Константийският епископ Яков- викарий на Пловдивския митрополит и архиерейски наместник на Пазарджишка духовна околия. \r\n*** \r\nОт 9.30 часа в храм „Св. Троица“ ще бъде отслужена Утреня и света Златоустова литургия от Негово Високопреосвещенство Старозагорския митрополит Киприан.", "date": "2018.12.30", "title": "Предстоящи събития в страната за 30 декември (Агенция „Фокус“)"}
{"url": "http://www.focus-news.net/news/2018/12/30/2606809/sport-futbol-mesi-vzima-111-miliona-dolara-na-godina.html", "text": "Американското списание за бизнес и финанси \"Форбс\" публикува класацията на спортистите с най-големи приходи през 2018-а. В „Топ 3“ фигурират двама футболисти - Лионел Меси и Кристиано Роналдо. Пред тях е само бившият боксьор Флойд Мейуедър, който с един работен ден е изкарал 285 милиона долара. Аржентинецът е увеличил парите си със 111 милиона долара, а португалецът се нарежда трети със 108. Роналдо е в „Топ 3“ на богаташите за шеста поредна година, а Неймар скача до петата позиция с 90 милиона долара годишни постъпления. \r\nЧетвърти е Конър Макгрегър, а в „Топ 10“ влизат още ЛеБрон Джеймс и Роджър Федерер.", "date": "2018.12.30", "title": "Спорт: Футбол: Меси взима 111 милиона долара на година"}
{"url": "http://www.focus-news.net/news/2018/12/30/2606815/sport-yuventus-pobedi-sampdoriya-s-21-sled-dva-gola-na-ronaldo.html", "text": "Кристиано Роналдо отбеляза два гола, вторият от дузпа, за домакинския успех на Ювентус с 2:1 срещу Сампдория, в мач от 19-ия кръг на Серия \"А\". Реферът два пъти използва видео-асистента, с помощта на който даде дузпа за гостите през първата част и отмени техен гол в края на мача. \r\nДруги резултати от кръга: \r\nЕмполи – Интер 0:1 \r\nЛацио – Торино 1:1 \r\nПарма – Рома 0:2 \r\nКиево – Фрозиноне 1:0 \r\nДженоа – Фиорентина 0:0 \r\nСасуоло – Аталанта 2:6 \r\nВ класирането Ювентус ще зимува без загуба на върха с аванс от девет точки пред втория Наполи. На трето място е Интер.", "date": "2018.12.30", "title": "Спорт: Ювентус победи Сампдория с 2:1 след два гола на Роналдо"}
{"url": "http://www.focus-news.net/news/2018/12/30/2606813/predstoyashti-mezhdunarodni-sabitiya-za-30-dekemvri-agentsiya-fokus.html", "text": "Очаква се председателят на Северна Корея да изнесе новогодишната си реч", "date": "2018.12.30", "title": "Предстоящи международни събития за 30 декември ( Агенция „Фокус“ )"}
{"url": "http://www.focus-news.net/news/2018/12/30/2606812/tirana-times-albaniya-pravitelstvoto-krade-kak-da-se-izmakne-ot-krazhbata-na-30-milion-evro.html", "text": "„Правителството краде“ , съобщава в събота излизащият в Тирана на английски вестник  „Tirana Times . \r\nПрез декември в Албания избухна най-големият за отминаващата 2018 година скандал за пране на пари и корупция. На 7 декември Албанската пътна агенция е обявила, че забранява строителната дейност на компаниите Biba X и DH. \r\nДо момента няма реакция от страна на премиера Еди Рама за натрупаните  доказателства, че един от неговите най-„доверени“ бизнесмени стои зад американска офшорка, която стои зад най-голямата корупционна схема през годината.   Ивелина Ватова", "date": "2018.12.30", "title": "Tirana Times (Албания): Правителството краде: как да се измъкне от кражбата на 30 милион евро"}
{"url": "http://www.focus-news.net/news/2018/12/30/2606814/aktualna-patna-obstanovka.html", "text": "Информация за състоянието на републиканските пътища към 06.00 часа на 30 декември 2018 г., предоставена от пресцентъра на  Агенция \"Пътна инфраструктура\" . \r\nІ. Метеорологична обстановка: \r\nТемпературите са в интервала от - 7° до + 6°. \r\nВремето над страната е предимно облачно. \r\nСлаб до умерен вятър духа областите: Варна, Добрич, Пазарджик, Смолян, Търговище и Шумен. \r\nДъжд вали в областите: Варна, Русе, Силистра и Шумен, както и в района на Поморие /обл. Бургас/. \r\nСняг вали в района на проход „Шипка“ /обл. Стара Загора/, Слънчев бряг и Обзор /обл. Бургас/. \r\nПътните настилки са предимно мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла:  \r\n- до 100 м в района на проход „Шипка“ /обл. Стара Загора/. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопастност на движението поради неравности на пътната настилка. Срок до 31.03.2019 г.  \r\nДвижение в една лента по АМ Тракия от км 156 до км 157 в посока София поради ремонт на мантинела в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 30.12.2018 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена мантинела. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nОбласт Бургас: \r\nДвижението по АМ „Тракия“ от км 329+000 до км 330+000 посока София в участъка Карнобат – Хаджиите се осъществява с повишено внимание поради залесяване. Заета е аварийната лента. Участъците са сигнализирани с пътни знаци. Срок до 30.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ \"Хемус\" от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\nОбласт Ямбол: \r\nДвижението по Път І-7 „Могила - Елхово” от км 254+900 до км 282+000 се осъществява двупосочно в една лента, поради ремонтни дейности по асфалтовата настилка. Участъка е сигнализиран с пътни знаци. Срок на 30. 12. 2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 30.12.2018 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/  в  участъка  от  граница  с  ОПУ  Шумен  до  гр. Исперих  от  км 2+000  до  км 22+125 се осъществява с повишено внимание в една лента за движение, поради изпълнение превантивен ремонт на пътя. Движението в работния участък се регулира с временна сигнализация, съгласно съгласувания проект за ВОД и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІI-864: Движението по път IІI-864 Проглед - Пампорово, от км 2+375 до км 2+485 се осъществява в дясната лента, поради направа на подпорна стена на обект: „Възстановяване на аварирал участък от републикански път III-864 (Чепеларе - Соколовци) - Пампорово - Стойките от км 2+375 до км  2+485“, на територията на ОПУ - Смолян. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г.; \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът II-53: Движението по път II-53 Сливен – Калчево от км 136+000 до км 161+500 се осъществява двупосочно в една лента поради ремонтни дейности на асфалтовата настилка. Участъка е сигнализиран с пътни знаци. Срок до 30.12.2018 г. \r\nПът III-5308: Движението по път III-5308 Калчево – Каменец от км 0+000 до км 16+600 се осъществява двупосочно в една лента поради ремонтни дейности на асфалтовата настилка. Участъка е сигнализиран с пътни знаци. Срок до31.12.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.01.2019 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.30", "title": "Актуална пътна обстановка"}
{"url": "http://www.focus-news.net/news/2018/12/30/2606816/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ . По границите със Сърбия, Македония, Гърция, Турция и Румъния трафикът е нормален.", "date": "2018.12.30", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2018/12/30/2606810/tanyug-haradinay-ot-dnes-granitsa-mezhdu-kosovo-i-albaniya-nyama.html", "text": "„От днес (събота – бел. ред.) граница между Косово и Албания няма“. Това е написал премиерът на Косово Рамуш Харадинай на страницата си във Фейсбук, съобщава ТАНЮГ по информация от прищинския всекидневник „Зери“. \r\n„За мен беше чест да участвам в подписването на споразумение за създаване на общи гранични пунктове между Косово и Албания по нашия общ европейски път \", е написал още Харадинай.  Ивелина Ватова", "date": "2018.12.30", "title": "ТАНЮГ: Харадинай:  От днес граница между Косово и Албания няма"}
{"url": "http://www.focus-news.net/news/2018/12/30/2606823/sport-futbol-livarpul-pobedi-arsenal-s-51-i-hettrik-na-firmino.html", "text": "Ливърпул постигна 9-ата си пореднa победа във Висшата лига, като този път бяха убедителни срещу Арсенал с 5:1. Това им позволи да излязат на върха с 9 точки пред втория Тотнъм, който загуби с 1:3 от Уулвърхемптън, както и с 10 пред шампиона Манчестър Сити, който днес гостува на Саутхемптън от 16:15 часа.  \r\nТака Ливърпул остава без загуба от началото на сезона и е лидер с 54 точки. Арсенал е пети с 38, като изостава на две от четвъртия Челси, който гостува на Кристъл Палас от 14:00 часа. \r\nДруги резултати от кръга: \r\nБрайтън – Евертън 1:0 \r\nФулъм – Хъдърсфийлд 1:0 \r\nЛестър – Кардиф 0:1 \r\nУофорд – Нюкасъл 1:1", "date": "2018.12.30", "title": "Спорт: Футбол: Ливърпул победи Арсенал с 5:1 и хеттрик на Фирмино"}
{"url": "http://www.focus-news.net/news/2018/12/30/2606820/sofiya-v-hram-rozhdestvo-hristovo-v-kv-mladost-shte-bade-otsluzhena-arhiereyska-sveta-liturgiya.html", "text": "На 30 декември, в празничния за християните неделен ден, Православната църква отбелязва празника Просвещение, предаде репортер на  Агенция \"Фокус\" . По този повод и във връзка със светлото Рождество Христово, в храм \"Рождество Христово\" в столичния квартал \"Младост\", в неделя, от 9.00 часа,  ще бъде отслужена Архиерейска света Литургия. С благословението на Негово светейшество Българския патриарх и Софийски митрополит Неофит, тя ще бъде оглавена от Негово преосвещенство Белоградчишкия епископ Поликарп - викарий на Софийския митрополит.   \r\nНикола ПЕТКОВ", "date": "2018.12.30", "title": "София: В храм \"Рождество Христово\" в кв. \"Младост\" ще бъде отслужена Архиерейска света Литургия"}
{"url": "http://www.focus-news.net/news/2018/12/30/2606818/nimh-shte-e-predimno-oblachno-no-pochti-bez-valezhi-maksimalnite-temperaturi-shte-sa-mezhdu-3-i-8.html", "text": "Днес ще е предимно облачно, но ще е почти без валежи. Ще духа слаб вятър от северозапад. Максималните температури ще са между 3° и 8°. Това съобщи за Агенция „Фокус“ дежурният синоптик от  Националния институт по метеорология и хидрология (НИМХ)  Мартин Славчев. Атмосферното налягане слабо ще се понижи, но ще остане по-високо от средното за месеца. Над Черноморието ще е предимно облачно. Ще духа слаб северозападен вятър. Максималните температури ще са между 5° - 7°. Вълнението на морето ще е 1 - 2 бала. Температурата на морската вода е 7°. Над планините ще е предимно облачно, почти без валежи. Ще духа до умерен северозападен вятър. Максималната температура на височина 1200 метра ще е около минус 2°, на 2000 метра - около минус 8°.", "date": "2018.12.30", "title": "НИМХ: Ще е предимно облачно, но почти без валежи, максималните температури ще са между 3° и 8°"}
{"url": "http://www.focus-news.net/news/2018/12/30/2606822/denyat-30-dekemvri-v-balgarskata-istoriya.html", "text": "През 1877 година, в с. Врабча, Трънско, капитан Симо Соколов обявява Шопското (Трънското) въстание, обхванало районите на Западните български покрайнини. Това е част от националноосвободителното движение на българите, съвпаднало с Руско-турската освободителна война (1877 – 1878). Същия ден завършва прехвърлянето на Западния отряд през Стара планина.  \r\nПрез 1943 година при поредната англо-американска бомбардировка над София са убити 70 души и са ранени 95. Самолетите на британската авиация бомбардират района около софийския централен железопътен възел. България обявява война на Великобритания и САЩ на 13 декември, ден по-късно е извършено и първото въздушно нападение над София. През 1992 година Любен Беров става премиер на България с мандата на ДПС, след като от власт пада първото демократично правителство на Филип Димитров след 11-месечно управление. През 2002 година от експлоатация е изключен втори блок на АЕЦ „Козлодуй”. През 1963 г. е открит стопанският нефтохимически комбинат край Бургас. На 30 декември е роден Владимир Радославов Янчев – режисьор. На тази дата умират: Васил Натанаилов Холиолчев –оператор и Йордан Стубел (псевдоним на Й. Иванов Бакалов) – писател .  \r\n2005 г. \r\nОткрита е отсечката Шумен – Каспичан на магистрала „Хемус”. Тя е с дължина от 12,8 км. Според правителствената информационна служба, за изграждането на отсечката са вложени 77,6 милиона лева \r\n2002 г. \r\nИзключен е 2-ри реактор на АЕЦ „Козлодуй”. Строителството на АЕЦ “Козлодуй” стартира на 6 април 1970 г. То е резултат на спогодба, подписана през 1966 г. между България и СССР за сътрудничество в изграждането на атомна електроцентрала. Първите два блока са въведени в експлоатация през юли 1974 г. и ноември 1975 г. Блокове 3-ти и 4-ти започват работа съответно през декември 1980 г. и май 1982 г. Последните два блока са включени в енергийната система на страната през септември 1988 г. и декември 1993 г. През юни 1993 г. правителството на Любен Беров подписва споразумение с Европейската банка за възстановяване и развитие (ЕБВР) и фонда за ядрена безопасност, което предвижда България да получи безвъзмездна помощ от 24 млн. екю срещу задължението да спре блокове I и II на АЕЦ „Козлодуй” до началото на 1998 г., а блокове III и IV - до края на 1998 година. На 14 ноември 1999 г. е подписан меморандум „Костов – Ферхойген”, според който България се ангажира да затвори първите два малки блока в Козлодуй през 2002 г. и в същия срок да договори спирането на следващата двойка реактори ВВЕР-230, не по-късно от 2008-2010 година. На 19 декември 2002 г. Министерският съвет взема решение за спиране на 1 и 2 блок на АЕЦ, които са изведени от експлоатация до 31 декември 2002 г. \r\n1992 г. \r\nЗа министър-председател с мандата на ДПС XXXVI НС избира икономическия съветник на президента - проф. Любен Беров. Той е икономист, член-кореспондент на БАН от 1997 г., професор, доктор на науките. Министър-председател е от 30 декември 1992 г. до 17 октомври 1994 г. Автор е на трудове в областта на стопанската история на България и Балканите и историята на икономическото развитие на света. Любен Беров умира на 7 декември 2006 г. \r\n1967 г. \r\nОбнародван е Указ на Президиума на Народното събрание за въвеждане на петдневна работна седмица. \r\n1963 г. \r\nОткрит е стопанският нефтохимически комбинат край Бургас. През 1991 г. на основата на държавното предприятие е създадено акционерно дружество. На 12 октомври 1999 г. „Лукойл” купува 58 % от акциите на „Нефтохим”. Днес „Лукойл Нефтохим Бургас” е най-голямата рафинерия на Балканския полуостров. Освен горива тя произвежда нефтохимикали и полимери. \r\n1956 г. \r\nВ дните от 1 до 30 декември е извършено преброяване на населението в България. Според публикуваните на 17 януари 1957 г. резултати общият брой на жителите е 7 629 254; градското население е 2 553 524, а селското - 5 075 730 души. С командно-административни мерки населението в Пиринска Македония отново е обявено за \"македонско” и в този край са преброени 178 862 „македонци” и само 93 671 българи, т. е 33,33 % от жителите. \r\n1951 г. \r\nИздадено е Постановление на Министерския съвет за опазване на паметниците на културата и за музейното дело. \r\n1945 г. \r\nЗавършва XXVI конгрес на БЗНС. За главен секретар е избран Александър Оббов. Оббов е политически и държавен деец. От 1908 до 1919 г. е член на ПП на БЗНС, през последните 5 години е и негов секретар. В годините между 1919–1923 г. е депутат и подпредседател на ХVIII ОНС. По време на управлението на БЗНС е министър на земеделието и държавните имоти. Взема участие в Юнското въстание през 1923 г. След разгрома му емигрира. Член е на Задграничното представителство на БЗНС (1923–1925 г.). През 1936 г. се завръща в България и се налага като един от ръководителите на БЗНС „Александър Стамболийски” („Пладне”). След 9 септември 1944 г. отново е избран за член на ПП на БЗНС (1945–1947 г.) и политически секретар. В периода 1946–1947 г. е министър на земеделието и подпредседател на МС. \r\n1944 г. \r\nМинистерският съвет за пореден път решава да бъдат уволнени „за фашистка дейност” преподаватели от висши училища. Този път техният брой е 20, а 10 са отстранени за определен брой семестри. \r\n1944 г. \r\nСпира да излиза вестник „Заря”. Вестник „Заря” е български информационен всекидневник, основан със субсидии на Руската царска легация в София. Излиза в София от 18 април 1914 г. до 30 декември 1944 г. Първоначално вестникът е с русофилска, а след Първата световна война (1914-1918 г.) – със социалдемократическа насоченост. През 1919 г. новият собственик на вестника – Ат. Дамянов, спира издаването му. В. „Заря” започва отново да излиза през 1929 г. като издание на вестникарското акционерно предприятие „Съединени печатници”, собственост на Ат. Дамянов. Главен редактор е Кр. Станчев (а от май 1944 г. – Сл. Васев). След 1941 г. в. „Заря” запазва обективността си, въпреки че е поставен под надзор. \r\n1943 г. \r\nПроведена е англо-американска бомбардировка над София. В резултат са убити 70 души и са ранени 95. \r\n1922 г. \r\nПровежда се съветски меморандум против териториалните промени след края на Първата световна война, станали без допитване до населението, в който изрично е спомената Добруджа. \r\n1909 г. \r\nПриключва организационна обиколка на Христо Чернопеев в Струмишки революционен окръг за възстановяване на нелегалната борба. Той започва обиколката си на 14 декември 1909 г. Христо Чернопеев се включва в дейността на ВМОРО в края на ХIХ в. В Кукушко ръководи школа за обучение на бъдещи войводи. Взема участие в аферата „Мис Стоун”. По време на Илинденско-Преображенското въстание през 1903 г. се сражава с турските войски в Разложкия край. След разгрома на въстанието продължава революционната си дейност. Поддържа близки контакти с Яне Сандански. След Младотурската революция 1908 г. участва в създаването на Народната федеративна партия. През 1911 г. става член на ЦК на ВМОРО. По време на Балканската война (1912–1913 г.) се включва в Македоно-одринското опълчение, оглавява чета в Родопския отряд. Взема участие и в Първата световна война (1914–1918 г.). Загива в сраженията при Криволак. \r\n1899 г. \r\nВ дните между 28 и 30 декември е проведен земеделски конгрес в Плевен. По време на конгреса около 700 делегати приемат резолюция до X ОНС против натуралния десятък, основават Български земеделски съюз като „просветно-икономическа организация”. Приет е първият временен устав. Избран е 8-членен Централен управителен комитет начело с Янко Забунов. Забунов е един от основателите (1899 г.) и пръв председател на Управителния съвет на БЗНС. Издава и редактира съюзния орган вестник „Земеделска защита”. Допринася за превръщането на БЗНС в политическа организация. През 1902 г. се оттегля от активна политическа дейност. \r\n1888 г. \r\nВладиците в Светия синод (Симеон Варненско-Преславски, Константин Врачански и Климент Търновски) са откарани под конвой до епархиите им, защото вземат решение да не споменават в божествената литургия името на княз Фердинанд като узурпатор и са негласно подкрепени от екзарха. През януари 1889 г. те проповядват против властите и са поставени под домашен арест. Княз Фердинанд I Сакскобургготски е немски принц, княз (1887–1908 г.) и цар (1908–1918 г.) на България. Роден е във Виена на 26 февруари 1861 г. Син е на австрийския ген. княз Август и княгиня Клементина, дъщеря на френския крал Луи Филип. Фердинанд I Сакскобургготски е подпоручик в австро-унгарската армия, когато изпратената из европейските държави да търси княз българска депутация се спира на него. На 25 юни 1887 г. кандидатурата му е одобрена от III ВНС (1886–1887 г.). Първоначално неговият избор не е признат от Русия и другите Велики сили. Стефан Стамболов (1887–1894 г.) полага големи усилия за утвърждаването на Фердинанд I на престола. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон – Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I е отговорен за обявяването на Междусъюзническата война 1913 г. и претърпяната от България първа национална катастрофа. Под негово влияние България се присъединява към Тройния съюз по време на Първата световна война 1914 – 1918 г. Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където умира. \r\n1877 г. \r\nСюлейман паша пристига от София в Одрин, за да подготви османската отбрана по долината на р. Марица. Сюлейман паша е турски военачалник, генерал. През 1861 г. завършва военно училище в Цариград. През 1874 г. става заместник-началник на Военната академия в Цариград. Участва в детронацията на султан Абдул Азис (1876 г.). Командва турските войски в Сръбско-турската война през 1876 г., по време на Руско-турската освободителна война (1877 – 1878 г.) е главнокомандващ турските войски на Балканите. От 9 до 13 август 1877 г. безуспешно атакува руските войници и българските опълченци на връх Шипка. Без успех завършват и следващите нападения на 16 срещу 17 септември и той не успява да съедини армията си с войските на Мехмед Али паша и да подпомогне Осман паша, отбраняващ Плевен. Командва турската армия в боевете за София, Пазарджик и Пловдив, след което отстъпва към Кърджали-Момчилград-Галиполи, за да осигури охраната на императорската столица Цариград. През 1878 г. за недобро командване е осъден на 15 г. затвор, но скоро след това е помилван. \r\n1877 г. \r\nВ с. Врабча, Трънско, капитан Симо Соколов обявява Шопското (Трънското) въстание, обхванало районите на Западните български покрайнини. Симо Соколов е участник в националноосвободителното движение. Завършва гимназия в Белград, след което постъпва във военно учебно заведение. Разгръща активна дейност за набиране на български доброволци в навечерието на Сръбско-турската война от 1876 г. По време на войната предвожда доброволческа чета. След избухване на Руско-турската освободителна война 1877 – 1878 г. организира две български чети и участва в освобождаването на селища от Трънско и Кюстендилско. Доживял Освобождението, той се установява да живее в София, работи като предприемач и адвокат. Избиран е за депутат в Народното събрание \r\n1877 г. \r\nЗавършва прехвърлянето на Западния отряд през Стара планина. На 27 декември 1877 г. части на отряда преминават билото на Стара планина и завземат селата Чурек, Потоп и Елешница. Дясната колона на отряда се изкачва на връх Мургаш. След преминаването на река Дунав през лятото на 1877 г. руските войски се разделят на три отряда - Източен, под ръководството на престолонаследника Александър Александрович, Преден под командването на ген. Гурко и Западен, с командващ ген. Криденер. Източният отряд в състав от около 70 000 души има за задача да напредне на изток и да блокира големите военни бази Разград, Русе, Шумен и Варна, без да прави опити за тяхното превземане. Предният отряд в състав 12 000 бойци, между които са и българските опълченци, трябва да настъпи по посока Търново – Старопланинските проходи в централната част на Балкана. На Западния отряд се поставя задачата да овладее Никопол и да развие по-нататъшно настъпление в западна посока. Неговата численост е 35 000 души. След превземането на Плевен на 10 декември 1877 г. е форсиран Балканът и на 23 декември е освободена София. На тази дата са родени: \r\n1930 г. \r\nРоден е Владимир Радославов Янчев– български режисьор. Завършва ВГИК. Режисьор е на: „Любимец 13” (1958 г.), „Бъди щастлива, Ани” (1961 г.), „Невероятна история” (1964 г.), „Старинната монета” (1965 г.), „Първият куриер” (1968 г.), „Откраднатият влак” (1971 г.), „Последният ерген” (1974 г.), „Топло” (1978 г.). Умира на 1 юли 1992 г. , без да успее да осъществи най-добрия си сценарий – „Инфаркт”. На тази дата умират: \r\n1974 г. \r\nУмира Васил Натанаилов Холиолчев – български оператор. Роден е на 29 ноември 1908 г. в Русе. Завършва кинематографично образование във Франция. През 1931 г. става член на Съюза на прогресивните френски писатели и актьори. През 1944 г. снима пораженията от бомбардировките над София. Оглавява екипа на операторите, които заснемат участието на България в разгрома на Германия. След войната е оператор в Студия за хроникални и документални филми. Снима и игрални филми. Той е един от най-добрите български оператори-графици, с рационализации в областта на филмовата техника. Оператор е на документалните филми: „9.IХ. - ден на победата” (1945 г.), „Славянски събор” (1945 г.), „Той не умира” (1949 г.) и на игралните - „Калин Орела” (1950 г.), „Данка” (1952 г.), „Септемврийци” (1954 г.), „Точка първа” (1956 г.), „Животът си тече тихо” (1958-1989 г.), „Отвъд хоризонта” (1960 г.), „А бяхме млади” (1961 г.). \r\n1952 г. \r\nУмира Йордан Стубел (псевдоним на Й. Иванов Бакалов) – български писател. Роден е на 19 февруари 1897 г. в София. Завършва право в СУ „Св. Климент Охридски” (1920-1921 г.). През 1930 г. заедно с Г. Константинов и Н. Фурнаджиев редактира литературния седмичник „Съвременник”. В годините 1935-1944 г. е главен уредник на литературно-художествения отдел при Радио София. Йордан Стубел за пръв път печата през 1914 г. в сп. „Смях”. Сътрудничи на сп. „Листопад”, „Везни”, „Златорог”, „Сили”, „Общ подем” и др. Съчинения: „Съдба” (1925 г.), „Гост от Бомбай” (1933 г.), „Небесни камбани” (1937 г.), „Златното яйце” (1946 г.), „Листило клонче” (избрани стих. за деца, 1975 г.). За изготвянето на историческата справка на Агенция „Фокус” са използвани следните източници: \r\nЕнциклопедия „България” - Издателство на БАН, 1982 г.; \r\nЕнциклопедия „Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия „Larousse”; \r\nИстория на Българите - Късно средновековие и Възраждане – Издателство „Знание” ЕООД, Книгоиздателска къща „Труд”, 2004 г.; \r\nИстория на Българите - От древността до края на XVI век - Издателство „Знание” ЕООД, Книгоиздателска къща „Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща „Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща „Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща „Емас”, 2001 г.; \r\nИстория на Русия - Книгоиздателска къща „Труд”, 2002 г.; \r\nИстория на Османската империя - Издателство „Рива”, 1999 г.; \r\nБългарска енциклопедия, БАН, Книгоиздателска къща „Труд”, 2003 г.; \r\nИсторически бюлетин – на „The New York Times”; \r\nИсторически бюлетин – на „The History Channel”; \r\nИсторически бюлетин – на „World of Quotes”; \r\nИсторически архив на Агенция „Фокус” - отдел „Архив и бази данни” и други.", "date": "2018.12.30", "title": "Денят 30 декември в българската история"}
{"url": "http://www.focus-news.net/news/2018/12/30/2606824/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa.html", "text": "В празничия за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в катедралния  храм \"Св. Богородица\", град Пазарджик, на Пловдивска епархия, предаде репортер на  Агенция \"Фокус\" . Началото е от 9.00 часа.  \r\nНикола ПЕТКОВ", "date": "2018.12.30", "title": "Пазарджик: Негово преосвещенство Константийският епископ Яков ще оглави архиерейска света Литургия в катедралния храм \"Св. Богородица\""}
{"url": "http://www.focus-news.net/news/2018/12/30/2606821/alsat-m-makedoniya-ziberi-amnistiyata-ne-e-poslednata-otstapka-na-zaev.html", "text": "Амнистията спря съдебната система. Това е мнението на правния експерт Насер Зибери, пред телевизионния канал в Скопие  Алсат-М . \r\n Според него съставителите на Закона за амнистията изобщо не са се съобразили как  функционират законът и правосъдието. Експертът изтъква политическия опортюнизъм, който е преобладавал, когато се е приемал документът и подчертава, че той не е приет заради социалното помирение в страната, а заради необходимостта да се приемат конституционните промени. „Това е селективен закон, защото както може да се амнистират някои лица, при  квалификация „наказателно дело“, така други могат да бъдат осъдени на доживотен затвор.“  \r\nЗибери предвижда, че за да се постигне мнозинство от 80 депутатски гласа в парламента, нужни за да се гарантира приемането на конституционните промени, гражданите ще плащат по-високи сметки от тази политическа амнистия.   \r\nТя не е предвидена единствено за организаторите на нападението на 27 април 2017 година над парламента, които са подготвили и донесли оръжието, но и представители на Министерството на вътрешните работи, които са действали в нарушение на своите  правомощия и компетенции. \r\nАмнистията обхвана и петима депутати, а парламентът без дебат прие промените по член 353 от Наказателния кодекс, който се отнася за злоупотребата със служебно положение. Съгласно приетите промени по този член наказанието се намалява на три и четири години затвор, а и се дава възможност за условна присъда.  Ивелина Ватова", "date": "2018.12.30", "title": "Алсат-М (Македония): Зибери: Амнистията не е последната отстъпка на Заев"}
{"url": "http://www.focus-news.net/news/2018/12/30/2606825/na-31-dekemvri-vsyaka-godina-pravoslavnata-tsarkva-proslavya-prepodobna-melaniya-rimlyanka.html", "text": "На 31 декември всяка година Православната църква прославя преподобна Мелания Римлянка, предаде репортер на  Агенция \"Фокус\".  По този повод на 31 декември (понеделник), с благословението на Негово светейшество Българския патриарх и Софийски митрополит Неофит, от 9.30 часа Архиерейска света Литургия в Ресиловския манастир, \"Св. Богородица\"  ще оглави Негово преосвещенство Белоградчишки епископ Поликарп - викарий на Софийския митрополит. Така ще бъде отелязан и имения ден на монахиня Мелания, игумения на манастира Никола ПЕТКОВ", "date": "2018.12.30", "title": "На 31 декември всяка година Православната църква прославя преподобна Мелания Римлянка"}
{"url": "http://www.focus-news.net/news/2018/12/30/2606829/sport-totnam-zagubi-ot-uulvarhemptan-s-13-v-london.html", "text": "Тотнъм загуби от Уулвърхемптън с 1:3 в мач от последния за годината 20-и кръг на английската Висша лига, игран на стадион „Уембли“ в Лондон. Домакините поведоха с попадение на голмайстора си Хари Кейн през първата част, но „вълците“ вкараха три през второто полувреме и се изкачиха на 7-о място във временното класиране с 29 точки. Тотнъм са втори с 45 точки, но по-късно днес могат да бъдат изместени от Манчестър Сити, който гостува Саутхемптън.", "date": "2018.12.30", "title": "Спорт: Тотнъм загуби от Уулвърхемптън с 1:3 в Лондон"}
{"url": "http://www.focus-news.net/news/2018/12/30/2606828/smolyan-moleben-sreshtu-pozhari-shte-bade-otsluzhen-v-selo-momchilovtsi.html", "text": "Молебен срещу пожари ще бъде отслужен в село Момчиловци от архимандрит Висарион. Това каза за  Радио „Фокус“ – Смолян  кметът на селото, Сийка Суркова. „За четири години в Момчиловци има четири големи пожара, които оставиха семейства без покрив над главите им. Населението на Момчиловци реши и кметството се зае с организация на курбан и молебен срещу пожарите в селото. Последният пожар избухна на 10 ноември. Хубавото е, че пострадалите вече имат покрив, дограмата на третия най-пострадал етаж също е монтирана. Предстои ремонт на третия етаж и на останалите, които са наводнени, но пък единият от тях вече се обитава и хората са прибрани в къщата си“, припомни Суркова. Тя отбеляза, че заради зачестилите нещастия от това естество на 30 декември архимандрит Висарион ще отслужи божествена света литургия в Момчиловци, след което ще отслужи молебен заедно с местния свещеник отец Николай Рангелов и духовници от региона, с който населението на родопското село ще се помолят подобни инциденти повече да не се случват. Малко след това ще започне и раздаването на курбана, в който са се включили със средства жителите на Момчиловци, тъй като наред с помощите за пострадалите семейства в дарителски кутии се събираха и средства за курбана, допълни Суркова. Тя изрази надежда, повече хора да научат за това и да излязат на площада, където ще се раздава курбана и да присъстват на молебена в църквата. \r\n„Освен че ще молим милост от Бога за нещастията, които ни сполетяват през последните години, на 30 декември жителите на Момчиловци ще изпратят 2018 година и ще посрещнат новата 2019 г. Тогава заедно с бизнеса и читалището в селото сме подготвили програма, в която ще участват Дядо Коледа и Снежанка с подаръци за малки и големи. Ще има много добро настроение и изненади и каня всички жители и гости на Момчиловци на 30 декември от 17.00 часа на площада в селото, за да се забавляваме заедно“, каза още Сийка Суркова. \r\nНели ГЕРГЬОВСКА", "date": "2018.12.30", "title": "Смолян: Молебен срещу пожари ще бъде отслужен в село Момчиловци"}
{"url": "http://www.focus-news.net/news/2018/12/30/2606826/kyustendil-ogranicheno-za-tovarni-avtomobili-nad-35-tona-e-dvizhenieto-na-tretoklasen-pat-6222-smolichano-pelatikovo-ot-km-10000-do-km-14000.html", "text": "Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. Срокът за завършване на ремонтните дейности е 31 март 2019 година. Това съобщи за  Радио \"Фокус\" – Пирин  дежурният служител в Областно пътно управление-Кюстендил. Нормално интензивен е трафикът по главен Е-79 и автомагистрала „Струма“ в участъка от областта. Двупосочно движение в една лента се извършва на третокласен път 107 в участъка между село Пастра и Рилски манастир от км 27+700 до км 27+750, поради извършване на аварийно-възстановителни дейности по обрушване на ската.  Участъкът е сигнализиран с пътни знаци. Срокът за приключване на ремонтните дейности е 1 февруари 2019 година. \r\nНатали СТЕФАНОВА", "date": "2018.12.30", "title": "Кюстендил: Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000"}
{"url": "http://www.focus-news.net/news/2018/12/30/2606830/blagoevgrad-suhi-sa-patnite-nastilki-v-oblastta-samo-po-usoynite-mesta-sa-mokri-i-sa-vazmozhni-zaledyavaniya.html", "text": "Сухи са пътните настилки в областта, само по усойните места са мокри и са възможни заледявания. Това съобщи за  Радио „Фокус“-Пирин  дежурният служител в Областно пътно управление-Благоевград. С нормална интензивност се осъществява трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Няма регистрирани тежки пътни инциденти през изминалата нощ по пътищата, които са част от републиканската пътна мрежа. Шофьорите да се движат с повишено внимание в района на Кресненското дефиле и прохода Предел, поради повишена опасност от падащи камъни. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2018.12.30", "title": "Благоевград: Сухи са пътните настилки в областта, само по усойните места са мокри и са възможни заледявания"}
{"url": "http://www.focus-news.net/news/2018/12/30/2606827/denyat-30-dekemvri-v-svetovnata-istoriya.html", "text": "Започва работа първият ядрен реактор в СССР. През 1907 година се ражда играта бейзбол. 20 години по-късно в Токио е открито първото метро в Азия. Крал Михай е изгонен от Румъния през 1947 година. Под натиска на Москва Румъния става република. В САЩ е пуснат в продажба първият цветен телевизор. На 30 декември е роден авторът на детската “Книга за джунглата” Ръдиърд Киплинг. На тази дата умират: английският журналист Джеймс Баучър, кореспондент на “Таймс” за Балканския полуостров в началото на ХХ век, Ромен Ролан, прочут френски писател, автор на много биографични романи, американският философ Артър Лавджой .  \r\n2017 г. \r\nМъж взима 11 заложници в пощенска сграда в Харков и отправя заплахи, че ще се взриви. Впоследствие, всички заложници в пощенския клон в Харков са освободени, а нападателят е задържан. \r\n2016 г. \r\nПримирието организирано от Русия, Иран и Турция между правителството на Сирия и опозицията, влиза в сила. \r\n2014 г. \r\nХиляди московчани се събират на неразрешен протест пред Кремъл в защита на руския опозиционер Алексей Навални. Московски съд произнесе условна присъда срещу Алексей Навални от три години и половина затвор. По-малкият брат Олег получава същата присъда, но ефективно. Изявление на ЕС определя присъдата като политически мотивирана. \r\n2012 г. \r\nКитай затяга контрола в интернет пространството. Потребителите вече са длъжни да се регистрират с истинските си имена пред телекомуникационните оператори. Мерките са пряк отговор на китайското правителство срещу публикациите, разкриващи корупция и злоупотреби сред управляващата партия. \r\n2011 г. \r\nОт икономически съображения Самоа и Токелау сменят часовата си зона отменяйки петък 30 декември. По този начин те синхронизират времето си с Австралия и Нова Зеландия с които са в активни икономически отношения. По същата причина през 2009 г. движението по пътищата е преориентирано на лявостранно. \r\n2011 г. \r\nВ цяла Турция се състоят масови протестни митинги на кюрдското население във връзка с убийството на 35 кюрди на границата с Ирак от бойни самолети на турската авиация. \r\n2006 г. \r\nОбесен е Саддам Хусейн Абд ал-Маджид ал-Тикрити или само Саддам Хюсеин - иракски политик. Президент на страната от 1979 до 2003 г. По религиозна принадлежност е сунит. Екзекуцията се състои в иракската военна база (Camp Justice) североизточно от Багдад, база, която някога е била щаб на военното разузнаване на Саддам, а после използвана за лагер, където да бъдат затваряни и измъчвани стотици жители. \r\n1999 г. \r\nБившият \"Бийтълс\" Джордж Харисън и жена му са нападнати от маниак в Лондон. Мъжът успява да им нанесе няколко порезни рани с нож. \r\n1953 г. \r\nВ САЩ е пуснат в продажба първият цветен телевизор. \r\n1949 г. \r\nЗавършва започналият на 25 декември Хабаровски процес. Това е съдебен процес в Хабаровск на военния съд на Приморския военен окръг. Подсъдими са висши офицери от японската армия и сътрудници на японски бактериологични лаборатории, създавали и използвали бактериологично оръжие (от 1931 г.). Съдът установява, че в японските военни планове е предвидено масово използване на бактериологично оръжие за унищожаване на войски и мирно население в СССР и други държави - противници на Япония. Установява се, че многократно е използвано бактериологично оръжие във войната против Китай и в диверсионни действия против СССР. Всички подсъдими са осъдени на различни срокове лишаване от свобода. \r\n1947 г. \r\nПод натиска на Москва Румъния изгонва своя монарх крал Михай и става последната страна в Източна Европа, която се обявява за република и преминава изцяло под съветското влияние. \r\n1946 г. \r\nЗапочва работа първият ядрен реактор в СССР. Първият ядрен реактор е построен от Енрико Ферми (на снимката) в Чикагския университет. Ядреният реактор е устройство, в което се поддържа и управлява верижна реакция на ядрено делене с цел получаване на ядрена енергия, радиоактивни нуклиди или изкуствени елементи. Енрико Ферми е италиански физик, допринесъл съществено за развитието на съвременната теоретична и експериментална физика. Роден е 29 септември 1901 г. Рим. През 1922 г. завършва Пизанския университет. Учи в Германия и Холандия. В периода 1926-1938 г. е професор в Римския университет. Оказва голямо влияние върху формирането на италианска школа в съвременната физика. Емигрира от Италия в САЩ през 1938 г. От 1939 г. до 1945 г. е професор в Колумбийския университет. Ръководи научни изследвания в областта на използването на ядрената енергия в САЩ, участник е в “Манхатънския проект” - създаването на американската атомна бомба. Енрико Ферми участва активно в създаването на съвременната квантова физика. Разработва статистика на частиците, подчиняващи се на принципа на Паули (1925 г.), създава количествена теория на бета-разпада, основана на предположението на В. Паули за това, че бета-частиците се изпускат едновременно с неутрони. Заедно със сътрудниците си изучава свойствата на неутроните и създава основите на неутронната физика (1934-1938 г.). За пръв път наблюдава изкуствена радиоактивност, предизвикана от бомбардировката на редица елементи (сред които и уран) с неутрони; открива забавянето на неутроните и създава теорията на това явление, за което през 1938 г. получава Нобелова награда. Енрико Ферми за пръв път осъществява верижна реакция в построения от него първи в света ядрен реактор, в който за забавяне на електроните се използва графит, а като гориво - уран. В края на живота си се занимава с високи енергии и публикува теоретични съчинения в тази област. Умира на 28 ноември 1954 г. Чикаго. \r\n1945 г. \r\nПубликувано е завещанието на Адолф Хитлер. \r\n1938 г. \r\nПатентована е електронната телевизионна система. \r\n1927 г. \r\nВ Токио е открито първото в Азия метро. \r\n1927 г. \r\nРуският химик Сергей Лебедев за първи път разработва метод за получаване на синтетичен каучук. Лебедев е руски химик органик, академик (1932 г.). Изследва полимеризацията на ненаситените въглеводороди. Разработва (1926-28 г.) промишлен метод за получаване на синтетичен каучук, осъществен 1932 г. \r\n1922 г. \r\nС решение на Първия Всесъюзен конгрес на Съветите е обявено създаването на СССР. В съюза влизат РСФСР, Украинската ССР, Белоруската ССР, Закавказката социалистическа федеративна съветска република, Узбекската ССР, Туркменската ССР и Таджикската ССР. \r\n1922 г. \r\nПровежда се съветски меморандум против териториалните промени след края на Първата световна война, станали без допитване до населението, в който изрично е спомената Добруджа. \r\n1907 г. \r\nСъздадена е играта бейзбол \r\n1904 г. \r\nАнглийска поща първа в света въвежда услуга за препращане на телеграми до борда на корабите \r\n1703 г. \r\nПри земетресение в Токио загиват около 37 хил. души \r\n1699 г. \r\nС указ на руския император Петър I в Русия е въведено летоброенето от Рождество Христово, използвано от векове в европейските страни. Петър I е руски цар от 1682 г. Той е от династията Романови и е първият руски император от 1721 г. Син е на Алексей Михайлович. След пътуване в Западна Европа (1697-98 г.) Петър I започва модернизация на Русия - учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург; поощрява се строителството на манифактури, заводи, пристанища, корабостроителници; създадени са флот и редовна армия. Петър I води войни с Османската империя (превзема град Азов през 1696 г.) и с Швеция. Неговото управление се характеризира с културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата). На тази дата са родени: \r\n1928 г. \r\nРоден е Бо Дидли (псевдоним на Елъс Макданиъл) - американски изпълнител на блус и ритъм енд блус, с голямо влияние върху развитието на рокендрола и групи като \"Ролинг Стоунс\", \"Ху\", \"Дорс\" и др. Първия си запис осъществява през 1955 г. Пред 1955 г. Дидли сменя много професии. Участва в някои от записите на Ч. Бери, прави 2 съвместни албума с М. Уотърс. През 70-те години музиката му е преоткрита и от някои нюуейв групи. Албуми: \"Is a Guslinger\", \"Bo Diddley Rides Again\", \"Beach Party\" (1963 г.), \"Two Great Guitars\", \"Hey Good Looking\" (1964 г.), \"Let Me Pass\" (1965 г.), \"Super Blues Band\" (1968 г.), \"Golden Decade\" (1973 г.), \"Big Band Bo\" (1974 г.), \"Andther Dimension\" (1975 г.), \"20-th Anniversary\" (1976 г.), \"Hey Bo Didley\" (1986 г.), \"Live at the Ritz\" (1987 г.), \"Breakin’ through the B. S.\" (1989 г.), \"This Should not Be\" (1993 г.), \"Bo Diddley\" (1995 г.), \"Man among Men\" (1996 г.). \r\n1904 г. \r\nРоден е Дмитрий Борисович Кабалевски - руски композитор, общественик, музикален педагог, пианист, диригент, критик; професор в Московската консерватория от 1939 г. Учи пиано при големия педагог Голденвайзер и композиция при Н. Мясковски. Композира симфонична музика още като студент. Създава 5 опери (“Кола Брюнон”, “Семейството на Тарас”, “В огъня”, “Никита Вершинин”, “Сестри”), симфонии (Четвъртата симфония е най-значителното му симфонично произведение), оркестрови сюити (“Комедианти”), вокално-инструментални творби (“Велика родина”, “Народни отмъстители” и др.), инструментални пиеси, песни, концерти за пиано, цигулка и виолончело, филмова музика (“Петербургска нощ”, “Щорс”, “Антон Иванович се сърди”, “Мусоргски”, “Ходене по мъките”). \r\n1874 г. \r\nРоден е Янко Йесенски – словенски поет, преводач. Започва да публикува в края на 90-те години на ХIХ в. Автор е на интимна (сб. \"Стихотворения\", 1905 г.) и гражданска лирика (сб. \"В плен\", 1919 г.; \"След бурята\", 1932 г.; \"Срещу нощта\", 1945 г.). Издава сборници с разкази: \"Провинциални разкази\" (1913 г.), \"От стари времена\" (1935 г.) и др.; сатиричния роман \"Демократи\" (т. 1-2, 1934-1938 г.). Превежда поезия от А. С. Пушкин, А. А. Блок, С. А. Есенин. Умира на 27 декември 1945 г. в Братислава. \r\n1865 г. \r\nРоден е Ръдиард Джозеф Киплинг - английски писател. Учи в Лондон. Там се формира неговият мироглед, включително и преклонението му пред реда и организираността. Първия си стихотворен сборник “Училищна лирика” издава 16-години в Индия. От 1882 г. се занимава активно с журналистика и литература. В продължение на 5 години работи като щатен сътрудник, а след това като съредактор на “Граждански и военен вестник” в Лахор (днес един от големите градове на Пакистан). В задълженията му влиза и седмичното приложение към вестника със занимателни очерци и разкази. След пътешествие в Япония и САЩ се завръща в Англия. Пътува до Южна Африка, Австралия и Нова Зеландия. Жени се за американка и се опитва да се установи в Америка, но след смъртта на по-голямата му дъщеря Джозефин се завръща (1902 г.) в Англия, където остава до смъртта си. Ръдиард Киплинг достига необичайно рано творческа зрелост, което личи още в първата му книги със стихове “Департаментски песни” (1886 г.), издадена, когато авторът е на 21 години. Киплинг е автор на стихосбирки “Песни от казармата” (1892 г.), “Седем морета” (1896 г.), “Пет нации” (1903 г.) и други, благодарение на които името му става известно по цял свят. Издава прозаични книги: сборник с разкази “Прости разкази от планините” (1888 г.), романите “Угасна светлината” (1890 г.), “Ким” (1901 г.) и др. На голяма популярност се радват неговите детско-юношески произведения “Книга за джунглата” (1894) и “Втората книга за джунглата” (1895 г.). Ръдиард Джозеф Киплинг е най-младият Нобелов лауреат за литература. Той получава наградата през 1907 г., когато е на 42 години. Умира на 18 януари 1936 г. в Лондон. На тази дата умират: \r\n1969 г. \r\nУмира Иржи Трънка - чешки режисьор и художник. Роден е на 24 февруари 1912 г. Учи рисуване при Й. Скупа и в Пражкия институт за приложни изкуства. Основател е на кукления “Дървен театър” в Прага (1936 г.). В началото на 40-те години е театрален художник. В киното е от 1945 г. Основоположник е на национална школа за куклена анимация и на детската художествена кинематография. Сред създадените от него анимационни филми са: “Как дядо посадил ряпа” (1945 г.), “Палавникът и есесовците” (1946 г.), “Животното и разбойниците”, “Подаръкът” (1946 г.). През 1947 г. режисира първия си куклен филм - “Чешка година”, определен като епопея на националния живот. Куклени филми: “Славеят на императора” (1948 г.), “Принцът на Баяя” (1950 г.), “Старинни чешки приказки” (1953 г.). Класика: “Приключенията на храбрия войник Швейк” (1955 г.) и “Сън в лятна нощ” (1959 г.). Критикува и осмива технизацията на обществото в “Страст” (1961 г.) и “Кибернетична бабичка” (1962 г.). \r\n1968 г. \r\nУмира Тригве Халвдан Ли - норвежки държавник и политик, дипломат. В годините 1935-1940 г. и 1945-1946 г. е депутат в норвежкия парламент. От 1935 г. до 1945 г. е министър. Тригве Ли е ръководител на норвежката делегация на конференцията в Сан Франциско (1945 г.), на която се създава ООН. В периода 1946-1953 г. той е генерален секретар на ООН. \r\n1962 г. \r\nУмира Артър Лавджой– американски философ, представител на критическия реализъм. Артър Лавджой е роден на 10 октомври 1873 г. в Берлин. В периода 1901-1908 г е преподавател във Вашингтонския, след което до 1910 г. и в Мисурийския университет. От 1901 г. е професор. От 1910 г. до 1938 г. преподава в университета \"Джон Хопкинс\" в Балтимор. В годините 1916-1917 г. Артър Лавджой е президент на Американската философска асоциация. Той е основател и редактор на сп. \"Journal of the History of Ideas\" (1940 г.). Артър Лавджой критикува субективния реализъм, неореализма и прагматизма на Дж. Дюи, а също бихевиоризма. Според него процесът на познание е \"гносеологически триъгълник\", който включва познаващия субект, приемания аксиоматично обект (физическия свят) и \"даденото\" съзнание, опосредстващо познавателния процес и отъждествявано от Артър Лавджой с възприятията. \"Даденото\" условно представлява сбор от свойствата на външната действителност, знанието за които дава възможност на субекта да се ориентира в света. По този начин Артър Лавджой развива своеобразен вариант на идеалистичната теория на символите. \r\n1944 г. \r\nУмира Ромен Ролан– френски писател, общественик, музиковед. Той е роден през 29 януари 1944 г. в Кламси. През 1886 г. завършва история, а от 1897 г. е професор по история на музиката. Създава биографичните романи: \"Животът на Бетховен\" (1903 г.), \"Животът на Толстой\" (1911 г.), \"Жан Кристоф\" (10 части, 1904-1912 г.), повестта \"Кола Брюнон\" (1919 г.). През 1939 г. завършва монументалната трагедия \"Робеспиер\". Ромен Ролан е носител на Нобелова награда за мир (1916 г.) и Нобелова награда за литература (1915 г.) за романа \"Жан Кристоф\". \r\n1920 г. \r\nУмира Джеймс-Дейвид Баучер - английски журналист. Кореспондент на лондонския вестник \"Таймс\" за Балканския полуостров от 1892 г. до края на живота си. Живее дълго време в София, познава добре политическата история на България, стопанския й и културен бит и отношенията й със съседните страни - и в най-критичните моменти (в Букурещ през 1913 г. и в Париж през 1918 г.), когато малцина смеят да говорят в полза на българския народ, той високо и смело защитава България. Погребан е според желанието му край Рилския манастир. \r\n1893 г. \r\nУмира Стефан Веркович – сръбски учен и мисионер с големи заслуги в областта на българския фолклор и етнография. Роден е на 5 март 1821 г. в с. Угляра, Босна. Учи във францисканско училище, приема монашески сан. Под влияние на идеите на илиризма отхвърля монашеството и става проводник на сръбско национална пропаганда. Посещава Далмация, Черна гора и Албания. Установява се в Македония. Създава връзки с български дейци от Цариград. Извършва събирателска и изследователска работа на фолклора в Македония. По време на Руско -турската война (1877-1878 г.) се установява в Петербург. От 1881 г. е в България, където посещава Родопите. Публикува сборника \"Веда словена\". Автор е на съчиненията: \"Народне песме македонски бугаре\" (1860 г.), \"Древная болгарская песня об Орфее …” (1867 г.), \"Описание бiта болгар, населяющих Македонию\" (1868 г.), \"Веда словена. Български народни песни от предисторична и предхристиянска доба\" (1874 г.), \"Веда Словена. Обрядни песни от язическо време\" (1881 г.), \"Типографско этнографический очерк Македонии\" (1889 г.) и др. \r\n1572 г. \r\nУмира Галеацо Алеси - италиански архитект, представител на късния Ренесанс. Той е роден в Перуджа. Ученик е на Микеланджело в Рим. Работи в Генуа. Строи дворци с тераси, разположени на склон. Негово дело са: проектът на църквата \"Санта Мария Асунта ди Кариняно\" в Генуа (1552) г., дворците \"Марино\" в Милано (започнат 1557 г.) и \"Пароди\" в Генуа (1567 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.30", "title": "Денят 30 декември в световната история"}
{"url": "http://www.focus-news.net/news/2018/12/30/2606831/ria-novosti-sasht-i-kitay-zapochvat-rabotata-nad-targovskata-sdelka-saobshtavat-mediite.html", "text": "Представители на САЩ и Китай започват работата над търговската сделка, която би могла да разсее напрежението между страните, съобщава вестник Wall Street Journal, като се позовава на свои източници, предава  РИА Новости . \r\nПо-рано президентът на САЩ Доналд Тръмп съобщи, че е провел разговор с председателя на Китай Си Дзинпин по въпроси от сферата на търговията и страните са постигнали голям напредък. \r\nКакто пише изданието, източниците са съобщили, че американският лидер, вероятно, „преувеличава това, доколко близко са страните до споразумение“. По тяхното мнение, Тръмп „се е надявал да успокои пазарите“. \r\nПревод и редакция:", "date": "2018.12.30", "title": "РИА Новости: САЩ и Китай започват работата над търговската сделка, съобщават медиите"}
{"url": "http://www.focus-news.net/news/2018/12/30/2606832/plovdiv-opasnost-ot-padashti-kamani-ima-po-patishtata-yugovsko-hanche-yugovo-laki-zdravets-asenovgrad-smolyan-i-krichim-stamboliyski.html", "text": "Трафикът на територията на Пловдивска област се осъществява нормално и без затруднения към този час на деня. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пловдивския участък на АМ „Тракия“. Пътните настилки на територията на Пловдивска област са предимно сухи и нормално проходими при зимни условия. Шофьорите трябва да тръгват на път с автомобили подготвени за зимни условия, да карат внимателно и със съобразена скорост, както и да не предприемат рискови изпреварвания, призовават от Областното пътно управление. Остава ограничено движението на камиони с обща маса над 12 тона през прохода Троян-Кърнаре. Все още е ограничено и движението на камиони над 12 тона по пътя Поповица-Болярци. Срокът на ограничението е до 2 януари, а обходният маршрут е по пътя Поповица-Садово-Кочево-Болярци. Забранено е и преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от свличане на земна и скална маса има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив се осъществява с нормална интензивност към този час. Пътните настилки са предимно сухи и нормално проходими. За периода до 17 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“ до Тунела. Променени са маршрутите  на 12 автобусни линии от вътрешноградския транспорт. \r\nТони МИХАЙЛОВ", "date": "2018.12.30", "title": "Пловдив: Опасност от падащи камъни има по пътищата Юговско ханче-Югово-Лъки-Здравец, Асеновград-Смолян и Кричим-Стамболийски"}
{"url": "http://www.focus-news.net/news/2018/12/30/2606817/mkd-makedoniya-miyalkov-izliza-ot-zatvora-v-skopskiya-kvartal-shuto-orizari.html", "text": "Сашо Миялков излиза от затвора в „Шуто Оризари“, където беше в ареста като следствен по делото \"Империя\" на Специализираната прокуратура, съобщава македонската онлайн медия  МКД .  \r\nДовечера той трябва да се върне в хотел \"Мериот\" в центъра на Скопие , където е постоянната му регистрация.  \r\nСъдията Весна Димишкова е приела предложението на Специализираната прокуратура за домашен арест.  \r\nВ събота през деня предложението за определяне на по-лека мярка „домашен арест“ за бившия директор на Управлението за сигурност и контраразузнаване на Македония  Сашо Миялков  бе внесено в Основния съд Скопие 1.  \r\nНаказателният съд обаче го върна с аргумента, че трябва да се поправят допуснати неточности и пропуски в него.     Ивелина Ватова", "date": "2018.12.30", "title": "МКД (Македония): Миялков  излиза от затвора в скопския квартал „Шуто Оризари“"}
{"url": "http://www.focus-news.net/news/2018/12/30/2606833/burgas-mokri-sa-patnite-nastilki-v-oblastta-nyama-zatvoreni-patishta-prohodi-ili-ogranichena-vidimost-poradi-magla.html", "text": "Мокри са пътните настилки в областта, няма затворени пътища, проходи или ограничена видимост поради мъгла. Това съобщиха за  Радио „Фокус“ – Бургас  от Областно пътно управление. Към момента превалява слаб дъжд в района на Айтоски и Приморски проход. Временно са въведени ограничения за движение по някои от участъците в областната пътна мрежа. Едното важи за района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път, където движението трябва да се осъществява с повишено внимание поради изграждане на второ пътно платно. Другото ограничение е в сила за пътя Слънчев Бряг – Бургас в участъка при обход на гр. на Ахелой от км 207+726 до км 212+233, където движението трябва да се осъществява в едната лента поради изпълнение на строително-монтажни работи. Без затруднения се осъществява движението на моторни превозни средства на входно-изходните пътни артерии на областния център към този час. Няма образувани колони от автомобили по централните бургаски улици и булеварди. \r\nМария ПОПЧЕВА", "date": "2018.12.30", "title": "Бургас: Мокри са пътните настилки в областта, няма затворени пътища, проходи или ограничена видимост поради мъгла"}
{"url": "http://www.focus-news.net/news/2018/12/30/2606834/gabrovo-predimno-mokri-sa-patnite-nastilki-na-teritoriyata-na-oblastta-po-usoynite-i-planinski-rayoni-chastichno-zaledeni.html", "text": "Предимно мокри са пътните настилки на територията на област Габрово. По усойните и планински райони те са частично заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление-Габрово.  Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари 2019 г. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни 2019 г. \r\nНадежда КРЪСТЕВА", "date": "2018.12.30", "title": "Габрово: Предимно мокри са пътните настилки на територията на областта, по усойните и планински райони - частично заледени"}
{"url": "http://www.focus-news.net/news/2018/12/30/2606836/a1-on-makedoniya-v-belgrad-se-provede-chetvarti-golyam-antipravitelstven-protest.html", "text": "В събота вечерта в Белград се състоя нов голям митинг, в който участваха няколко хиляди души без партийни символи, които се обявиха срещу насилието под мотото „Един от петте милиона“, предава  македонският портал „А1 Он“ . \r\nКолоната на протестиращите отново е била дълга около един километър и се е движила из улиците на сръбската столица по маршрута Студентски площад до Площад Славия. \r\nДемонстрантите са се спрели пред сградата на Радио и телевизия Сърбия, за да изразят недоволството си от начина на поднасяне на новините. \r\nПревод и редакция:", "date": "2018.12.30", "title": "„А1 Он“ (Македония): В Белград се проведе четвърти голям антиправителствен протест"}
{"url": "http://www.focus-news.net/news/2018/12/30/2606835/blagoevgrad-spokoyno-se-osashtestvyava-dvizhenieto-v-oblastniya-tsentar.html", "text": "Спокойно се осъществява движението в областния център, предаде репортер на  Радио \"Фокус\" – Пирин . Няма образували се задръствания по най-натоварените кръгови кръстовища. Без затруднения се осъществява преминаването през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, през кръговото кръстовище на бул. „Св. св. Кирил и Методий“, през кръстовището на булевард „Васил Левски“ и булевард „Свети Димитър Солунски“, както и през кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“. Всички светофарни уредби в града са изправни. Градският транспорт се движи по разписание. \r\nНатали СТЕФАНОВА", "date": "2018.12.30", "title": "Благоевград: Спокойно се осъществява движението в областния център"}
{"url": "http://www.focus-news.net/news/2018/12/30/2606837/veliko-tarnovo-spokoen-e-trafikat-v-sutreshnite-chasove.html", "text": "Спокоен е трафикът във Велико Търново в сутрешните часове. По-натоварено е движението в района на пътен възел  „Качица“ и Южен пътен възел, както и по ул. „Магистрална“ – част от главен път София – Варна, предаде репортер на  Радио „Фокус“ – Велико Търново . Пътните настилки в града са мокри. Времето е облачно. Температурата  на въздуха е  2 градуса. С нормална за почивен ден интензивност се осъществява движението по бул. „България“, ул. „Никола Габровски“ и ул. „Васил Левски“, която е отворена за двупосочно движение. \r\nМокри са пътните настилки на територията на цялата област. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 11 януари 2019 г. \r\nНадежда КРЪСТЕВА", "date": "2018.12.30", "title": "Велико Търново: Спокоен е трафикът в сутрешните часове"}
{"url": "http://www.focus-news.net/news/2018/12/30/2606838/pazardzhik-s-normalna-intenzivnost-e-dvizhenieto-po-glavnite-patishta-na-teritoriyata-na-oblastta.html", "text": "С нормална интензивност е движението по главните пътища на територията на област Пазарджик, пътните настилки са  сухи, съобщи за  Радио „Фокус“ – Пазарджик  дежурният в Областно пътно управление - Пазарджик. Движението по пътя от село Дюлево до разклона за Стрелча се извършва само в лявата лента в района на 35 км, поради пропадане на част от дясното платно. На моста в село Бошуля, който е част от републиканската пътна мрежа, е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта от Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.12.30", "title": "Пазарджик: С нормална интензивност е движението по главните пътища на територията на областта"}
{"url": "http://www.focus-news.net/news/2018/12/30/2606842/varna-patishtata-ot-republikanskata-patna-mrezha-v-oblastta-sa-prohodimi-pri-zimni-usloviya.html", "text": "Пътищата от републиканската пътна мрежа във Варненска област са проходими при зимни условия, без въведени допълнителни ограничения, предаде репортер на  Радио „Фокус“ – Варна . Пътните настилки са предимно сухи, по високите и усойни места е възможно да има мокри пътни участъци. Призовават се водачите да шофират с повишено внимание и съобразена скорост.  \r\nВременна организация на движение е въведена по част от пътя Златни пясъци – Варна заради ремонтни дейности. В участъка от км 94+000 до км 90+800 трафикът се осъществява двупосочно в лявото платно, съобразно създадената организация за движение. В участъка Кранево – Варна при км 83+100 е ограничено преминаването на моторни превозни средства над 10 тона. \r\nМарияна ВАЛЕНТИНОВА", "date": "2018.12.30", "title": "Варна: Пътищата от републиканската пътна мрежа в областта са проходими при зимни условия"}
{"url": "http://www.focus-news.net/news/2018/12/30/2606845/plovdiv-uvelichava-se-broyat-na-bolnite-ot-skarlatina-v-oblastta.html", "text": "Увеличава се броят на болните от скарлатина в Пловдивска област. Това сочи справка в сайта на  Регионалната здравна инспекция . През последния отчетен период регистрираните случаи са 14, при 7 за предходния. 10 от засегнатите от болестта са на територията на град Пловдив. \r\nСпециалистите информират, че скарлатината е детско инфекциозно заболяване, предизвикано от хемолитични стрептококи. От скарлатина боледуват предимно деца, но се случва да се разболеят и възрастни без изграден имунитет срещу заболяването. Заразяването се предава по въздушно-капков път от болен на здрав при кашляне, кихане или при разговор. Причинителят на скарлатината може да попадне в организма и посредством различни предмети. \r\nДанните на Регионалната здравна инспекция сочат още, че се отчита леко увеличение и при броя на болните от варицела – 69, при 65 случая за предходния отчетен период, и при засегнатите от чревни инфекции – 25 срещу 24 случая. Броят на болните от вирусен хепатит в Пловдивска област остава непроменен – петима души.", "date": "2018.12.30", "title": "Пловдив: Увеличава се броят на болните от скарлатина в областта"}
{"url": "http://www.focus-news.net/news/2018/12/30/2606844/api-patyat-sofiya-kalotina-v-koyto-se-vliva-trafikat-ot-severnata-skorostna-tangenta-e-treti-po-natovarenost-nay-intenzivno-e-dvizhenieto-po-am-trakiya-mezhdu-sofiya-i-plovdiv.html", "text": "Участъкът на автомагистрала (АМ) „Тракия“ между София и Пловдив е най-натоварената отсечка от републиканската пътна мрежа през 2018 г. Това сочат данните от трафик камерите на Агенция „Пътна инфраструктура“ (АПИ) до края на ноември т. г., съобщиха от пресцентъра на  АПИ . През автомагистралата между двата най-големи български града средногодишният брой преминали моторни превозни средства на денонощие (МПС) е 42 614. Рекордът за най-много преминали автомобили за едно денонощие също „се държи“ от АМ „Тракия“. На 20 юли през преброителния пункт на изхода на София са преминали 67 257 автомобила, от които 55 092 леки, 10 544 товарни МПС и 475 автобуса.  \r\nАМ „Хемус“, в участъка София – Ботевград, е вторият по натовареност пътен участък в страната. В него са отчетени да преминават 28 230 автомобила средногодишно на денонощие, като не е отчетен тежкотоварният трафик преминаващ по това направление, който е отбит поради ремонтните дейности по обходен маршрут. Най-натоварен е бил трафикът на 24 юли 2018 г. когато са отчетени 39 772 автомобила, от които 32 259 леки, 6 736 товарни и 430 автобуса. \r\nТретата по натовареност отсечка е  път I-8 София – Калотина, в участъка София – Божурище, с 32 877 моторни превозни средства  средногодишно. \r\nОстаналите участъци от републиканската пътна мрежа, по които се наблюдава изключително интензивно движение през изминалата година са: \r\n- път I-1 и I-6 в отсечката София - Г. Богоров – 28 693 МПС; \r\n- път  I-6 Бургас - кв. Ветрен – 25 641 МПС; \r\n- АМ „Хемус“ в отсечката летище „Варна“ - град Варна – 23 931 МПС; \r\n- път II-64 в отсечката Пловдив - АМ „Тракия“ – 23 285 МПС; \r\n- път II-86 в отсечката Пловдив - Асеновград – 22 956 МПС; \r\n- АМ „Струма“ в отсечката Перник - Долна Диканя -22 029 МПС. \r\nНай-слабо натовареният републикански път през отиващата си година е II-52 Никопол – Свищов, в област Плевен. Преброителният пункт при село Любеново е отчел едва 286 моторни превозни средства на денонощие. \r\nТрадиционно, републиканските пътища са най-натоварени през летните месеци юли и август – от и за Черноморието. Най-слаб е трафикът през зимните месеци януари и февруари, когато метеорологичните условия не са благоприятни. В този период се наблюдава засилен трафик само от и за зимните курорти.", "date": "2018.12.30", "title": "АПИ: Пътят София - Калотина, в който се влива трафикът от Северната скоростна тангента, е трети по натовареност, най-интензивно е движението по АМ „Тракия” между София и Пловдив"}
{"url": "http://www.focus-news.net/news/2018/12/30/2606839/exit-albaniya-sarbiya-poiska-ot-albaniya-da-ottegli-priznanieto-na-nezavisimostta-na-kosovo.html", "text": "Сръбският премиер Ана Бърнабич е поискала от министър-председателя на Албания Еди Рама да оттегли признанието на независимостта на Косово. В писмо, изпратено до повечето страни-членки на ООН, сръбският политик интензифицира допълнително усилията на правителството в Белград да отмени държавността на Косово, пише  албанското електронно издание Exit . \r\nМедията отбелязва, че „последният ход на Бърнабич идва в момент на високо напрежение между Белград и Прищина, след показаната от Сърбия враждебност в международните отношения спрямо своя съсед и последния отговор на Косово, което наложи нови 100-процентови мита върху стоките, произведени в Сърбия“. \r\nСръбският министър на външните работи Ивица Дачич води с пълна сила кампанията за блокиране на членството на Косово в международни организации. През октомври 2017 г. кандидатурата на Косово за присъединяване към ЮНЕСКО се провали поради сръбската кампания, подкрепена от Русия. Една година по-късно, през ноември 2018 г., на Косово бе отказано и членство в Интерпол. Междувременно министър Дачич често твърди, че лобирането му е довело до предполагаемо оттегляне на признаването на Косово от няколко държави. Докато в много от случаите подобни твърдения трудно могат да бъдат потвърдени чрез източници, различни от сръбския външен министър, това, което остава ясно, е, че Белград води постоянната интензивна работа на за подкопаване на държавността на Косово и членството му в регионалните и международните организации, посочва още изданието. \r\n„Сърбия развива трескава дейност по тази линия, докато двете страни се предполага, че трябва да водят Диалог за нормализация на отношенията от2011 година“, продължава Exit.Под напрежението от последния провален опит на Прищина да влезе в Интерпол, правителството на министър-председателя Рамуш Харадинай отговори, като увеличи до 100-процента вносните мита върху сръбските стоки.  \r\nАлбанското правителство не е изказвало публично мнение във връзка с писмото до Рама, или за това дали той е отговорил на него. \r\nПревод и редакция:", "date": "2018.12.30", "title": "Exit (Албания): Сърбия поиска от Албания да оттегли признанието на независимостта на Косово"}
{"url": "http://www.focus-news.net/news/2018/12/30/2606843/ramush-haradinay-ot-dnes-nyama-granitsa-mezhdu-kosovo-i-albaniya.html", "text": "Премиерът на Косово Рамуш Харадинай обяви на своя профил във „Фесйбук“, че „от днес между Република Косово и Република Албания няма граница“, предава  македонският портал \"А1 Он\" . \r\nМинистър-председателят направи това изявление след проведената в събота вечерта церемония по подписването на споразумение между Тирана и Прищина за въвеждане на съвместен контрол на границата между двете страни. \r\n„Това, което някога беше граничен пункт на Косово, сега вече не съществува, изцяло е премахнато. Очакваме и развитието на останалата част от нужните договори и протоколи, за да не бъдат спирани превозните средства, така че тук ще бъдат спирани много малко автомобили, за да бъдат направени нужните рутинни процедури“, заяви Харадинай на граничния пункт Морина. \r\nМеждудържавното споразумение за въвеждане на съвместен контрол бе подписано в събота от министрите на вътрешните работи на Косово и Албания Екрем Мустафа и Сандер Лешай. \r\nЦелта на споразумението, както заявиха представители на двете страни, е да се създаде интегрирано управление на границите от двете страни, а косовският премиер изрази увереност, че това ще се случи много скоро. \r\n„Така че няма да има двоен контрол, а само единичен и аз вярвам, че до 2 април тази граница ще бъде точката, която ни обединява“, заяви Харадинай, като обяви, че през следващите месеци ще бъде интензифицирана работата за „цялостното премахване на границата между Косово и Албания, на шенгенския принцип“. \r\nСлед подписването на спогодбата между Прищина и Тирана, косовският премиер оцени, че „с това се укрепва и засилва двустранното партньорство между двете страни“, на своята страница във „Фейсбук“. \r\n„В този дух, днес имах честта да участвам в подписването на договора за издигане на общи гранични пунктове между Косово и Албания на принципа на ИБМ и на нашия общ европейски път. От днес границата между Косово и Албания вече не съществува! Честито Косово, честито Албания!“ – написа Харадинай. \r\nПревод и редакция:", "date": "2018.12.30", "title": "Рамуш Харадинай: От днес няма граница между Косово и Албания"}
{"url": "http://www.focus-news.net/news/2018/12/30/2606848/varna-v-hramovete-v-grada-se-otsluzhva-liturgiya-po-povod-denya-na-sveta-machenitsa-anisiya.html", "text": "В неделя след Рождество Христово православната църква почита света мъченица Анисия. По този повод в храмовете във Варна се отслужва литургия, предаде репортер на  Радио „Фокус“ – Варна . \r\nСв. Анисия била родом от Солун. Тя била надарена с всички земни блага. Родителите й били добри, благочестиви и твърде богати, проявявали големи грижи за нейното възпитание и тя от детство обикнала Бога повече от всичко на света. С радост изучавала Неговия закон, усърдно се стараела да изпълнява Неговата воля. Нейният ум и красота били необикновени, тя бързо напредвала във всички науки, но още от ранна младост Анисия преживяла голяма скръб – тя се лишила от добрите си родители. След смъртта им тя останала едничка наследница на грамадното имение. Паднало й се несметно количество всякакви богатства – имоти, пари, златни и сребърни съдове, многоцветни облекла, украсени със злато и бисери. Но това богатство не радвало Анисия, а я плашело. Тя знаела, че в богатството има много изкушения, че то често възбужда в човека гордост и пустославие и че лесно отдалечава от Бога. Боейки се от тия изкушения, Анисия непрестанно молела Бога за помощ, молела Го да я упъти да употреби даруваното богатство за полза, а не за погубване на душата си. Най-после решила да раздаде всичко на бедните. След продажбата на имуществото си Анисия започнала да раздава пари на бедните. Тя посещавала болници и затвори, носейки на нещастните щедри помощи. Но не само с пари помагала Анисия – тя прислужвала на болните, давала им лекарства, превързвала им раните, служела им с усърдие и любов. Като раздала богатството си, тя сама почнала да живее в крайна бедност, като прекарвала дните в работа, а нощите в молитва. В тая доброволна бедност, сред лишения от всякакъв род, тя почувствала повече душевна радост, отколкото мнозина богати в разкошните си дворци, защото не богатството съставя щастие за човека, а спокойната съвест и вътрешния мир.  \r\nВ това време имало ужасно гонение против християните и който убивал християнин, не се смятал по закона виновен в убийство. Веднъж Анисия отивала на църква и забелязала на улицата необикновено явление – тоя ден езичниците извършвали някакъв идолски празник. Един войник видял Анисия и извикал да спре, понеже искал да я принуди да принесе жертва на идола. Изплашената девойка се прекръстила. Войникът поискал да заведе Анисия в езическия храм. Анисия се съпротивила. Тогава той извадил меча си и я убил. Самите езичници укорили войника за неговото жестокосърдие, като видели убитата невинна млада девойка. Християните с благоговение погребали тялото й. \r\nМарияна ВАЛЕНТИНОВА", "date": "2018.12.30", "title": "Варна: В храмовете в града се отслужва литургия по повод деня на света мъченица Анисия"}
{"url": "http://www.focus-news.net/news/2018/12/30/2606847/veliko-tarnovo-dobrovoltsi-organizirat-pochistvane-na-park-kolyu-ficheto.html", "text": "Доброволци организират почистване на парк „Колю Фичето“ във Велико Търново. Това съобщиха за  Радио „Фокус“ – Велико Търново  организатори на инициативата от групата „Доброволно чистене  – Велико Търново“. Те се събират на чешмата в центъра на парка. Инициаторите призовават желаещите да се включат да носят чували и ръкавици. Акцията е в отговор на вандалска проява от вчера. Чешмичката в парка е разбита за пореден път, а кошчетата за боклук - преобърнати. Гражданите се организират в социалните мрежи. \r\nТова е поредна акция, която доброволците провеждат. Тази есен жители на Велико Търново организираха мащабно почистване на бреговете на река Янтра, откъдето събраха 65 чувала с отпадъци. Акцията бе подкрепена от Община Велико Търново. Инициативата бе част от националната кампания „Да изчистим България заедно 2018 – Велико Търново“. На 22 септември доброволци почистиха гората над Сухата чешма във Велико Търново. \r\nНадежда КРЪСТЕВА", "date": "2018.12.30", "title": "Велико Търново: Доброволци организират почистване на парк „Колю Фичето“"}
{"url": "http://www.focus-news.net/news/2018/12/30/2606850/razgrad-69-godishen-mazh-ot-selo-golyama-voda-e-stanal-zhertva-na-telefonna-izmama-s-1700-leva.html", "text": "69-годишен мъж от село Голяма вода, община Самуил, подал сигнал на 29 декември в Районно управление на МВР-Исперих, че е станал жертва на телефонна измама. Това съобщиха от  ОДМВР-Разград . Около 16.00 часа на 28 декември потърпевшият получил обаждане на стационарния си телефон, в което мним „полицай Димо Димов“ го убедил, че трябва да предаде наличните си пари заради провеждаща се полицейска акция за залавяне на телефонни измамници. Мъжът поставил 1700 лв в найлонова торбичка и я оставил до табелата за край на населено място в посока Хърсово. По случая е образувано досъдебно производство по чл.209, ал.1 от НК.", "date": "2018.12.30", "title": "Разград: 69-годишен мъж от село Голяма вода е станал жертва на телефонна измама с 1700 лева"}
{"url": "http://www.focus-news.net/news/2018/12/30/2606849/zhan-klod-yunker-nyakoi-evropeyski-lideri-sa-brutalni-litsemeri.html", "text": "Председателят на Европейската комисия Жан-Клод Юнкер в интервю пред  немското издание Die Welt  се оплака от „бруталното лицемерие“ на неназовани лидери на страни-членки на Европейския съюз, които повече от две години са призовавали за по-добра защита на външните граници на Съюза, а после, когато Комисията е направила предложение, са го отхвърлили. \r\n„Останах до голяма степен изненадан от някои случки в последно време. От повече от две години, всички лидери на страни-членки призовават за по-добра защита на външните граници на Европа“, заяви Юнкер и посочи, че „Европейската комисия прие тези призиви на сериозно и изготви предложение за засилване на защитата на външните граници чрез увеличаването на европейските гранични полицаи до 10 хиляди до края на 2020 година“. \r\nПредседателят на ЕК изрази учудването си,  че „сега, изведнъж, бяха изразени резерви от много страни заради предполагаемия ефект върху националния суверенитет. Казва ни се, че всичко се движи твърде бързо, а цитираните цифри са твърде високи. Това е брутално лицемерие!“ – категоричен е Юнкер. \r\n„Първо искат от ЕК да направи нещо, в последствие ние правим предложение, а сега точно тези, които критикуваха на най-висок глас недостатъчната защита на външните граници на ЕС, не искат да се ангажират. Европа не може да действа така“, обясни председателят на Комисията. \r\nТой препоръча „ да действаме бързо, за да гарантираме, че сме подготвени и че външните граници на ЕС наистина са под контрол“. Юнкер призова „заинтересованите страни-членки да оставят настрана своите резерви и бързо да приемат предложението за защита на външните граници на ЕС“. \r\nПревод и редакция:", "date": "2018.12.30", "title": "Жан-Клод Юнкер: Някои европейски лидери са брутални лицемери"}
{"url": "http://www.focus-news.net/news/2018/12/30/2606851/plovdiv-zhitelite-na-asenovgrad-shte-posreshtnat-novata-2019-godina-s-folklorna-programa-i-praznichni-ilyuminatsii-na-tsentralniya-ploshtad.html", "text": "Жителите на Асеновград ще посрещнат новата 2019 година с фолклорна програма и празнични илюминации на централния площад „Акад. Николай Хайтов“. Това съобщиха за  Радио „Фокус“ – Пловдив  от отдел „Връзки с обществеността“ на Общината. Новогодишната наздравица с оркестър „Паскалев бенд” ще започне в 23.00 часа на 31 декември, като точно в полунощ идването на новата 2019 година ще бъде отбелязано с много настроение и празнични илюминации.  \r\nС това ще завърши и коледно-новогодишната програма, подготвена от Община Асеновград. Празничните прояви започнаха още на 3 декември със запалването на светлините на коледната елха в центъра на града. \r\nТони МИХАЙЛОВ", "date": "2018.12.30", "title": "Пловдив: Жителите на Асеновград ще посрещнат новата 2019 година с фолклорна програма и празнични илюминации на централния площад"}
{"url": "http://www.focus-news.net/news/2018/12/30/2606852/sport-milan-pobedi-spal-s-21-v-seriya-a.html", "text": "Милан победи СПАЛ с 2:1 в среща от 19-ия кръг на Серия \"А\". За победата се разписаха Саму Кастийехо в 16-ата и Гонзало Игуаин в 64-ата минута. Аржентинецът не бе вкарвал гол цели 2 месеца. За гостите резултатът бе открил Петаня в 13-ата минута. \r\nС победата футболистите на Милан прекратиха негативния рекорд, в който се намираха - 4 поредни срещи без отбелязан гол и победа от 5 кръга насам, след успеха над Парма в началото на месеца с 2:1. \r\nВ класирането Милан изпревари петия Рома с една точка и изостава с една от четвъртия Лацио.", "date": "2018.12.30", "title": "Спорт: Милан победи СПАЛ с 2:1 в Серия \"А\""}
{"url": "http://www.focus-news.net/news/2018/12/30/2606854/razgrad-26-godishna-zhena-e-bila-nahapana-ot-kucheta-v-selo-bozhurovo.html", "text": "26-годишна жена е била нахапана от кучета в село Божурово, община Кубрат. Това съобщиха от  ОДМВР-Разград . Около 13.00 часа на 29 декември, минавайки по улица „Васил Левски“, жената била нападната от две кучета, породи „кангал“ и „немска овчарка“, собственост на 62-годишен мъж от Божурово. С нахапвания по краката и охлузвания, пострадалата е откарана в Здравната служба на село Бисерци, където й е оказана медицинска помощ. По случая се извършва проверка.", "date": "2018.12.30", "title": "Разград: 26-годишна жена е била нахапана от кучета в село Божурово"}
{"url": "http://www.focus-news.net/news/2018/12/30/2606855/gd-granichna-politsiya-trafikat-e-normalen-na-vsichki-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 10.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2018.12.30", "title": "ГД \"Гранична полиция\": Трафикът е нормален на всички контролно-пропускателни пунктове"}
{"url": "http://www.focus-news.net/news/2018/12/30/2606840/pss-dobri-sa-usloviyata-za-zimen-turizam-v-planinite.html", "text": "Добри са условията за зимен туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. В планините температурата е между минус 10 и минус 2 градуса. По високите била на Стара планина е мъгливо, но времето е тихо. В зимните курорти лифтовите съоръжения работят, с малки изключения и ски пистите са в готовност.  \r\nОт ПСС препоръчват на туристите да използват зимните маркировки и да не забравят опасността от лавини, която все още е актуална. В Стара планина снежната покривка е между 20 и 60 см, на места с навявания. В ски курортите средно е около 35 см.  \r\nНяма регистрирани инциденти през изминалото денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.12.30", "title": "ПСС: Добри са условията за зимен туризъм в планините"}
{"url": "http://www.focus-news.net/news/2018/12/30/2606857/plovdiv-selata-zhitnitsa-i-manole-sa-s-narusheno-vodopodavane-zaradi-avarii.html", "text": "Жителите на селата Житница и Маноле са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК – Пловдив. Не е посочен краен срок за възстановяване на нормалното водоподаване към засегнатите абонати. \r\nБез вода са и живущите в района на бул. „Васил Априлов“ в град Пловдив. Причината е мащабна водопроводна авария. Очаква се екипите на водоснабдителното дружество да отстранят проблема в рамките на няколко часа. \r\nТони МИХАЙЛОВ", "date": "2018.12.30", "title": "Пловдив: Селата Житница и Маноле са с нарушено водоподаване заради аварии"}
{"url": "http://www.focus-news.net/news/2018/12/30/2606856/european-western-balkans-blizo-70-ot-sarbite-biha-glasuvali-protiv-prisaedinyavane-kam-nato-dokato-samo-11-sa-za.html", "text": "Ако през тази седмица се проведе референдум за присъединяване на Сърбия към НАТО, 68% от гражданите на страната ще гласуват „против“, 11% биха били „за“, а 21% изобщо не биха участвали в допитването, сочат данните от съвместна анкета на Центъра за свободна електроника и демокрация и Центъра за евроатлантически изследвания (CEAS), озаглавена „Евроатлантическа интеграция и Диалога между Белград и Прищина“, предава  сръбското електронно издание European Western Balkans . \r\nЗападните ни съседи изтъкват като причина за противопоставянето си преди всичко бомбардировките на Алианса над Сърбия през 1999 година (47%), докато респондентите, които са посочили, че биха гласували за влизане в Алианса на потенциален референдум, биха го направили заради съображения за сигурността на страната (58%). \r\nВ коментара си за резултатите, директорът на CEAS Йелена Милич заяви, че 11% е стабилен показател, който не се е понижил независимо от дългогодишната анти-кампания в сръбските медии. \r\nПревод и редакция:", "date": "2018.12.30", "title": "European Western Balkans: Близо 70% от сърбите биха гласували против присъединяване към НАТО, докато само 11% са за"}
{"url": "http://www.focus-news.net/news/2018/12/30/2606858/yeni-safak-myusyulmanski-bratya-osadiha-arabskite-darzhavi-reshili-da-otvoryat-otnovo-posolstva-v-siriya.html", "text": "Сирийският клон на групировката „Мюсюлмански братя“ разкритикува остро решенията на няколко арабски държави да отворят отново своите посолства в Дамаск, пише  електронното издание на вестник Yeni Safak . \r\nВ петък Бахрейн обяви, че планира да отвори отново дипломатическото си представителство в Дамаск след 7-годишно прекъсване. Новината дойде малко, след като Обединените арабски емирства също анонсираха решението си да възобновят дипломатическите връзки със Сирия. \r\nОтварянето на посолствата „е достойна за съжаление стъпка, която осигурява подкрепа за режима на Асад“, заявиха от „Мюсюлмански братя“ в събота. \r\nВ съобщението им се казва, че „милиони сирийци очакваха ходове, които да сложат край на режима и неговите престъпления“. \r\n„Подкрепата за режима на Асад е подкрепа за иранския експанзионистичен проект, подкрепа за екстремизма и тероризма в региона и означава приемане на всички престъпления срещу човечеството, извършени от режима“, посочва още ислямистката групировка. \r\nИзданието припомня, че миналия месец режимът на Асад заяви, че ще приветства действията на арабските държави за възстановяване на официалните отношения. \r\nПревод и редакция:", "date": "2018.12.30", "title": "Yeni Safak: Мюсюлмански братя осъдиха арабските държави, решили да отворят отново посолства в Сирия"}
{"url": "http://www.focus-news.net/news/2018/12/30/2606859/varna-obstanovkata-na-avtogarata-e-spokoyna-osigureni-sa-izvanredni-avtobusni-linii-po-napravlenieto-varna-sofiya-za-praznichnite-dni.html", "text": "Обстановката на автогарата във Варна е спокойна, към този час на деня не се наблюдава увеличен пътникопоток. Това съобщи за  Радио „Фокус” – Варна  дежурният диспечер на Автогара „Варна”. Автобусите от по всички направления, като съгласно предварителния график за празничните дни има намаление на курсовете по някои дестинации. Не се изпълняват курсовете до Суворово в 11.00 и 16.00 часа, до Бяла в 11.20 и 17.20 часа, до Изворник в 17.30 часа и до Шабла в 11.00 часа. Заради празничните почивни дни са осигурени извънредни автобусни линии по направлението Варна – София. През днешния ден са предвидени още курсове до Хасково, Силистра, Истанбул, Бургас, Русе, Добрич и Каварна. \r\nНормално се осъществява работата на жп гарата във Варна. Влаковете се движат по разписание, няма необслужвани направления. Осигурени са допълнителни места за новогодишните празници. Много от жителите на Варна са планували по-рано пътуванията по празниците и са си закупили предварително билети за влакове и автобуси. \r\nЧаст от жителите на града пътуват и до чужбина за Новогодишните празници, като също са закупили предварително своите самолетни билети. Полетите на летището през днешния ден се изпълняват по разписание, като полетът до Ларнака тази сутрин вече е изпълнен. Планувани са още полети до София, Айндховен, Виена, Анталия, Москва, Истанбул, Лондон и Тел Авив. \r\nМарияна ВАЛЕНТИНОВА", "date": "2018.12.30", "title": "Варна: Обстановката на автогарата е спокойна, осигурени са извънредни автобусни линии по направлението Варна – София за празничните дни"}
{"url": "http://www.focus-news.net/news/2018/12/30/2606846/meta-makedoniya-dogovorat-ot-prespa-e-sabitie-na-godinata-v-zapadnite-balkani.html", "text": "Преспанският договор между Македония и Гърция е едно от събитията, които белязаха 2018-а година, се казва в анализа на „Европейски Западни Балкани“ – прозападен тинк-танк за съвременна политика, базиран в Белград, предава  македонската агенция МЕТА . \r\n„Договорът, подписан от министрите на външните работи на Македония и Гърция Никола Димитров и Никос Коцияс на 17 юни се смята, че е най-важното събитие през годината. Споразумението сложи край на десетилетния спор за името и с него страната официално се преименува на Република Северна Македония, а Гърция се ангажира да спре да блокира евроатлантическия път на Скопие“, се казва в анализа. \r\nОсвен Преспанския договор, като събития на годината са изброени Стратегията за разширяване на Европейския съюз, докладите на Европейската комисия за всяка от страните, отглагането на започването на преговорите с Македония и Албания за 2019 година, Лондонската среща на върха, визовата либерализация за Косово, изборите в Босна и Херцеговина, резолюцията на Европейския парламент за Западните Балкани, отварянето на нови глави от преговорите със Сърбия и Черна гора и диалога между Прищина и Белград. \r\nПревод и редакция:", "date": "2018.12.30", "title": "МЕТА (Македония): Договорът от Преспа е събитие на годината в Западните Балкани"}
{"url": "http://www.focus-news.net/news/2018/12/30/2606841/anadolska-agentsiya-turtsiya-izprati-gaubitsi-na-granitsata-sas-siriya.html", "text": "Турция изпрати нови военни части в южната провинция Газиентеп, в близост до границата със Сирия в събота вечерта, съобщи от мястото на събитието кореспондент на  „Анадолската агенция“ . \r\nПренасящият гаубици военен конвой първо е пристигнал в провинция Хатай, а след това е преминал в Газиентеп, като агенцията смята, че това е част от подготовката за евентуална трета операция в Северна Сирия. \r\nМедията отбелязва, че Турция засилва военното си присъствие на границата със Сирия, откакто  президентът Реджеп Тайип Ердоган сигнализира, че Анкара скоро ще започне трансгранична операция срещу сирийските кюрдски формирования в Северна Сирия. \r\nПревод и редакция:", "date": "2018.12.30", "title": "„Анадолска агенция“: Турция изпрати гаубици на границата със Сирия"}
{"url": "http://www.focus-news.net/news/2018/12/30/2606864/pazardzhik-registriran-e-dvanadeseti-sluchay-na-tuberkuloza-v-oblastta.html", "text": "Дванадесети случай на заболял от туберкулоза е регистриран в област Пазарджик през последната седмица на месец декември, по данни на  Националния център по обществено здраве и анализи . Четирима души в областта са диагностицирани през същия период с варицела, а двама са с установен остър вирусен хепатит.", "date": "2018.12.30", "title": "Пазарджик: Регистриран е дванадесети случай на туберкулоза в областта"}
{"url": "http://www.focus-news.net/news/2018/12/30/2606860/veliko-tarnovo-s-38-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 38 см се е повишило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката там е 134 см, а температурата на водата - 4 градуса.  \r\nПо поречието на Дунав ще е предимно облачно, но почти без валежи. Максималните температури ще са между 3° и 8°, в Свищов – 7°.", "date": "2018.12.30", "title": "Велико Търново: С 38 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/12/30/2606863/varna-strupvane-na-hora-se-nablyudava-okolo-golemite-hranitelni-magazini-i-targovski-obekti-v-grada.html", "text": "Струпване на хора се наблюдава около големите хранителни магазини и търговски обекти във Варна, показа репортерска проверка на  Радио „Фокус“ – Варна . В част от обектите и за Новогодишните празници има обявени различни промоции на хранителни продукти, стоки от бита, дрехи и обувки. По пазарите във Варна също е оживено. Наблюдава се леко завишение в цените на различни видове плодове и зеленчуци, като вероятната причина са предстоящите празници. Традиционно високи остават цените на българските розови домати, които по пазарите се предлагат средно по 5 лв./кг. Червените домати се търгуват между 1.80 и 3.00 лв./кг. Краставиците се предлагат на цени между 1.70 и 4 лв./кг, цената на салатките и репичките е средно около 1.00 лв., на места стигат и до 1.20 лв. Търсено е киселото зеле и чесънът, който достига цена от 8 лв./кг. Пиперът се продава на цени между 2.50 и 3.50 лв./кг. Картофите се предлагат на цени между 1.00 лв./кг и 1.70 лв./кг, тиквичките се търгуват по 2.50 лв./кг, а патладжаните – 2.80 лв./кг. \r\n25 лв./кг е цената на ореховите ядки по пазарите във Варна в навечерието на Нова година. Ореховите ядки са традиционни за новогодишната трапеза. В миналото през новогодишната нощ са били застъпени много гадания, като се е гадаело и по орехова ядка. Стопанката раздавала на всеки от семейството по два ореха. Всеки трябвало да си ги счупи и по ядката се гадаело за здравето и късмета –  ако ядката е бяла и хубава, ще бъдеш здрав през годината, ако е тъмна, може да не ти върви толкова. По пазарите във Варна се предлагат също лешници и бадеми, които се търгуват по 28 лв./кг, а сушените сливи се предлагат по 10 лв./кг. По пазарите и част от магазините за плодове и зеленчуци могат да бъдат намерени и ягоди, които се търгуват средно по 12 лв./кг. Традиционните цитрусови плодове остават най-търсени през този сезон. Цената на мандарините е между 1.20 и 2.90 лв./кг, портокалите се търгуват по 1.60 лв./кг, а бананите – между 1.80 и 2.80 лв./кг. Кивито се предлага средно по 1.60 лв./кг, а цената на лимоните е между 2.20 и 4.50 1.60 лв./кг. Крушите са средно по 2.50 лв./кг, а ябълките – между 0.80 и 2.50 лв./кг. \r\nОт полицията припомнят, че е създадена организация за предотвратяване извършването на противоправни деяния на пазарите, тържищата и големите търговски обекти, където се предполага наличие на много посетители, акумулиращи големи парични средства. Джебчиите използват струпването на хора в търговските обекти, на спирките за обществен транспорт и около пазарите, посягат главно на портмонета и телефони от преметнати през рамо дамски чанти и външни джобове на дрехи със свободна кройка. Жертви на джебчийска кражба стават и мъже, носещи портфейли в задният джоб на панталоните. \r\nДежурни инспектори на Областната дирекция по безопасност на храните във Варна също извършат проверки в обекти за производство и търговия с храни, заведения за обществено хранене, пазари и борси на територията на Варна и областта и през празничните почивни дни. Сигнали могат да бъдат подавани от потребителите на телефон 0700 122 99. \r\nМарияна ВАЛЕНТИНОВА", "date": "2018.12.30", "title": "Варна: Струпване на хора се наблюдава около големите хранителни магазини и търговски обекти в града"}
{"url": "http://www.focus-news.net/news/2018/12/30/2606862/ivitsa-dachich-dzhon-boltan-e-obsazhdal-s-putin-i-lavrov-vazmozhen-dogovor-mezhdu-belgrad-i-prishtina.html", "text": "Американците вече изразиха готовност да организират церемония за подписване на договор между Белград и Прищина и да поканят и други държави, заяви сръбският външен министър Ивица Дачич, предава  македонският портал „А1 Он“ . \r\nВ интервю пред белградския ежедневник „Политика“, Дачич е разкрил, че съветникът по национална сигурност на Белия Дом Джон Болтън е разговарял за това и с руския президент Владимир Путин и министъра на външните работи Сергей Лавров. \r\n„Целта им е Русия да е съгласна и да участва в това, с изключение на онази част, която се води от Европейския съюз. Великите сили трябва да бъдат гарант на споразумението, защото то трябва да мине и в Съвета за сигурност на ООН“, подчерта сръбският министър. \r\nЩо се отнася до диалога с Прищина, Дачич посочи, че преговорният процес е в цялостен застой и патова позиция, а за да продължи, Косово трябва да отмени търговската блокада срещу Сърбия. \r\nПревод и редакция:", "date": "2018.12.30", "title": "Ивица Дачич: Джон Болтън е обсъждал с Путин и Лавров възможен договор между Белград и Прищина"}
{"url": "http://www.focus-news.net/news/2018/12/30/2606865/nimh-nay-niskite-temperaturi-prez-yanuari-shte-badat-mezhdu-minus-18-i-minus-13-a-nay-visokite-mezhdu-10-i-15.html", "text": "Най-ниските температури през януари ще бъдат между минус 18° и минус 13°, в котловините - до минус 20°, по Черноморието - около минус 10°, а най-високите – между 10° и 15°. Такава е прогнозата за времето през януари на  Националния институт по метеорология и хидрология (НИМХ) . \r\nВ началото на месеца слънцето в София изгрява в 7 ч. и 57 мин. и залязва в 17 ч. и 03 мин. Продължителността на деня е 9 ч. и 06 мин. В края на месеца слънцето изгрява в 7 ч. и 43 мин. и залязва в 17 ч. и 38 мин. Продължителността на деня е 9 ч. и 55 мин. \r\nФазите на Луната през месеца са: 06.01 — новолуние, 14.01 — първа четвърт, 21.01 — пълнолуние, 27.01 – последна четвърт. \r\nЯнуари е най-студеният месец от годината и обикновено той определя характера на зимата – мека, нормална или сурова. Времето обикновено е облачно и мъгливо. При нахлувания на студен въздух от северозапад и североизток вали сняг и се създават условия за снежни виелици, особено в Северна България. Средният брой на дните със снежна покривка в Северозападна България е около 20, а по Черноморието от 2 до 5. В планините често духат силни ветрове, обикновено от северозапад и югозапад. През януари са регистрирани най-големите аномалии на времето в нашата страна. При нахлувания на арктичен въздух след изясняване са достигани най-ниските температури в повечето райони на страната – абсолютният минимум за страната е минус 38,3˚, измерен в Трън през 1947 г. През януари има и интензивни затопляния, при които температурите са се повишавали до 20-23˚. \r\nТази година през януари се очаква средната месечна температура да бъде около и под нормата, която в Северна България и високите полета е между минус 3 и 0°, по Черноморието, в Горнотракийската низина и долината на р. Струма – от 0 до 3° а в планинските райони – между минус 8 и минус 3°. Месечната сума на валежите ще бъде около и над нормата, която е между 30 и 60 л/кв.м, в планините и най-южните райони – между 60 и 110 л/кв.м. \r\nНай-ниските температури през януари ще бъдат между минус 18° и минус 13°, в котловините - до минус 20°, по Черноморието - около минус 10°, а най-високите – между 10° и 15°.    \r\nПрез първите дни от януари се очаква нахлуване на студена арктична въздушна маса и през първото десетдневие температурите ще бъдат по-ниски от обичайните, въпреки че в края на периода относително ще се повишат. Към 3-4-ти и в края на десетдневието има повишена вероятност за валежи от сняг. \r\nПрез второто и третото десетдневие динамиката на атмосферните процеси ще е повишена. Температурите ще бъдат близки до обичайните. Вероятност за валежи има през периода 13-15-и, около 20-и, 25-и и в края на месеца.", "date": "2018.12.30", "title": "НИМХ: Най-ниските температури през януари ще бъдат между минус 18° и минус 13°, а най-високите – между 10° и 15°"}
{"url": "http://www.focus-news.net/news/2018/12/30/2606866/sitel-makedoniya-georgi-ivanov-napravi-novogodishnoto-si-obrashtenie.html", "text": "Македонският президент Георги Иванов направи новогодишното си обръщение, като  скопският телевизионен канал „Сител“  го предава в цялост: \r\n„Скъпи съграждани, \r\nИдването на Нова година събужда във всеки от нас нови надежди, нови очаквания и копнежи за по-красиво, по-щастливо и безгрижно бъдеще. \r\nВсички искаме по-бързо да забравим изминалата година, а тази, която идва, да бъде годината, през която ще се осъществят всичките ни желания и сънища. \r\nВ тези моменти, когато усещаме силата на надеждата и радостта, се връщаме към основните човешки ценности. Усещаме нуждата да бъдем солидарни, хуманни, честни и праведни. Нека да обичаме, да прощаваме и да се уважаваме. \r\nПоложителните мисли, които донасят спокойствие в тези празнични дни, трябва да ни водят през цялата година. \r\nНо нека бъдем добродетелни, за да признаем собствените си грешки и пропуски и да се поучим от тях. Нека бъдем смели преди призива за отговорност и да се посветим всички заедно и да изградим справедливо общество, основано на истината, свободата и мира. Само в една успешна и просперираща родина ще можем да постигнем желанията си. \r\nУважаеми граждани на Република Македония, \r\nТези празнични моменти бих желал да прекарате достойно и спокойно, с хората, които ви обичат, уважават и пазят най-много. \r\nЖелая ви много здраве, радост и щастие и отговарям на всяко предизвикателство с мъдрост и доброта. \r\nЖелая ви да имате взаимно разбирателство, доверие и много любов в семейството, с приятели, съседи, колеги и всички ваши съграждани. \r\nЖелая Ви щастлива Нова Година 2019! \r\nПревод и редакция:", "date": "2018.12.30", "title": "„Сител“ (Македония): Георги Иванов направи новогодишното си обръщение"}
{"url": "http://www.focus-news.net/news/2018/12/30/2606867/gergana-sandakchieva-turisticheski-informatsionen-tsentar-petrich-tsentarat-predostavya-informatsiya-za-turisticheskata-deynost-na-obshtinata.html", "text": "Туристически информационен център-Петрич предоставя информация за туристическата дейност на общината. Това каза за  Радио „Фокус“-Пирин  Гергана Сандъкчиева, служител в центъра. Тя уточни, че там всеки може да получи информация за културно-историческите обекти и природните забележителности, които могат да бъдат посетени, за културни и спортни събития, възможности за настаняване, транспорт, хранене и друга информация, която е нужна на гостите Община Петрич.  \r\n„Освен това в Туристическия информационен център всеки може да открие нужните му туристически карти на планините Беласица и Огражден, карта на града, пътеводители. Разполагаме и с безплатни информационни материали за различни туристически обекти, места за настаняване, винарни, изби и други. При нас всъщност може да се закупят и сувенири, книжки, марки и карти от Националното движение „Опознай България“ за 100-те национални туристически обекта на Българския туристически съюз. За нас е особена гордост, че 3 от тези 100 обекта се намират в нашата община. Най-новият регистриран обект е античен град Хераклея Синтика, а другите два са храмът на Ванга в местността „Рупите“ и Национален парк-музей „Самуилова крепост“, отбеляза служителят в Туристически информационен център-Петрич.  \r\nСандъкчиева допълни, че Туристическият информационен център също организира редица инициативи и кампании. По думите й информационният център актуализира и обогатява туристическата информация в сайта и в страницата си в социалните мрежи, като работи 6 дни в седмицата и предлага информационни услуги и по телефона, ако е належащо - и след определеното работно време. \r\nНатали СТЕФАНОВА", "date": "2018.12.30", "title": "Гергана Сандъкчиева, Туристически информационен център-Петрич: Центърът предоставя информация за туристическата дейност на общината"}
{"url": "http://www.focus-news.net/news/2018/12/30/2606869/burgas-bezproblemno-se-osashtestvyava-preminavaneto-prez-gkpp-malko-tarnovo.html", "text": "Безпроблемно се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният служител на пункта. Към момента няма големи колони от автомобили на българо-турската граница и преминаването се осъществява без сериозно забавяне. \r\nМария ПОПЧЕВА", "date": "2018.12.30", "title": "Бургас: Безпроблемно се осъществява преминаването през ГКПП „Малко Търново“"}
{"url": "http://www.focus-news.net/news/2018/12/30/2606861/ea-daily-poroshenko-podpisa-zakon-za-razshiryavane-na-morskite-granitsi-na-ukrayna-ot-12-na-24-morski-mili.html", "text": "Президентът Петро Порошенко подписа Закон, с който морските граници на Украйна се разширяват от 12 на 24 морски мили, съобщиха от пресслужбата на държавния глава, предава  руската агенция EA Daily . \r\n„Съгласно закона, прилежащата зона е зона в открито море, която принадлежи към териториалното море на Украйна и външна граница, която се намира на повече от 24 морски мили, считани от изходните линии, от които се отмерва ширината на териториалното море на Украйна“, се казва в съобщението. \r\nСпоред Закона в Черно море се въвежда „прилежаща зона“ на Украйна, която е установена на 24 морски мили (44,4 км) от изходните линии, от които се смятат териториалните води на страната, обяснява медията, като посочва, че принципно териториалните води са ограничени в зоната от 12 мили (22,2 км) от тези линии. \r\nРуската агенция отбелязва още, че във въпросната зона от 24 морски мили Военноморските сили на Украйна ще могат да спират, оглеждат, задържат или арестуват чуждестранни кораби и членовете на техния екипаж. Ако плавателния съд е нарушил законодателството и се опитва да се скрие, то на украинските сили са дадени правомощия да преследват нарушителя и да го задържат, за да бъде подведен под отговорност „в съответствие с Конвенцията на ООН по морското право от 1982 година“. \r\nПравото за преследване важи, докато плавателният съд не влезе в териториалното море на държавата, под чийто флаг плава, или на която и да е друга държава. Законът влиза в сила на следващия ден след обнародването му. \r\nПревод и редакция:", "date": "2018.12.30", "title": "EA Daily: Порошенко подписа закон за разширяване на морските граници на Украйна от 12 на 24 морски мили"}
{"url": "http://www.focus-news.net/news/2018/12/30/2606871/gd-granichna-politsiya-trafikat-e-intenziven-na-gkpp-kalotina-na-izhod-a-na-gkpp-dunav-most-ruse-i-gkpp-durankulak-na-vhod-za-leki-avtomobili.html", "text": "Трафикът е интензивен на ГКПП \"Калотина\" на българо-сръбската граница на изход, а на ГКПП \"Дунав мост - Русе\" и ГКПП \"Дуранкулак\" на българо-румънската - на вход за леки автомобили, по данни към 12.00 часа. Това съобщиха от пресцентъра на  Главна дирекция (ГД) „Гранична полиция“ . \r\nНа българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2018.12.30", "title": "ГД „Гранична полиция“: Трафикът е интензивен на ГКПП \"Калотина\" на изход, а на ГКПП \"Дунав мост - Русе\" и ГКПП \"Дуранкулак\" - на вход за леки автомобили"}
{"url": "http://www.focus-news.net/news/2018/12/30/2606870/rositsa-kazakova-psiholog-neobhodim-e-izklyuchitelen-profesionalizam-pri-rabotata-s-detsa-s-uvrezhdaniya.html", "text": "Необходим е изключителен професионализъм при работата с деца с увреждания. Това каза за  Радио „Фокус“ – Бургас  психологът Росица Казакова. По думите ѝ корекционно-терапевтичната работа, която е насочена към децата с увреждания, трябва да се извършва само от професионалисти.  \r\n„Моят опит показва, че в тази сфера не всички специалисти са достатъчно добре подготвени. Липсата на професионализъм води до вреди, в която и да било сфера. В случая визирам децата, с които работим, както и хората, които имат работа с деца с множество увреждания. Има дечица, които са с изключително тежки диагнози, като например тези с комбинираните аномалии. Те трябва да преминат през индивидуално образователна програма. Има и други деца – с полиморфни дивертикули, синдром на Даун, или с по-лека форма на аутизъм. Те могат да преминат през групово обучение, но какъвто и да е конкретният случай, обучението задължително трябва да бъде проведено от професионалист“, обясни Казакова и добави, че, освен теоретичната квалификацията, работещите с деца със специални образователни потребности трябва да имат поне 5 години практически опит с тях, за да помогнат за подобряване на състоянието им.  \r\n„При въвеждането на различни иновативни подходи, може би понякога се забравя добрият опит в миналото. Предците ни са правили така - обучавали са няколко ученици, които след това са предавали знанията си на другите. Това е една добра практика“, каза още Казакова. \r\nМария ПОПЧЕВА", "date": "2018.12.30", "title": "Росица Казакова, психолог: Необходим е изключителен професионализъм при работата с деца с увреждания"}
{"url": "http://www.focus-news.net/news/2018/12/30/2606872/varna-zasileno-e-politseyskoto-prisastvie-po-patishtata-v-oblastta-za-praznitsite.html", "text": "Засилено е полицейското присъствие по пътищата във Варна и областта за празниците. Пред  Радио „Фокус“ – Варна  Ивана Милева, говорител на Областната дирекция на МВР във Варна, заяви, че е предвидено осигуряването на засилено полицейско присъствие по входовете и изходите на града в дните, в които се очаква засилен поток от автомобили от и към Варна. Дейността на пътните полицаи ще е насочена основно към подпомагане и регулиране на движението по пътищата с цел да не се образуват автомобилни колони. Проверките ще бъдат засилени, като особено внимание ще се обръща на водачи с рисково поведение, свързано с неправилно изпреварване, непозволени маневри и отнемане на предимство. През празничните дни ще се извършват засилени проверки и за управление на моторни превозни средства след употреба на алкохол и наркотични вещества, без свидетелство за правоспособност и с превишена скорост. \r\nУчастъкът по автомагистрала „Хемус“ в участъка летище „Варна“ – град Варна е един от най-натоварените от републиканската пътна мрежа през изминалата година, по данни от трафик камерите на Агенция „Пътна инфраструктура“ до края на ноември. Средногодишният брой преминали моторни превозни средства на денонощие там е 23 931. \r\nМарияна ВАЛЕНТИНОВА", "date": "2018.12.30", "title": "Варна: Засилено е полицейското присъствие по пътищата в областта за празниците"}
{"url": "http://www.focus-news.net/news/2018/12/30/2606874/donald-tramp-ruskata-namesa-e-nay-golyamata-izmama-v-istoriyata-na-amerikanskata-politika.html", "text": "Президентът на САЩ Доналд Тръмп заяви, че разследването за руска намеса в американските президентски избори през 2016 година е „най-голямата измама“ в политическата история на страната, предава  РИА Нововсти . \r\n„Фалшификацията на руската намеса е най-голямата измама в историята на американската политика“, написа Тръмп в „Туитър“. \r\nПо неговите думи, последните данни са потвърдили „абсолютното отсъствие“ на доказателства за негов „сговор с Русия“. \r\nАмериканският президент обвини Министерството на правосъдието и Федералното бюро за разследване (ФБР) на САЩ, че са фалшифицирали разследването по времето на президента Барак Обама, за да помогнат на Хилари Клинтън да победи на изборите. \r\nПревод и редакция:", "date": "2018.12.30", "title": "Доналд Тръмп: Руската намеса е най-голямата измама в историята на американската политика"}
{"url": "http://www.focus-news.net/news/2018/12/30/2606876/mvr-edin-chovek-e-zaginal-a-14-sa-postradali-pri-katastrofi-prez-izminaloto-denonoshtie.html", "text": "Един човек е загинал, а 14 са пострадали при катастрофи през изминалото денонощие. Това съобщиха от пресцентъра на  МВР . В страната са регистрирани 12 произшествия. В София са станали 13 леки и един тежък пътен инцидент. При тях един човек е ранен.", "date": "2018.12.30", "title": "МВР: Един човек е загинал, а 14 са пострадали при катастрофи през изминалото денонощие"}
{"url": "http://www.focus-news.net/news/2018/12/30/2606875/gergana-sandakchieva-turisticheski-informatsionen-tsentar-petrich-turistite-imat-razlichni-interesi-nasocheni-kam-razlichni-sferi.html", "text": "Туристите имат различни интереси и те са насочени към различни сфери. Това каза за  Радио „Фокус“-Пирин  Гергана Сандъкчиева, служител в Туристически информационен център-Петрич. „Основните им въпроси са свързани с планинския туризъм – нещо, което не е чак толкова познато за повечето туристи. Въпросите им са свързани главно с различните маршрути в планината - като сложност, като разстояние и като време, необходимо за осъществяването на конкретен поход, както и разбира се - възможности за нощувка и храна. Други пък се интересуват от историческия и културен туризъм, който предлага районът“, отбеляза тя.  \r\nГергана Сандъкчиева добави, че в повечето случаи хората са подготвени предварително от гледна точка на това какво точно искат да видят и къде ще нощуват, но към туристическия информационен център се обръщат все повече хора, които са се впуснали в търсене на приключения и искат индивидуални маршрути. По думите й тези случаи са истинско предизвикателство за служителите, защото само за няколко секунди те трябва да усетят какви са интересите на хората и в същото време да им предложат по един доста атрактивен начин нещо, което те не предполагат, че съществува в този район. „Тогава хората разбират, че за да разгледат района ни не са достатъчни 1-2 дни и радостното за нас е, че са заинтригувани и решават да останат за повече време. Тогава вече започват и въпросите за места за нощувка, за хранене и развлечения“, каза още Сандъкчиева. \r\nНатали СТЕФАНОВА", "date": "2018.12.30", "title": "Гергана Сандъкчиева, Туристически информационен център-Петрич: Туристите имат различни интереси, насочени към различни сфери"}
{"url": "http://www.focus-news.net/news/2018/12/30/2606877/pregled-na-mezhdunarodnite-novini-do-13-chasa-agentsiya-fokus.html", "text": "Президентът на САЩ Доналд Тръмп заяви, че разследването за руска намеса в американските президентски избори през 2016 година е „най-голямата измама“ в политическата история на страната, предава  РИА Нововсти . \r\n„Фалшификацията на руската намеса е най-голямата измама в историята на американската политика“, написа Тръмп в „Туитър“. \r\nПо неговите думи, последните данни са потвърдили „абсолютното отсъствие“ на доказателства за негов „сговор с Русия“. \r\nАмериканският президент обвини Министерството на правосъдието и Федералното бюро за разследване (ФБР) на САЩ, че са фалшифицирали разследването по времето на президента Барак Обама, за да помогнат на Хилари Клинтън да победи на изборите. \r\n***  Бившият министър на външните работи на Гърция Никос Коцияс даде ексклузивно интервю пред МИА, в което говори за приятелството между гърците и македонците, позитивните ефекти, които ще донесе Преспанския договор за двете страни, след като стане всекидневие за гражданите и от двете страни на границата, предава излъчващият на албански  скопски телевизионен канал „Алсат – М“ . \r\n„Бъдещето принадлежи на нашето приятелство“, е посланието, което Коцияс изпраща в разговора с кореспондента на македонската държавна агенция в Атина, като освен това той изрази увереност, че „най-приятелските отношения между държавите в цяла Европа ще бъдат между Северна Македония и Гърция“. \r\n„Не мисля, че ще умра, преди отново да дойда във вашата страна. Мисля, че вашата страна е хубава. Трябва да ви кажа, че Скопие ми допадна повече със сняг. Мисля, че когато минат 2-3 години и когато всички видят, че животът се променя само към добро с този договор и че нито ние взимаме Скопие от вас, нито вие Солун от нас и всички други глупости, които се говорят, тогава мисля, че ще бъда един засмян минувач по улиците на Скопие. Ако бях по-млад и имах пари, щях да купя един голям парцел в Преспа, за да изградя къща там“, каза Коцияс. \r\n*** Президентът на Русия Владимир Путин поздрави с Рождество Христово и настъпващата Нова 2019-а година президента на САЩ Доналд Тръмп, съобщи пресслужбата на Кремъл, предава  ТАСС . \r\nВ поздравителното послание, Путин е подчертал, че „руско-американските отношения са най-важният фактор за обезпечаването на стратегическа стабилност и международна сигурност“ и е потвърдил, че „Русия е открита за диалог със САЩ по възможно най-широкия спектър от теми“. \r\nОсвен това в съобщението се казва, че руският лидер е пратил поздравление и на бившия американски президент Джордж Буш – младши. \r\n*** Американците вече изразиха готовност да организират церемония за подписване на договор между Белград и Прищина и да поканят и други държави, заяви сръбският външен министър Ивица Дачич, предава  македонският портал „А1 Он“ . \r\nВ интервю пред белградския ежедневник „Политика“, Дачич е разкрил, че съветникът по национална сигурност на Белия Дом Джон Болтън е разговарял за това и с руския президент Владимир Путин и министъра на външните работи Сергей Лавров. \r\n„Целта им е Русия да е съгласна и да участва в това, с изключение на онази част, която се води от Европейския съюз. Великите сили трябва да бъдат гарант на споразумението, защото то трябва да мине и в Съвета за сигурност на ООН“, подчерта сръбският министър. \r\nЩо се отнася до диалога с Прищина, Дачич посочи, че преговорният процес е в цялостен застой и патова позиция, а за да продължи, Косово трябва да отмени търговската блокада срещу Сърбия. \r\n***  Президентът Петро Порошенко подписа Закон, с който морските граници на Украйна се разширяват от 12 на 24 морски мили, съобщиха от пресслужбата на държавния глава, предава  руската агенция EA Daily . \r\n„Съгласно закона, прилежащата зона е зона в открито море, която принадлежи към териториалното море на Украйна и външна граница, която се намира на повече от 24 морски мили, считани от изходните линии, от които се отмерва ширината на териториалното море на Украйна“, се казва в съобщението. \r\nСпоред Закона в Черно море се въвежда „прилежаща зона“ на Украйна, която е установена на 24 морски мили (44,4 км) от изходните линии, от които се смятат териториалните води на страната, обяснява медията, като посочва, че принципно териториалните води са ограничени в зоната от 12 мили (22,2 км) от тези линии. \r\nРуската агенция отбелязва още, че във въпросната зона от 24 морски мили Военноморските сили на Украйна ще могат да спират, оглеждат, задържат или арестуват чуждестранни кораби и членовете на техния екипаж. Ако плавателния съд е нарушил законодателството и се опитва да се скрие, то на украинските сили са дадени правомощия да преследват нарушителя и да го задържат, за да бъде подведен под отговорност „в съответствие с Конвенцията на ООН по морското право от 1982 година“. \r\nПравото за преследване важи, докато плавателният съд не влезе в териториалното море на държавата, под чийто флаг плава, или на която и да е друга държава. Законът влиза в сила на следващия ден след обнародването му. \r\n***  Ако през тази седмица се проведе референдум за присъединяване на Сърбия към НАТО, 68% от гражданите на страната ще гласуват „против“, 11% биха били „за“, а 21% изобщо не биха участвали в допитването, сочат данните от съвместна анкета на Центъра за свободна електроника и демокрация и Центъра за евроатлантически изследвания (CEAS), озаглавена „Евроатлантическа интеграция и Диалога между Белград и Прищина“, предава  сръбското електронно издание European Western Balkans . \r\nЗападните ни съседи изтъкват като причина за противопоставянето си преди всичко бомбардировките на Алианса над Сърбия през 1999 година (47%), докато респондентите, които са посочили, че биха гласували за влизане в Алианса на потенциален референдум, биха го направили заради съображения за сигурността на страната (58%). \r\nВ коментара си за резултатите, директорът на CEAS Йелена Милич заяви, че 11% е стабилен показател, който не се е понижил независимо от дългогодишната анти-кампания в сръбските медии. \r\n***  Председателят на Европейската комисия Жан-Клод Юнкер в интервю пред  немското издание Die Welt  се оплака от „бруталното лицемерие“ на неназовани лидери на страни-членки на Европейския съюз, които повече от две години са призовавали за по-добра защита на външните граници на Съюза, а после, когато Комисията е направила предложение, са го отхвърлили. \r\n„Останах до голяма степен изненадан от някои случки в последно време. От повече от две години, всички лидери на страни-членки призовават за по-добра защита на външните граници на Европа“, заяви Юнкер и посочи, че „Европейската комисия прие тези призиви на сериозно и изготви предложение за засилване на защитата на външните граници чрез увеличаването на европейските гранични полицаи до 10 хиляди до края на 2020 година“. \r\nПредседателят на ЕК изрази учудването си,  че „сега, изведнъж, бяха изразени резерви от много страни заради предполагаемия ефект върху националния суверенитет. Казва ни се, че всичко се движи твърде бързо, а цитираните цифри са твърде високи. Това е брутално лицемерие!“ – категоричен е Юнкер. \r\n„Първо искат от ЕК да направи нещо, в последствие ние правим предложение, а сега точно тези, които критикуваха на най-висок глас недостатъчната защита на външните граници на ЕС, не искат да се ангажират. Европа не може да действа така“, обясни председателят на Комисията. \r\nТой препоръча „ да действаме бързо, за да гарантираме, че сме подготвени и че външните граници на ЕС наистина са под контрол“. Юнкер призова „заинтересованите страни-членки да оставят настрана своите резерви и бързо да приемат предложението за защита на външните граници на ЕС“. \r\n*** Премиерът на Косово Рамуш Харадинай обяви на своя профил във „Фесйбук“, че „от днес между Република Косово и Република Албания няма граница“, предава  македонският портал \"А1 Он\" . \r\nМинистър-председателят направи това изявление след проведената в събота вечерта церемония по подписването на споразумение между Тирана и Прищина за въвеждане на съвместен контрол на границата между двете страни. \r\n„Това, което някога беше граничен пункт на Косово, сега вече не съществува, изцяло е премахнато. Очакваме и развитието на останалата част от нужните договори и протоколи, за да не бъдат спирани превозните средства, така че тук ще бъдат спирани много малко автомобили, за да бъдат направени нужните рутинни процедури“, заяви Харадинай на граничния пункт Морина. \r\nМеждудържавното споразумение за въвеждане на съвместен контрол бе подписано в събота от министрите на вътрешните работи на Косово и Албания Екрем Мустафа и Сандер Лешай. \r\nЦелта на споразумението, както заявиха представители на двете страни, е да се създаде интегрирано управление на границите от двете страни, а косовският премиер изрази увереност, че това ще се случи много скоро. \r\n„Така че няма да има двоен контрол, а само единичен и аз вярвам, че до 2 април тази граница ще бъде точката, която ни обединява“, заяви Харадинай, като обяви, че през следващите месеци ще бъде интензифицирана работата за „цялостното премахване на границата между Косово и Албания, на шенгенския принцип“. \r\nСлед подписването на спогодбата между Прищина и Тирана, косовският премиер оцени, че „с това се укрепва и засилва двустранното партньорство между двете страни“, на своята страница във „Фейсбук“. \r\n„В този дух, днес имах честта да участвам в подписването на договора за издигане на общи гранични пунктове между Косово и Албания на принципа на ИБМ и на нашия общ европейски път. От днес границата между Косово и Албания вече не съществува! Честито Косово, честито Албания!“ – написа Харадинай. \r\n*** Амнистията спря съдебната система. Това е мнението на правния експерт Насер Зибери, пред телевизионния канал в Скопие  Алсат-М . \r\n Според него съставителите на Закона за амнистията изобщо не са се съобразили как  функционират законът и правосъдието. Експертът изтъква политическия опортюнизъм, който е преобладавал, когато се е приемал документът и подчертава, че той не е приет заради социалното помирение в страната, а заради необходимостта да се приемат конституционните промени. „Това е селективен закон, защото както може да се амнистират някои лица, при  квалификация „наказателно дело“, така други могат да бъдат осъдени на доживотен затвор.“  \r\nЗибери предвижда, че за да се постигне мнозинство от 80 депутатски гласа в парламента, нужни за да се гарантира приемането на конституционните промени, гражданите ще плащат по-високи сметки от тази политическа амнистия.   \r\nТя не е предвидена единствено за организаторите на нападението на 27 април 2017 година над парламента, които са подготвили и донесли оръжието, но и представители на Министерството на вътрешните работи, които са действали в нарушение на своите  правомощия и компетенции. \r\nАмнистията обхвана и петима депутати, а парламентът без дебат прие промените по член 353 от Наказателния кодекс, който се отнася за злоупотребата със служебно положение. Съгласно приетите промени по този член наказанието се намалява на три и четири години затвор, а и се дава възможност за условна присъда. \r\n***", "date": "2018.12.30", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/12/30/2606868/vladimir-putin-otnosheniyata-mezhdu-rusiya-i-sasht-sa-nay-vazhniyat-faktor-za-strategicheskata-stabilnost-i-mezhdunarodnata-sigurnost.html", "text": "Президентът на Русия Владимир Путин поздрави с Рождество Христово и настъпващата Нова 2019-а година президента на САЩ Доналд Тръмп, съобщи пресслужбата на Кремъл, предава  ТАСС . \r\nВ поздравителното послание, Путин е подчертал, че „руско-американските отношения са най-важният фактор за обезпечаването на стратегическа стабилност и международна сигурност“ и е потвърдил, че „Русия е открита за диалог със САЩ по възможно най-широкия спектър от теми“. \r\nОсвен това в съобщението се казва, че руският лидер е пратил поздравление и на бившия американски президент Джордж Буш – младши. \r\nПревод и редакция:", "date": "2018.12.30", "title": "Владимир Путин: Отношенията между Русия и САЩ са най-важният фактор за стратегическата стабилност и международната сигурност"}
{"url": "http://www.focus-news.net/news/2018/12/30/2606879/blagoevgrad-nad-1-200-shte-badat-uchastnitsite-v-atraktivnite-stanchinarski-igri-v-petrich.html", "text": "11 станчинарски групи от кварталите в град Петрич са потвърдили участието си в традиционните Станчинарски игри и ще гонят злите сили в първия ден на новата година. Това съобщиха от  Община Петрич . Игрите започват от 11.00 ч. на 1 януари 2019 г. в пространството пред паметника на Антон Попов.  \r\nОбщината е провела задължителния инструктаж на ръководителите на станчинарски групи на проведена работна среща. Игрите ще започнат с дефиле на станчинарските групи по централните улици на града. Маршрутът, по който групите ще се движат, започва от кръстовището на ул. „Яне Сандански“ и „Цар Борис III“, по ул. „Цар Борис III“ в посока към кръговото кръстовище до сградата на Община Петрич. След това по реда на пристигане групите ще се представят в рамките на 20 минути на сцена със своите персонажи, адети, маски и хореография на русалийски танци. Петчленно жури ще оценява изявата на станчинарските групи, като негов председател ще бъде доц. Георги Гаров, който е ръководител на катедра „Хореография“ към Югозападен университет „Неофит Рилски“ - Благоевград.  Освен първо, второ и трето място, отново ще бъдат присъдени и индивидуални награди на участници в станчинарските игри.", "date": "2018.12.30", "title": "Благоевград: Над 1 200 ще бъдат участниците в атрактивните Станчинарски игри в Петрич"}
{"url": "http://www.focus-news.net/news/2018/12/30/2606880/gd-granichna-politsiya-strupvane-na-avtomobili-se-e-obrazuvalo-pri-srabskiya-punkt-gradina-nyama-zabavyane-na-obrabotkata-na-dokumenti-ot-balgarska-strana.html", "text": "Струпване на автомобили се е образувало при сръбския пункт „Градина“. Това съобщи за  Агенция „Фокус“  говорителят на ГД „Гранична полиция“ Лора Любенова. „Не може да се твърди, че има огромни опашки на ГКПП „Калотина“, защото по думите на колегите колите, които чакат на излизане от страната, са в рамките на пункта. Има обаче автомобили между българския пункт „Калотина“ и сръбския „Градина“. Причината е, че българските гранични полицаи работят на 9 гишета, а по тяхна информация, сръбските работят на 4. ГД „Гранична полиция“ работи на пълен капацитет и няма коли извън рамките на българския пункт. Няма забавяне от българската страна“, обясни Лора Любенова.", "date": "2018.12.30", "title": "ГД „Гранична полиция“: Струпване на автомобили се е образувало при сръбския пункт „Градина“, няма забавяне на обработката на документи от българска страна"}
{"url": "http://www.focus-news.net/news/2018/12/30/2606881/antoaneta-metodieva-roditel-na-dete-s-nefrotichen-sindrom-balgarskata-koleda-ni-predostavi-suma-s-koyato-shte-zakupim-lekarstva-za-okolo-3-mesetsa-nuzhni-za-lechenieto-na-sina-mi.html", "text": "„Българската Коледа“ ни предостави сума, с която ще закупим лекарства за около 3 месеца, нужни за лечението на сина ми. Това каза в интервю за  Агенция „Фокус“  Антоанета Методиева, родител на дете с нефротичен синдром, получила подпомагане от „Българската Коледа 2017/2018г“. „Синът ми е с нефротичен синдром. Първият път се поду и вдигна високо кръвно. В продължение на 1 година всеки ден пиехме по 10 хапчета. След това влезнахме отново в болница и ни казаха, че лечението трябва да продължи, което означава, че тези лекарства трябва да се купуват всеки месец“, обясни тя. Антоанета Методиева сподели, че синът ѝ често се разболява и от малък е подлаган на антибиотици като често тези средства за лечението му са били подсигурявани от семейството. Според нея родители в нужда, могат да опитат и да се възползват от инициативата „Бих препоръчала, защото могат да получат необходими за тях средства или услуги. Много е трудно за тези семейства. Аз дори сега, когато разговарям с Вас съм притеснена. От както се е родил не го оставяме и за минута сам“, коментира още тя.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2018.12.30", "title": "Антоанета Методиева, родител на дете с нефротичен синдром: „Българската Коледа“ ни предостави сума, с която ще закупим лекарства за около 3 месеца, нужни за лечението на сина ми"}
{"url": "http://www.focus-news.net/news/2018/12/30/2606873/nikos-kotsiyas-badeshteto-prinadlezhi-na-priyatelstvoto-mezhdu-gartsiya-i-makedoniya.html", "text": "Бившият министър на външните работи на Гърция Никос Коцияс даде ексклузивно интервю пред МИА, в което говори за приятелството между гърците и македонците, позитивните ефекти, които ще донесе Преспанския договор за двете страни, след като стане всекидневие за гражданите и от двете страни на границата, предава излъчващият на албански  скопски телевизионен канал „Алсат – М“ . \r\n„Бъдещето принадлежи на нашето приятелство“, е посланието, което Коцияс изпраща в разговора с кореспондента на македонската държавна агенция в Атина, като освен това той изрази увереност, че „най-приятелските отношения между държавите в цяла Европа ще бъдат между Северна Македония и Гърция“. \r\n„Не мисля, че ще умра, преди отново да дойда във вашата страна. Мисля, че вашата страна е хубава. Трябва да ви кажа, че Скопие ми допадна повече със сняг. Мисля, че когато минат 2-3 години и когато всички видят, че животът се променя само към добро с този договор и че нито ние взимаме Скопие от вас, нито вие Солун от нас и всички други глупости, които се говорят, тогава мисля, че ще бъда един засмян минувач по улиците на Скопие. Ако бях по-млад и имах пари, щях да купя един голям парцел в Преспа, за да изградя къща там“, каза Коцияс. \r\nПревод и редакция:", "date": "2018.12.30", "title": "Никос Коцияс: Бъдещето принадлежи на приятелството между Гърция и Македония"}
{"url": "http://www.focus-news.net/news/2018/12/30/2606883/gd-granichna-politsiya-bez-zabavyane-se-izvarshva-preminavaneto-prez-granichnite-punktove-v-yugozapadna-balgariya.html", "text": "Без забавяне се извършва преминаването през граничните пунктове в Югозападна България. Това съобщиха за  Радио „Фокус“ – Пирин  от Главна дирекция (ГД) „Гранична полиция“. Трафикът на граничните пунктове „Кулата“, „Илинден“, „Златарево“ и „Станке Лисичково“ е нормален за почивен ден. \r\nЛивия НИНОВА", "date": "2018.12.30", "title": "ГД „Гранична полиция“: Без забавяне се извършва преминаването през граничните пунктове в Югозападна България"}
{"url": "http://www.focus-news.net/news/2018/12/30/2606884/dha-novogodishnata-nosht-v-istanbul-dezhurstvo-na-39-hilyadi-politsai-4-hilyadi-zhandarmeristi-i-10-punkta-za-bazirane-na-kateri-za-bregova-sigurnost.html", "text": "За осигуряване на обществената сигурност и законовия  ред в Истанбул през Новогодишната нощ са ангажирани 39 хиляди полицаи, 4 хиляди жандармеристи и 10 пункта за базиране на катери от бреговата сигурност край Босфора, предаде информационната агенция ДХА. Дежурства ще имат 112 линейки, като всички спешни отделения на болниците ще имат готовност да приемат нуждаещи се от медицинско лечение. Във Валийството на Истанбул е сформиран специален Контролен център за координация на правоохранителните дейности в нощта на 31 декември срещу 1 януари, посочва още ДХА. \r\nПревод и редакция:", "date": "2018.12.30", "title": "ДХА: Новогодишната нощ в Истанбул: Дежурство на 39 хиляди полицаи, 4 хиляди жандармеристи и 10 пункта за базиране на катери за брегова сигурност"}
{"url": "http://www.focus-news.net/news/2018/12/30/2606882/pazardzhik-kriminalisti-ot-politsiyata-v-grada-preduprezhdavat-za-eventualno-zachestyavane-na-dzhebchiyskite-krazhbi-i-domovite-krazhbi-po-vreme-na-praznitsite.html", "text": "Криминалисти от Районно управление „Полиция”-Пазарджик предупреждават за евентуално зачестяване на случаите на джебчийски кражби и на домовите кражби по време на празниците, каза за  Радио „Фокус”-Пазарджик  говорителят на ОДМВР-Пазарджик Мирослав Стоянов и отбеляза, че сега извършителите на престъпления са особено активни, поради засиления интерес на хората към покупки преди новогодишните празници. „Вниманието на извършителите привличат жени с незакопчани дамски чанти или мъже, носещи портфейли или мобилни телефони във външни джобове на якета и палта. Набезите не се извършват само на открито, но и в по-големи магазини, където има струпване на повече граждани”, припомни Стоянов.  \r\nВ тази връзка от полицията съветват да се спазват няколко основни правила, за да не станат гражданите жертва на джебчийски кражби. Сред тях са разделянето на големите суми пари на няколко части и поставянето им на различни места; да се притиска чантата плътно до тялото при попадане в навалица – в автобуса, на пазара или на друго обществено място; оглеждане на нападателя, за да бъде дадено добро описание, което ще улесни работата на полицейските служители. Говорителят на ОДМВР-Пазарджик напомни още, че свидетелите и жертвите на джебчийска кражба трябва незабавно да сигнализират на телефон 112 или в най-близкото полицейско управление.", "date": "2018.12.30", "title": "Пазарджик: Криминалисти от полицията в града предупреждават за евентуално зачестяване на джебчийските кражби и домовите кражби по време на празниците"}
{"url": "http://www.focus-news.net/news/2018/12/30/2606885/varna-katastrofa-mezhdu-dva-avtomobila-e-stanala-na-krastovishteto-na-bul-tsar-osvoboditel-i-ul-atanas-moskov-nyama-postradali.html", "text": "Катастрофа между два леки автомобила е станала на кръстовището на бул. „Цар Освободител“ и ул. „Атанас Москов“ във Варна. Това съобщиха за  Радио „Фокус“ – Варна  от „Пътна полиция“ и уточниха, че при инцидента няма пострадали граждани, но са нанесени сериозни материални щети по двата автомобила. Движението на кръстовището не е затруднено, но шофьорите трябва да преминават с повишено внимание.  \r\nОт полицията допълниха, че от началото на деня в града са регистрирани още 3 катастрофи с материални щети. Към момента на територията на Варна няма констатирани произшествия, които да затрудняват движението. Всички светофарни уредби функционират нормално. Полицейското присъствие в града и областта е засилено. Не се отчита натоварване на трафика по основните направления - за София, Добрич и Бургас. \r\nМарияна ВАЛЕНТИНОВА", "date": "2018.12.30", "title": "Варна: Катастрофа между два автомобила е станала на кръстовището на бул. „Цар Освободител“ и ул. „Атанас Москов“, няма пострадали"}
{"url": "http://www.focus-news.net/news/2018/12/30/2606886/gd-granichna-politsiya-trafikat-na-leki-avtomobili-e-intenziven-na-gkpp-kalotina-na-izhod-a-na-gkpp-dunav-most-ruse-i-gkpp-durankulak-na-vhod-v-stranata.html", "text": "Трафикът на леки автомобили е интензивен на ГКПП \"Калотина\" на българо-сръбската граница на изход, а на ГКПП \"Дунав мост - Русе\" и ГКПП \"Дуранкулак\" на българо-румънската - на вход в страната, по данни към 14.00 часа. Това съобщиха от пресцентъра на  Главна дирекция (ГД) „Гранична полиция“ . \r\nНа българо-македонската, българо-гръцката и българо-турската граница трафикът е нормален на всички контролно-пропускателни пунктове.", "date": "2018.12.30", "title": "ГД „Гранична полиция“: Трафикът на леки автомобили е интензивен на ГКПП \"Калотина\" на изход, а на ГКПП \"Дунав мост - Русе\" и ГКПП \"Дуранкулак\" - на вход в страната"}
{"url": "http://www.focus-news.net/news/2018/12/30/2606878/dzhumhuriet-kritichni-novogodishni-poslaniya-na-putin-kam-tramp-i-erdogan.html", "text": "Руският президент Владимир Путин изпрати критични и многозначителни послания по повод Нова година до президента на САЩ Доналд Тръмп и до турския президент Реджеп Тайип Ердоган, пише вестник „Джумхуриет”. В Новогодишното поздравление до Тръмп, Путин акцентира на позицията, че „Руския е готова за диалог със САЩ”. В посланието до Ердоган, Путин използва следния израз: „Убеден съм, че Турция и Русия ще продължат заедно да укрепват сигурността на Евразия”. Руският президент напомня започнато изграждане на първи блок на АЕЦ Аккую и приключилото изграждане на морския участък на газопровода „Турски поток”.  По отношение на Сирия, Путин обръща внимание на „общите усилия на Москва и Анкара в борбата с тероризма и осигуряването на решителен принос за политическия процес в тази страна”. \r\nПутин е изпратил Новогодишни поздравления и до президента на Сирия Башар Асад, пише още „Джумхуриет”. \r\nПревод и редакция:", "date": "2018.12.30", "title": "„Джумхуриет”: Критични Новогодишни послания на Путин към Тръмп и Ердоган"}
{"url": "http://www.focus-news.net/news/2018/12/30/2606889/veliko-tarnovo-brasnarski-salon-e-goryal-v-gorna-oryahovitsa-zaradi-tehnicheska-neizpravnost-na-klimatik.html", "text": "Бръснарски салон е горял в Горна Оряховица заради техническа неизправност на климатик. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ - Велико Търново. Сигналът за пожар на ул. „Патриарх Евтимий“ е получен в 18.40 часа на 29 декември. На място е изпратен екип на районната противопожарна служба с един противопожарен автомобил и четирима пожарникари, които са овладели пламъците. Пожарът възникнал в следствие на техническа неизправност във външното климатично тяло. \r\nНадежда КРЪСТЕВА", "date": "2018.12.30", "title": "Велико Търново: Бръснарски салон е горял в Горна Оряховица заради техническа неизправност на климатик"}
{"url": "http://www.focus-news.net/news/2018/12/30/2606887/plovdiv-zasileno-e-politseyskoto-prisastvie-po-nay-natovarenite-patni-arterii-v-oblastta.html", "text": "Засилено е полицейското присъствие по най-натоварените пътни артерии в Пловдивска област, предаде репортер на  Радио „Фокус“ – Пловдив . Полицейски ресурс е съсредоточен в участъка на автомагистрала „Тракия“ в областта и по пътищата Пловдив-Карлово, Пловдив-Пазарджик и Пловдив-Асеновград. Извършват се засилени проверки на водачите за употреба на алкохол, наркотични или други упойващи вещества, за неправоспособност, поставени обезопасителни колани, също за техническа изправност на моторните превозни средства.  \r\nЗасилено е полицейското присъствие около обектите и местата, където се провеждат мероприятия, а също в района на гари, автогари, молове, хипермаркети и увеселителни заведения в град Пловдив.  \r\nСилите на реда са осигурили необходимото полицейско присъствие на местата, където има по-голямо струпване на хора. От полицията призовават гражданите да завишат бдителността си и при забелязване на лица със съмнително поведение своевременно да сигнализират на полицейските органи и на охраната на конкретния обект. Необходимо е гражданите да съхраняват внимателно парите и ценните предмети, да пазят особено бдително документите си за самоличност. Информация за предстоящо пътуване или по-дълго отсъствие от дома да не се споделя на много хора или в социалните мрежи, съветват от полицията. \r\nЗасилено ще бъде полицейското присъствие на територията на Пловдивска област също в новогодишната нощ и в първите дни на новата 2019 година. \r\nТони МИХАЙЛОВ", "date": "2018.12.30", "title": "Пловдив: Засилено е полицейското присъствие по най-натоварените пътни артерии в областта"}
{"url": "http://www.focus-news.net/news/2018/12/30/2606892/veliko-tarnovo-natovaren-e-trafikat-po-osnovnite-patni-arterii-v-oblastta.html", "text": "Натоварен е трафикът по основните пътни артерии на територията на област Велико Търново, предаде репортер на  Радио „Фокус“ – Велико Търново . Засилено е движението по главен път София – Варна, по пътя Велико Търново – Русе и през Прохода на Републиката. Патрули на „Пътна полиция“ са разположени по натоварените участъци и в районите с концентрация на пътни произшествия. Провеждат се специализирани полицейски операции с акцент върху водачи на автомобили, шофиращи под въздействието на алкохол, наркотични или други упойващи вещества; неправоспособни водачи; технически неизправни автомобили; застраховка „Гражданска отговорност“; съхранение и продажба на акцизни стоки без бандерол и на стоки с неясен произход. \r\nПолицейски автомобили са разположени на пътя Велико Търново – Габрово в в района на град Дебелец, на центъра на град Лясковец и под Национален военен университет „Васил Левски“ във Велико Търново. \r\nУсловията за пътуване на територията на област Велико Търново са добри. Пътните настилки са сухи. Времето е с променлива облачност. Няма въведени допълнителни ограничения. \r\nНадежда КРЪСТЕВА", "date": "2018.12.30", "title": "Велико Търново: Натоварен е трафикът по основните пътни артерии в областта"}
{"url": "http://www.focus-news.net/news/2018/12/30/2606890/pazardzhik-strupvane-na-avtomobili-ima-v-tsentralnata-chast-na-grada-v-sledobednite-chasove.html", "text": "Струпване на автомобили има в централната част на Пазарджик и в района на кооперативния пазар в следобедните часове, предаде репортер на  „Радио „Фокус“ – Пазарджик . Повече автомобили се движат по булевардите „Г. Бенковски“, „Кочо Честименски“, „България“, ул. Пловдивска, ул. „Болнична“ и ул. „Княгиня Мария Луиза“, както и в района на градския пазар, където се образуват постоянни задръствания. \r\nРадослава МУРДЖЕВА", "date": "2018.12.30", "title": "Пазарджик: Струпване на автомобили има в централната част на града в следобедните часове"}
{"url": "http://www.focus-news.net/news/2018/12/30/2606893/sofiya-toto-punkt-v-zhk-suhata-reka-e-bil-razbit-i-obran.html", "text": "Тази нощ е бил разбит и обран тото пункт на Българския спортен тотализатор в ж.к. „Сухата река“, съобщи  читател на Агенция „Фокус“ . Тото пунктът се намира на ул. „Петрохан“, срещу магазин от голяма хранителна верига.  \r\n„Фокус“ проверява информацията.", "date": "2018.12.30", "title": "София: Тото пункт в ж.к. „Сухата река“ е бил разбит и обран"}
{"url": "http://www.focus-news.net/news/2018/12/30/2606894/varna-pogachi-i-domashno-praznichno-menyu-se-predlagat-v-pekarnite-i-zavedeniyata-za-hranene-v-grada-za-novogodishnata-nosht.html", "text": "Погачи и домашно празнично меню се предлагат в пекарните и заведенията за хранене във Варна за новогодишната нощ, предаде репортер на  Радио „Фокус“ – Варна . Домакините, които нямат възможност да приготвят сами новогодишната трапеза, могат отново да се възползват от идеите на различните заведения за хранене във Варна, които предлагат готови празнични менюта. Цената има варира между 15 и 20 лева на човек и е зависима от менюто, което включва. Най-често това е руска салата, млечна салата, пържола, зелеви сърми, баница и баклава. В много от пекарните във Варна и за Нова година се предлагат баница с късмети, тиквеник, щрудел, както и новогодишни погачи.  \r\nЗа Нова година в България една от традициите е да се приготвят обредни хлябове с украса, която е различна според местните обичаи в конкретния град или село. По принцип формата на питата символизира слънцето и върху нея най-често се изобразява слънце. Според народните вярвания по този начин следващата година ще бъде по-слънчева, по-добра и с по-хубави дни. Обредните хлябове за Нова година се украсяват и с четири птици, символ на четирите сезона, като същевременно се разполагат така, че да символизират и кръстния знак. На новогодишните погачи се слага и символ на житото, което традиционно се приема за основната храна на българина. В районите в близост до морето върху питите се изобразяват малки мидички, които символизират самото море като източник на препитание на местните жители. В по-късно време традициите в това отношение се променят. Върху обредните хлябове хората започват да изписват „Честита Нова година” и даже ги украсяват с малки сурвачки. \r\nМарияна ВАЛЕНТИНОВА", "date": "2018.12.30", "title": "Варна: Погачи и домашно празнично меню се предлагат в пекарните и заведенията за хранене в града за новогодишната нощ"}
{"url": "http://www.focus-news.net/news/2018/12/30/2606895/blagoevgrad-714-ot-domakinstvata-v-oblastta-imat-dostap-do-internet-v-domovete-si.html", "text": "71.4% от домакинствата в област Благоевград имат достъп до интернет в домовете си при средно 72.1% за страната. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“ – Благоевград към Териториално статистическо бюро-Югозапад. По думите ѝ това показват резултатите от проведено през 2018 година изследване за използването на информационно-комуникационни технологии (ИКТ) от домакинствата и от лицата. „За областта е регистрирано увеличение от 8.1 процентни пункта спрямо предходната година“, каза още Илиева. Тя добави, че за осемгодишен период използването на ИКТ в областта става все по-масово, като относителният дял на домакинствата с достъп до интернет се е увеличил с 29.1 процентни пункта. \r\nЛивия НИНОВА", "date": "2018.12.30", "title": "Благоевград: 71.4% от домакинствата в областта имат достъп до интернет в домовете си"}
{"url": "http://www.focus-news.net/news/2018/12/30/2606891/dha-vatreshniyat-ministar-na-turtsiya-v-momenta-se-provezhdat-311-operatsii-sreshtu-ostanalite-v-stranata-700-teroristi.html", "text": "Министърът на вътрешните работи на Турция Сюлейман Сойлу заяви, че в момента полицията и жандармерията провеждат на различни места в страната 311 антитерористични операции, предаде  информационната агенция ДХА . По думите му, вътре в Турция са останали около 700 терористи и точно сега е времето „тероризмът да бъде изкоренен.”. Само вчера са проверени документите за самоличност на 50 хиляди лица и са претърсени 134 хилядни превозни средства. В  операциите е ангажиран 65 хиляди души личен състав от полицията, жандармерията и бреговата сигурност. \r\nМинистърът присъства на закуска на военнослужещи от 2-ри батальон за специални операции на жандармерията в Тунджели, заедно с валията, кмета и командира на жандармерията в района бригаден генерал Ведат Чолак, посочва още ДХА. \r\nПревод и редакция:", "date": "2018.12.30", "title": "ДХА: Вътрешният министър на Турция: В момента се провеждат 311 операции – срещу останалите в страната 700 терористи"}
{"url": "http://www.focus-news.net/news/2018/12/30/2606896/mvr-ne-e-postapval-signal-za-razbit-i-obran-toto-punkt-v-zhk-suhata-reka-v-sofiya.html", "text": "Не е постъпвал сигнал за разбит и обран тото пункт в ж.к. „Сухата река“. Това уточниха за  Агенция „Фокус“  от пресцентъра на МВР по повод информация на наш читател за разбит и обран тото пункт на Българския спортен тотализатор на ул. „Петрохан“ в ж.к. „Сухата река“.", "date": "2018.12.30", "title": "МВР: Не е постъпвал сигнал за разбит и обран тото пункт в ж.к. „Сухата река“ в София"}
{"url": "http://www.focus-news.net/news/2018/12/30/2606899/veliko-tarnovo-54-e-ravnishteto-na-bezrabotitsata-v-obshtina-svishtov-broyat-na-bezrabotnite-narastva.html", "text": "5,4% е равнището на безработицата в община Свищов. Това съобщи за  Радио „Фокус“ – Велико Търново  Таня Гуцева, директор на Дирекция „Бюро по труда“ – Свищов, цитирайки данните за месец ноември. Тя подчерта, че  през последния месец в община Свищов се отчита тенденцията на нарастване броя на регистрираните безработни. В края на месеца те са 851 души, което представлява увеличение спрямо предходен месец със  108 души. Това увеличение е характерно за този период и е свързано с приключване на селскостопанските и строителни дейности. \r\nРавнището на безработица се покачва с 0,7 пункта и в края на месеца е 5,4 % (при 6.0 % на национално ниво). През същия период на предходната година броят на безработните е бил 1063 души, или с 212 души повече от сегашния, а равнището е било 6,8 %. Таня Гуцева отбеляза, че през месец ноември входящият поток вече превишава изходящия със 108 души. Новорегистрираните са 224 души, а безработните с възстановена регистрация са двама. Изходящият поток наброява 118 души, от които 87 са постъпили на работа. Трудова реализация с посредничество на бюрото по труда са намерили 59 души, от които 4 – по насърчителни мерки и програми за заетост, 12 – по Оперативна програма „Развитие на човешките ресурси”, а останалите 43 – на първичен пазар. Прекратените регистрации поради неспазване на задълженията от страна на търсещите работа лица са 23, а прекратените по други причини – 8. \r\n„На свободния пазар се търсят най-вече шлосери, заварчици, продавач-консултанти, готвачи, сервитьори, шивачи и гладачи“, посочи Гуцева. \r\nНадежда КРЪСТЕВА", "date": "2018.12.30", "title": "Велико Търново: 5,4% е равнището на безработицата в община Свищов, броят на безработните нараства"}
{"url": "http://www.focus-news.net/news/2018/12/30/2606897/sergey-lavrov-rusiya-shte-otgovori-ako-v-evropa-badat-razpolozheni-raketi-zabraneni-ot-drsmo.html", "text": "Русия ще предприеме ответни мерки, в случай, че в Европа се появят американски ракети, забранени от Договора за ликвидация на ракетите със среден и малък обсег (ДРСМО), заяви министърът на външните работи на Русия Сергей Лавров в интервю пред програмата „Москва. Кремъл. Путин“, текста на което бе публикуван на сайта на външното ведомство, предава  ТАСС . \r\n„За съжаление, нашите европейски колеги, чиято самостоятелност бихме искали да видим на практика, засега не са достатъчно готови за нея и се водят по САЩ даже и в случаите, когато това явно противоречи на техните интереси“, отбеляза Лавров. „Ще дам пример: гласуването по руските резолюции в подкрепа на запазването на ДРСМО“. \r\n„Най-много вълнения по повод решението на САЩ да излязат едностранно от този Договор, чухме в Европа“, обърна внимание министърът. „Но целият Европейски съюз гласува против нашето предложение, т.е., на практика, за това ДРСМО да спре да съществува и над Европа отново да надвисне заплаха от разполагане на американски ракети, забранени от този Договор“. „Следващият ход, разбира се, ще бъдат ответни мерки на Руската Федерация“, заяви руският дипломат. „Ние не сме избирали това, но в европейските столици, вероятно, не може да не разбират заплахата за самите европейци“. \r\nПо неговите думи, не е възможно да се обясни гласуването на страните от ЕС против предложението на Русия по друг начин, освен като „криво разбрана солидарност“. \r\nПревод и редакция:", "date": "2018.12.30", "title": "Сергей Лавров: Русия ще отговори, ако в Европа бъдат разположени ракети, забранени от ДРСМО"}
{"url": "http://www.focus-news.net/news/2018/12/30/2606898/pazardzhik-zabelyazva-se-napliv-ot-hora-koito-pazaruvat-v-posledniya-moment-za-praznichnata-novogodishna-trapeza.html", "text": "Забелязва се наплив от хора в Пазарджик, които пазаруват в последния момент за празничната новогодишна трапеза, предаде репортер на  Радио „Фокус“-Пазарджик . Пред големите хипермаркети има струпване на хора, а паркингите са заети до последното място. В хипермаркетите има изгодни намаления на свинско и пилешко месо, както и на сладки изделия. Пенливото вино за новогодишната наздравица се предлага на цени от 3.00 до 40.00 лв. за бутилка. На градския пазар в града и в централната част пък умели търговци навсякъде са разпънали импровизирани сергии, на които продават традиционните сурвачки, които са пъстри и атрактивни. Децата носят в ръце дряновите пръчки и още от сега си припомнят думите, с които ще честитят Новата година на своите близки и роднини, с пожелания за здраве и берекет. Наплив на хора има и в големите търговски обекти за техника, които са обявили примамливи отстъпки за края на годината. От магазините излизат хора с различни по вид покупки като телевизори, хладилници и други по-малки електрически уреди. \r\nРадослава МУРДЖЕВА", "date": "2018.12.30", "title": "Пазарджик: Забелязва се наплив от хора, които пазаруват в последния момент за празничната новогодишна трапеза"}
{"url": "http://www.focus-news.net/news/2018/12/30/2606901/zhan-klod-yunker-kam-london-savzemete-se-i-ni-kazhete-kakvo-iskate.html", "text": "Председателят на Европейската комисия Жан-Клод Юнкер призова Великобритания да се съвземе и да каже какво реално желае за Брекзит, а освен това подчерта, че Европейският съюз не се опитва да задържи Обединеното кралство в блока и ще започне да обсъжда бъдещите отношения в момента, в който британският парламент гласува за излизане от Съюза, отчасти, защото е съсредоточен върху предстоящите през май европейски избори, предава  Reuters . \r\n„Вървят инсинуации, че нашата цел е да задържим Великобритания в ЕС на всяка цена. Нямаме такива намерения. Всичко, което искаме е яснота за бъдещите ни отношения. Ние уважаваме резултата от референдума“, заяви Юнкер в интервю пред немското издание Die Welt. \r\nПо неговите думи, Брюксел е готов да започне да преговаря за нова сделка с Лондон веднага след предстоящия през седмицата след 14 януари вот в британския парламент. \r\nЮнкер също така призова Великобритания да се съвземе и „да каже какво иска“. \r\nПревод и редакция:", "date": "2018.12.30", "title": "Жан-Клод Юнкер към Лондон: Съвземете се и ни кажете какво искате"}
{"url": "http://www.focus-news.net/news/2018/12/30/2606903/gd-granichna-politsiya-trafikat-e-normalen-na-vsichki-balgarski-granichni-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 16.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2018.12.30", "title": "ГД \"Гранична полиция\": Трафикът е нормален на всички български гранични контролно-пропускателни пунктове"}
{"url": "http://www.focus-news.net/news/2018/12/30/2606902/burgas-okolo-90-leva-struva-kuvertat-za-novogodishnata-nosht-v-zavedeniyata-v-grada.html", "text": "Около 90 лева струва кувертът за новогодишната нощ в заведенията в Бургас, показва репортерска проверка на  Радио „Фокус“ – Бургас . В по-голяма част от тях празничната вечеря ще включва алкохолна и безалкохолна напитка, салата, предястие и основно ястие по избор, както и задължителните баница с късмети и десерт. Част от бургаските ресторанти са подготвили два или три варианта на новогодишното меню. Прави впечатление, че по-голямата част от вариантите за основно ястие включват пилешко роле и шпиковано свинско месо с гарнитура.  \r\nЦената включва програма с музика на живо и новогодишна томбола. По данни на собствениците местата са започнали да се запълват в последните няколко дни, но поради невъзможност за цялостното запълване капацитета на заведенията вследствие на завишените цени на кувертите някои от тях са избрали да ги отменят и да настаняват посетители на свободна консумация. \r\nМария ПОПЧЕВА", "date": "2018.12.30", "title": "Бургас: Около 90 лева струва кувертът за новогодишната нощ в заведенията в града"}
{"url": "http://www.focus-news.net/news/2018/12/30/2606907/diana-todorova-etnografski-muzey-varna-v-novogodishnata-nosht-se-pravyat-mnogo-gadaniya-i-narichaniya.html", "text": "В новогодишната нощ се правят много гадания и наричания. Това каза в интервю за  Радио „Фокус“ – Варна  Диана Тодорова, уредник в Етнографския музей във Варна. Тя допълни, че се е гадаело за здраве и каква ще бъде годината. „Стопанката раздава на всеки от семейството орехи и по ядката се е гадаело – ако ядката е хубава и бяла, това означава здраве и късмет през годината, ако е тъмна, обаче, означава, че може да се разболееш или няма да ти бъде добър късметът“, отбеляза Диана Тодорова.  \r\nГадаело се е и за времето. „Една глава лук се дели на 12 люспи, които се наричат за съответните месеци и се посипват със сол – където солта се е овлажнила, времето ще бъде дъждовно и лошо, а където остане суха, солта предвещава хубаво време“, допълни Диана Тодорова. Също така хората са гадаели за късмета си, като са хвърляли дрянови пъпки в огнището или върху плочата на печката. На когото веднага пукне пъпката, означава, че ще има радост през цялата година. \r\nМарияна ВАЛЕНТИНОВА", "date": "2018.12.30", "title": "Диана Тодорова, Етнографски музей – Варна: В новогодишната нощ се правят много гадания и наричания"}
{"url": "http://www.focus-news.net/news/2018/12/30/2606904/tass-erdogan-i-merkel-sa-obsadili-situatsiyata-v-siriya.html", "text": "Президентът на Турция Реджеп Таийп Ердоган е провел телефонен разговор с германския канцлер Ангела Меркел в неделя, предава  ТАСС . \r\nКакто отбелязва телевизионният канал NTV, главната тема на дискусията са били последните събития в Сирия. \r\nПревод и редакция:", "date": "2018.12.30", "title": "ТАСС: Ердоган и Меркел са обсъдили ситуацията в Сирия"}
{"url": "http://www.focus-news.net/news/2018/12/30/2606905/gergana-sandakchieva-turisticheski-informatsionen-tsentar-petrich-prez-poslednite-godini-vse-poveche-i-poveche-se-govori-za-planinski-turizam-i-za-alternativni-formi-na-turizam.html", "text": "През последните години все повече и повече се говори за планински туризъм и за алтернативни форми на туризъм. Това каза за  Радио „Фокус“-Пирин  Гергана Сандъкчиева, служител в Туристически информационен център-Петрич. Тя обясни, че дълги години заради границите планините Беласица и Огражден остават непознати за туристите и, ако в миналото по-развит е бил историческият туризъм и този, свързан с феномена Ванга, то днес все повече и повече се развива планинският туризъм. „Община Петрич вече успешно предлага планински туризъм на национално и международно равнище. Изолираността и непристъпността на тези територии с течение на времето са ги превърнали в убежище за много застрашени растителни и животински видове, които пък от своя страна представляват огромен интерес за любителите на планинския трекинг. Това дава възможност на община като нашата, която е наследила богато културно-историческо минало и уникална природа, да се развива в много бързи темпове“, уточни Сандъкчиева.  \r\nТя посочи, че ако първоначално се е поставял акцент върху развитието на специализираните форми на туризъм като културно-исторически, селски, екотуризъм и балнеолечение, то в момента вниманието се насочва към развитието на винен, религиозен, а в последно време - вело- и мототуризъм, като една от алтернативните форми за прекарване на свободното време. Според нея точно това търсене на туристите е наложило бързо да се обърне сериозно внимание на тези форми на алтернативен туризъм, като тяхното развитие е основната цел пред Петрич за в бъдеще. \r\nНатали СТЕФАНОВА", "date": "2018.12.30", "title": "Гергана Сандъкчиева, Туристически информационен център-Петрич: През последните години все повече и повече се говори за планински туризъм и за алтернативни форми на туризъм"}
{"url": "http://www.focus-news.net/news/2018/12/30/2606906/veliko-tarnovo-spektakalat-zvuk-i-svetlina-shte-bade-izlachen-bezplatno-v-predposledniya-den-ot-godinata.html", "text": "Спектакълът „Звук и светлина“ ще бъде излъчен безплатно в предпоследния ден от годината. Уникалното шоу е подарък за жителите и гостите на Велико Търново от Общината и Общинската агенция по туризъм „Царевград Търнов“. Излъчването е с начален час 18.00 и може да се наблюдава от площад „Цар Асен I“ пред крепостта Царевец, съобщиха от  „Царевград Търнов“ . \r\nОбщинската туристическа агенция „Царевград Търнов“ предлага възможност аудио-визуалното шоу „Звук и светлина“ да бъде гледано и от VIP площадката на ул. „Никола Пиколо“ на промоционална цена от 20 лева за възрастен и 10 лева за деца. \r\nПредварителни заявки и билети - в Туристически информационен център на ул. „Христо Ботев“ №5 във Велико Търново и онлайн -  .", "date": "2018.12.30", "title": "Велико Търново: Спектакълът „Звук и светлина“ ще бъде излъчен безплатно в предпоследния ден от годината"}
{"url": "http://www.focus-news.net/news/2018/12/30/2606909/plovdiv-75-dezhurni-ekipa-sa-v-gotovnost-za-otstranyavaneto-na-avarii-po-elektroprenosnata-mrezha-v-novogodishnata-nosht-v-oblastta.html", "text": "75 дежурни екипа са в готовност за отстраняването на аварии по електропреносната мрежа в новогодишната нощ в Пловдивска област. Това съобщиха за  Радио „Фокус“ – Пловдив  от електроразпределителното дружество, обслужващо региона, и подчертаха, че е осигурена възможност за включване на допълнителен брой сътрудници и техника при извънредни ситуации, както и да се активира специален кризисен щаб. От електроразпределителното дружество допълниха, че засилено внимание ще бъде отделено също и на местата, където в новогодишната нощ се събират повече хора – зимни курорти, вилни зони и други, а дежурните екипи ще поддържат връзка с денонощно функциониращите специализирани диспечерски центрове. \r\nТони МИХАЙЛОВ", "date": "2018.12.30", "title": "Пловдив: 75 дежурни екипа са в готовност за отстраняването на аварии по електропреносната мрежа в новогодишната нощ в областта"}
{"url": "http://www.focus-news.net/news/2018/12/30/2606910/stars-and-stripes-germaniya-shte-popalva-armiyata-si-s-polyatsi-italiantsi-i-rumantsi.html", "text": "Германската армия, измъчвана от недостиг на новобранци, обмисля да попълни редиците си с помощта на чужди граждани, заяви най-високопоставеният военен в страната, Началникът на отбраната Еберхард Зорн, пише  американското военно издание Stars and Stripes . \r\n„Във време на недостиг на квалифицирана работна ръка трябва да гледаме във всички посоки“, обясни военният. \r\nЗорн заяви, че военните са силно заинтересовани да наемат чужди граждани, които да запълнят работни места като лекари и специалисти по информационни технологии. Въпреки това може да се проведе и много по-широка кампания за набиране на персонал. \r\nИзвестното германско списание Der Spiegel съобщи в четвъртък, че вътрешните правителствени документи разкриват, че министърът на отбраната Урсула фон дер Лайен иска да укрепи въоръжените сили, чрез ангажирането в тях на големите популации от поляци, румънци и италианци. \r\nВ Германия има около 255 000 поляци, 185 000 италианци и 155 000 румънци на възраст между 18 и 40 години. \r\nПривличането на част от тази група може да генерира около 50 000 нови кандидати, съобщи Der Spiegel, цитирайки правителствените документи. \r\nДруги армии по света набират или приемат чуждестранни кандидати при определени критерии, като сред тях са САЩ и Австралия. Американски граждани също са служили в чужди войски, като например, във френския „Чуждестранен легион“. \r\nПланът на Берлин би позволил на гражданите на европейските страни да се присъединят към германската армия. Новите служители също трябва да владеят немски език. Мярката се предприема повече от седем години, след като Германия премахна задължителната военна служба, на която бе сложен край през 2011 г. Оттогава Германия се бори да изгради сили от доброволци, които сега наброяват около 180 хиляди души. \r\nСилната икономика  и генерално историческо нежелание за военна служба са сред препятствията пред увеличаването на набирането на персонал. За разлика от САЩ, където военната служба е една от най-уважаваните професии, много германци имат двусмислено отношение към своята армия. Смесените чувства са дълбоко вкоренени и произтичат от милитаристичното минало на страната и съкрушителното й поражение във Втората световна война. \r\nВъпреки това през последните няколко години Германия се стреми да играе по-съществена роля на световната сцена и постепенно увеличи военните си разходи. Лидерите в Берлин призоваха за по-твърда външна политика и подчертаха необходимостта Германия да се включи по-активно в глобалните дебати в областта на сигурността. \r\nФон дер Лайен също се опита да преобърне тенденцията за намаляване на военните разходи след края на Студената война, броя на военнослужещите и общата военна готовност. Но страната все още не влиза в критериите на НАТО за разходи в областта на отбраната, който призовава всички съюзници да отделят 2% от брутния вътрешен продукт за военни въпроси. Устойчивите недостатъци на Германия са източник на напрежение с американския президент Доналд Тръмп, който често напада Германия, че не желае да плаща за сигурността си, обезпечавана от САЩ. \r\nПревод и редакция:", "date": "2018.12.30", "title": "Stars and Stripes: Германия ще попълва армията си с поляци, италианци и румънци"}
{"url": "http://www.focus-news.net/news/2018/12/30/2606911/sport-stanimir-stoilov-se-vrashta-v-astana.html", "text": "Националният селекционер на Казахстан Станимир Стоилов може да се завърне начело на Астана, съобщи сайтът vesti.kz. Във футболната федерация на Казахстан не са доволни заради неудачното представяне в Лигата на нациите. Освен това причина за раздяла с българина може да стане високата му заплата. \r\n„Предстои да се разбере какво ще се случи, но може би и самият Стоилов се е убедил, че повече му пасва работата като клубен треньор”, пише vesti.kz. Мъри пое националния на Казахстан на 1 март.   \r\nПреди това той написа история с Астана след 4 поредни титли и влизане в групите на Шампионска лига.", "date": "2018.12.30", "title": "Спорт: Станимир Стоилов се връща в Астана"}
{"url": "http://www.focus-news.net/news/2018/12/30/2606908/aleksandar-vuchich-mitata-shte-padnat-kogato-badat-premahnati-granitsite-mezhdi-kosovo-i-albaniya-prez-mart.html", "text": "Официален Белград реагира на въвеждането на съвместен граничен контрол на границата между Албания и Косово, пише електронното издание на  прищинския вестник Gazeta Express . \r\nПрезидентът на Сърбия Александър Вучич заяви на пресконференция в неделя, че албанците планират да отменят митата върху сръбските стоки, когато върнат Европейския съюз обратно в процеса на диалога. \r\nДържавният глава свързва въпроса с премахването на границите между двете албански държави със 100-процентовите мита върху всички стоки, внесени от Сърбия. \r\n„Наясно съм, че те имат свой план. Но, в края на март, когато премахнат границите, те ще отменят също и вносните мита и ще кажат, че искат да говорят от позицията на обединена Албания, а не само от името на Косово“, обясни Вучич. \r\nТой припомни, че Белград е предупреждавал за предстоящото премахване на границите между Албания и Косово. \r\nПревод и редакция:", "date": "2018.12.30", "title": "Александър Вучич: Митата ще паднат, когато бъдат премахнати границите межди Косово и Албания през март"}
{"url": "http://www.focus-news.net/news/2018/12/30/2606912/pazardzhik-traditsionnata-shopska-salata-tazi-godina-shte-e-malko-po-skapa-za-zhitelite-na-grada-spryamo-minalogodishnata-novogodishna-vecher.html", "text": "Традиционната шопска салата тази година ще е малко по-скъпа за жителите на Пазарджик спрямо миналогодишната новогодишна вечер, показа репортерска проверка на  Радио „Фокус“-Пазарджик . Червените домати надхвърлиха цена от 4.00 лв. за килограм, а краставиците се продават за около 3.00 лв./кг. Сиренето в големите хранителни вериги магазини варира от 7 до 14 лв. за килограм. Напоследък на българската трапеза навлиза салатата от айсберг, която се продава на цени от 1.20 до 1.80 лв. за брой, докато през миналата година тя беше на промоционална цена от 0.50 лв. за брой в един от големите хипермаркети в града. Екзотичния плод авокадо, който се добавя към някои салати с айсберг, тази година бележи връх в цената си, като достига до 2.50 лв. за брой в някои хранителни вериги. \r\nРадослава МУРДЖЕВА", "date": "2018.12.30", "title": "Пазарджик: Традиционната шопска салата тази година ще е малко по-скъпа за жителите на града спрямо миналогодишната новогодишна вечер"}
{"url": "http://www.focus-news.net/news/2018/12/30/2606913/mvr-stolichni-politsai-sa-izvarshili-proverka-na-izostaven-kufar-v-rayona-na-ul-graf-ignatiev.html", "text": "Около 15.30 часа е получен сигнал за изоставен куфар на ул. „Граф Игнатиев“ в близост до пресечката с бул. „Левски“ в централната градска част на столицата. Това съобщиха от пресцентъра на  МВР . Районът веднага е бил обезопасен и на място са били изпратени сапьори. След направена проверка, е установено, че в куфара е имало само стари дрехи.", "date": "2018.12.30", "title": "МВР: Столични полицаи са извършили проверка на изоставен куфар в района на ул. „Граф Игнатиев“"}
{"url": "http://www.focus-news.net/news/2018/12/30/2606914/gabrovo-namalyavat-sluchaite-na-ostri-respiratorni-zabolyavaniya-se-nablyudava-v-oblastta.html", "text": "Намаляват случаите на остри респираторни заболявания се наблюдава в Габровска област. През миналата седмица тя е била 129,99 на 10 000 души. Това съобщиха за  Радио „Фокус“ – Велико Търново  от Регионалната здравна инспекция в Габрово.  \r\nПрез изминалата седмица са отчетени и седем случая на енетероколити, един - на туберкулоза, и един - на скарлатина. Епидемиологичната обстановка в района е спокойна. \r\nНадежда КРЪСТЕВА", "date": "2018.12.30", "title": "Габрово: Намаляват случаите на остри респираторни заболявания се наблюдава в областта"}
{"url": "http://www.focus-news.net/news/2018/12/30/2606915/24-vesti-makedoniya-doyran-e-palen-za-praznitsite-nay-mnogo-sa-posetitelite-ot-balgariya.html", "text": "Почти всички активни хотели и уикенд къщи в Дойран са запълнени за предстоящите празници. Най-много резервации има от България и Сърбия, но и от местни гости, които ще прекарат почивката си в туристическото място, известно със средиземноморския климат през зимния период, предава скопският телевизионен канал  „24 Вести“ . „Около Нова година Дойран е особено актуален за гости от България, имаме и местни гости. Много частни къщи и вили са пълни“, казва Андрей Туяров, собственик на заведение. Според него Дойран може да бъде привлекателен дори и през зимния период, тъй като има много културни и исторически забележителности, които могат да бъдат използвани за отдих и конгресен туризъм. \"С темпо както през лятото не може да работи, но е много интересен за чужденци, които идват да посещават исторически места в Дойран\", добавя Туяров. \r\nМестните власти твърдят, че туристическата оферта в града расте. Следващата година се очаква да се увеличи конкуренцията с изграждането на два нови хотела, предава Радио „Фокус“ в рубриката  „Балкански туристически часовник“ . \r\n\"Още в уведомлението е предвидено изграждането на две нови заведения за обществено хранене, с приемането на градоустройствения план ще започне по-голямо строителство, икономиката ще се движи“, казва кметът на Дойран Анго Ангов, цитиран от медията.  \r\nСъобщава се, че през последните години градът преживя ренесанс и фокусът на местните власти и жители е той да бъде привлекателен и през зимата.", "date": "2018.12.30", "title": "„24 Вести“ (Македония): Дойран е пълен за празниците – най-много са посетителите от България"}
{"url": "http://www.focus-news.net/news/2018/12/30/2606921/blagoevgrad-bez-zabavyane-se-izvarshva-preminavaneto-prez-granichnite-punktove-v-oblastta.html", "text": "Нормално натоварен е трафикът на граничните пунктове „Кулата“ и „Илинден“ на българо-гръцката граница. Това съобщиха за  Радио „Фокус“ – Пирин  от Главна дирекция „Гранична полиция“. Без забавяне се извършва и преминаването през граничните пунктове „Златарево“ и „Станке Лисичково“ на границата с Македония. \r\nЛивия НИНОВА", "date": "2018.12.30", "title": "Благоевград: Без забавяне се извършва преминаването през граничните пунктове в областта"}
{"url": "http://www.focus-news.net/news/2018/12/30/2606919/plovdiv-natovareno-e-dvizhenieto-po-osnovnite-napravleniya-v-oblastta-patishtata-sa-normalno-prohodimi.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита в участъка на автомагистрала „Тракия“ в Пловдивска област и по пътищата Пловдив-Асеновград, Пловдив-Карлово и Пловдив-Пазарджик. Пътните настилки на повечето места на територията на областта са сухи и нормално проходими при зимни условия. От Областното пътно управление призовават шофьорите да тръгват на път с автомобили, подготвени за зимни условия, да карат внимателно и със съобразена скорост, както и да не предприемат рискови изпреварвания. Към момента е засилено полицейското присъствие по най-натоварените пътни артерии в Пловдивска област. Извършват се засилени проверки на водачите за употреба на алкохол, наркотични или други упойващи вещества, за правоспособност, поставени обезопасителни колани и за техническа изправност на моторните превозни средства. \r\nОстава ограничено движението на камиони с обща маса над 12 тона през прохода Троян-Кърнаре. Все още е ограничено и движението на камиони над 12 тона по пътя Поповица-Болярци. Срокът на ограничението е до 2 януари, а обходният маршрут е по пътя Поповица-Садово-Кочево-Болярци. Забранено е и преминаването на камиони, по-високи от 4 метра, през тунелите по пътя Асеновград-Нареченски бани. Обходният маршрут е по пътя Кричим-Девин. Опасност от свличане на земна и скална маса има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. \r\nТрафикът на територията на град Пловдив също е интензивен към този час. Струпване на автомобили има по булевардите „Христо Ботев“, „Руски“, „Шести септември“, „Източен“ и „Васил Априлов“, както и по всички входно-изходни артерии. Пътните настилки в града са предимно сухи и нормално проходими. За периода до 17 януари ще останат затворени за движение двете платна на бул. „Цар Борис III Обединител” в Пловдив в участъка от кръстовището с ул. „Цанко Дюстабанов“ и ул. „Граф Игнатиев“ до тунела. Променени са маршрутите на 12 автобусни линии от вътрешноградския транспорт. Причината е подготовката за откриващото събитие на инициативата „Пловдив – Европейска столица на културата 2019 г.“. \r\nТони МИХАЙЛОВ", "date": "2018.12.30", "title": "Пловдив: Натоварено е движението по основните направления в областта, пътищата са нормално проходими"}
{"url": "http://www.focus-news.net/news/2018/12/30/2606920/sofiya-trima-dushi-sa-postradali-pri-pozhar-v-pomeshtenie-v-stokoviya-bazar-iliyantsi.html", "text": "Трима души са пострадали при пожар в помещение в Стоковия базар „Илиянци“. Това съобщиха от  ГД „Пожарна безопасност и защита на населението“ . Пострадалите са двама мъже на 60 и 64 години, и жена на 57 години. Тримата са обгазени и транспортирани за преглед в УМБАЛСМ „Пирогов“. Сигналът за пожара е подаден в 11.24 часа на 29 декември. При пожара са унищожени дограма, бюро с ел. инструменти и документи.", "date": "2018.12.30", "title": "София: Трима души са пострадали при пожар в помещение в Стоковия базар „Илиянци“"}
{"url": "http://www.focus-news.net/news/2018/12/30/2606918/burgas-zasilen-e-patnikopotokat-na-avtogara-yug.html", "text": "Засилен е пътникопотокът на Автогара „Юг“ в Бургас, съобщи за  Радио „Фокус“ – Бургас  дежурният диспечер. Автобусите, пътуващи по направленията Бургас – София и Бургас – Варна, са запълнени в днешния ден.  \r\nПо данни на диспечерите от Автогара „Запад“, където се изпълняват линиите към вътрешността на страната, пътникопотокът е нормален. На 1 януари 2019 г. линиите ще се изпълняват по график за празнични дни. Превозвачът има готовност при необходимост да осигури допълнителни автобуси. Към момента безпроблемно се осъществява движението и на влаковете от жп гарата в Бургас. Влаковете пристигат и потеглят по разписание и няма необслужвани направления. \r\nМария ПОПЧЕВА", "date": "2018.12.30", "title": "Бургас: Засилен е пътникопотокът на Автогара „Юг“"}
{"url": "http://www.focus-news.net/news/2018/12/30/2606916/prof-stoyan-marinov-varnenska-turisticheska-kamara-letniyat-sezon-prez-2019-godina-nyama-da-bade-nikak-lesen-za-turisticheskiya-bransh.html", "text": "Летният сезон през 2019 година няма да бъде никак лесен за туристическия бранш. Това каза в интервю за Радио „Фокус“ – Варна проф. Стоян Маринов, член на Управителния съвет на  Варненската туристическа камара . Той отбеляза, че преговорите за следващата година са приключили и договорите между хотелиери и туроператори са сключени. „Офертите са на пазара и вече има записвания. Мина едно от големите туристически изложения в Лондон, където имаше и среща на бизнеса. За дестинация България се очертава нелека година, защото конюнктурата продължава да бъде по-благоприятна за конкурентите ни, най-вече за Турция, която до голяма степен нормализира отношенията си с основните пазари, най-вече с Русия. Тази година беше рекордна за турския туризъм, догодина, ако това се запази в тези рамки, ще бъде още по-добра“, добави проф. Маринов.  \r\nПо думите му Турция е основен конкурент на страната ни по отношение на летния туризъм. „Свидетели сме на това, че когато Турция е в криза, доста туристи се отписват и идват в България, но когато подобри позициите си, започва да привлича туристи, които са идвали в страната ни“, коментира проф. Маринов. Той добави, че записванията за летния сезон до момента донякъде догонват равнищата на миналогодишните, но все още е рано да се правят прогнози, тъй като традиционно раздвижване на западните пазари се очаква след празниците. „Да се надяваме, че ако не постигнем ръстове, поне ще запазим постигнатото през този сезон, като нощувки и приходи от туризъм“, посочи проф. Стоян Маринов. \r\nМарияна ВАЛЕНТИНОВА", "date": "2018.12.30", "title": "Проф. Стоян Маринов, Варненска туристическа камара: Летният сезон през 2019 година няма да бъде никак лесен за туристическия бранш"}
{"url": "http://www.focus-news.net/news/2018/12/30/2606922/varna-desetki-zhiteli-i-gosti-na-grada-se-razhodiha-po-kraybrezhieto-v-nedelniya-sledobed-i-si-napraviha-snimki-s-lebedite-v-zaliva.html", "text": "Десетки жители и гости на Варна се разходиха по крайбрежието в неделния следобед и си направиха снимки с лебедите, които традиционно заливът приютява през зимния сезон, предаде репортер  Радио „Фокус“ – Варна . Повече от десетилетие лебедите избират морския бряг на Варна в района на т. нар. „топла вода”, но днес те бяха в района на залива до втора буна, където вероятно водата е по-топла. Освен лебеди, в морето могат да се видят чайки и други видове прелетни птици. През зимните месеци крайбрежието се е превърнало в атракция за разхождащите се край морето и е предпочитано за снимки заради фона от плуващите в морето лебеди. Птиците дори излизат на брега, за да се хранят от ръцете на минувачите. Специалистите обаче съветват лебедите да не се хранят с каквато и да е храна, особено с хляб и пръчици, защото това би могло да навреди на здравето им. \r\nПоложителните температури в края на годината дадоха възможност на много хора да излязат и да се разходят по плажа, а красивите птици в морето радваха и малки, и големи. Времето край морето обаче е по-студено и ветровито. Много варненци отпочиваха и в минералния басейн, познат като „топлата вода“. \r\nСпоред прогнозата на Националния институт по метеорология и хидрология, филиал Варна, през последното денонощие от 2018 година облачността по Черноморието ще бъде по-често значителна. Възможни са слаби превалявания от дъжд. Ще бъде почти тихо с минимални температури между мунус 2 и плюс 3 градуса, а максималните ще бъдат от 2 до 7 градуса. Привечер вятърът от североизток ще се усили до умерен. \r\nМарияна ВАЛЕНТИНОВА", "date": "2018.12.30", "title": "Варна: Десетки жители и гости на града се разходиха по крайбрежието в неделния следобед и си направиха снимки с лебедите в залива"}
{"url": "http://www.focus-news.net/news/2018/12/30/2606923/24-vesti-makedoniya-ohrid-otkaza-chestvaniyata-na-ploshtada-za-nova-godina-zaradi-smartta-na-kmeta-yovan-stoyanoski.html", "text": "Въпреки че на площада няма организиран празник, хотели, ресторанти и кафенета са готови да предложат първокласно обслужване и да посрещнат огромния брой туристи, които са резервирали Охрид за тези новогодишни и коледни тържества, предава скопският телевизионен канал  „24 Вести“ . Най-често срещаните са съседите, които идват, организирани с агенции и използват ол инклузив оферти, прекарват три до четири дни на Охридската ривиера, чиято средна цена е около 150 евро, предава Радио „Фокус“ в рубриката  „Балкански туристически часовник“ .  \r\n„Хотелите \"Метропол” и Белви\" са резервирани на 100% преди повече от два месеца, 80% от гостите са от България, останалата част са от Сърбия и местни туристи. За новогодишните празници сме пълни”, казва местният хотелиер Филип Мише. \r\nВ ресторантите и баровете търсенето също е високо, а цената за новогодишната почивка на бреговете на Охридското езеро този сезон е доста по-скъпа от миналата година и варира от 40 до 60 евро. \r\nМедията коментира, че за някои цените са високи, но според собствениците на заведения са достъпни, ако се вземат предвид техните данъци, а и това, че Охрид е най-големият туристически център в страната. „Според мен не е висока цената за такава новогодишна вечер, ако излиза 60 евро. Предложат ли ви я някъде за 30 евро, ще кажете, че цената е висока. Може би там има някаква специална музика, за нея се плаща повече”, каза Крсте Блажески, хотелиер. \r\nМедията пише, че българите и гърците отново са проявили голям интерес да празнуват Нова година, въпреки че и европейци не липсват. Съобщава се, че се очаква нов голям приток на туристи за Нова година по стар стил и Богоявление.", "date": "2018.12.30", "title": "„24 Вести“ (Македония): Охрид отказа честванията на площада за Нова година заради смъртта на кмета Йован Стояноски"}
{"url": "http://www.focus-news.net/news/2018/12/30/2606925/kyustendil-remontni-deynosti-se-izvarshvat-po-tretoklasen-pat-107-mezhdu-selo-pastra-i-rilskiya-manastir.html", "text": "Ремонтни дейности се извършват по третокласен път 107 в участъка между село Пастра и Рилския манастир, от км 27+700 до км 27+750. Там в отсечка от 50 метра движението се осъществява в една лента поради извършване на аварийно-възстановителни дейности. Участъкът е сигнализиран с пътни знаци до 01 февруари 2019 година. Това съобщиха за  Радио „Фокус“ – Пирин  от Областно пътно управление – Кюстендил. Движението по третокласен път 6222 Смоличано – Пелатиково в участъка от км 10+000 до км 14+000 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Участъкът е сигнализиран с пътни знаци. Въведен е обходен маршрут през селата Згурово – Неделкова Гращица – Невестино – Друмохар – Ваксево и обратно за срок до 31 март 2019 година. Трафикът по основните пътни артерии в областта е нормално натоварен за почивен ден. \r\nЛивия НИНОВА", "date": "2018.12.30", "title": "Кюстендил: Ремонтни дейности се извършват по третокласен път 107 между село Пастра и Рилския манастир"}
{"url": "http://www.focus-news.net/news/2018/12/30/2606927/blagoevgrad-bez-zabavyane-se-izvarshva-dvizhenieto-po-osnovnite-patni-napravleniya-v-oblastta-avtomagistrala-struma-i-glaven-pat-e-79.html", "text": "Без забавяне се извършва движението по основните пътни направления в област Благоевград – автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Нормално натоварено е движението и по второкласен път 19 Симитли – Гоце Делчев. Пътните настилки са предимно сухи, само по високите и усойни места са влажни и заледени, но са обработени и опесъчени. През деня обстановката е била спокойна и няма регистрирани тежки пътни инциденти. В областта няма въведени ограничения за движението на моторни превозни средства. Повишена опасност от падащи камъни има в Кресненското дефиле и по второкласен път 19 Симитли – Гоце Делчев. Стационарни камери са разположени в района на Монца край Благоевград и в град Кресна. \r\nНормален е трафикът в областния център, по-интензивно движение се наблюдава около магазините за хранителни стоки. В края на деня без проблеми се извършва движението при следните кръгови кръстовища: „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. През деня няма регистрирани тежки пътни инциденти в областния център. Градския транспорт се движи с обичайното си разписание за делничен ден, без закъснения или отклонения от маршрута си. Светофарните уредби са в изправност, като преминаването през тях отнема около 1-2 минути. \r\nЛивия НИНОВА", "date": "2018.12.30", "title": "Благоевград: Без забавяне се извършва движението по основните пътни направления в областта – автомагистрала „Струма“ и главен път Е-79"}
{"url": "http://www.focus-news.net/news/2018/12/30/2606924/ruse-trima-dushi-sa-postradali-pri-pozhar-v-zhilishtna-sgrada-v-grada.html", "text": "Трима души са пострадали при пожар в жилищна сграда в Русе. Това съобщиха от  ГД „Пожарна безопасност и защита на населението“ . Пострадалите са две жени на 43 и 73 години, и мъж на 76 години. Тримата са били обгазени и хоспитализирани в болница. Сигналът за инцидента е подаден в 21.15 часа на 29 декември. Пожарът е горял в стая в апартамент на втори етаж в триетажна жилищна сграда.", "date": "2018.12.30", "title": "Русе: Трима души са пострадали при пожар в жилищна сграда в града"}
{"url": "http://www.focus-news.net/news/2018/12/30/2606928/pregled-na-mezhdunarodnite-novini-do-18-chasa-agentsiya-fokus.html", "text": "Турция и Русия ще продължат да работят заедно за мира, сигурността и стабилността на Евразийския континент, заяви руският президент Владимир Путин, като освен това подчерта задоволството си от позитивното развитие на двустранните отношения, пише  електронното издание на вестник „Хюриет“. \r\nРуският лидер изпрати новогодишно послание на турския си колега Реджеп Таийп Ердоган, което бе разпространено от пресслужбата на Кремъл в неделя. \r\nПутин отбеляза, че доволен от благоприятното развитие на руско-турските отношения през 2018 година и подчерта специално изграждането на първата турска АЕЦ и газопровода „Турски поток“. \r\n„Започна строежът на първия блок на АЕЦ Аккую, а морската част на газопровода „Турски поток“ е построена. Очертаха се нови, обещаващи области на двустранното сътрудничество“, се казва в посланието. \r\nИзданието припомня, че в събота Москва и Анкара се споразумяха да координират действията си в Сирия в светлината на изтеглянето на САЩ. Руският лидер подчерта, че двете страни имат решаващ принос в борбата срещу тероризма в Сирия и в придвижването на процеса за политическо разрешение на конфликта в тази страна. \r\nПутин изрази твърдото си убеждение, че работата по изграждането на взаимно изгодни отношения във всички сфери в полза на народите на двете страни и в интерес на укрепването на мира, сигурността и стабилността на Евразийския континент ще продължи. \r\nПосланието дойде само ден след като турските и руските делегации обсъдиха новосъздалата се ситуация в Сирия, след обявлението на САЩ, че ще изтеглят войските си в началото на 2019 година. \r\nПутин също изпрати послание до президента на Сирия Башар Асад, в което подчерта, че Русия ще продължи да предоставя всестранна помощ на правителството и народа на Сирия в борбата им срещу тероризма и усилията за защита на държавния суверенитет и териториална цялост., съобщиха от Кремъл. Руският лидер пожела на сирийския народ най-ранното завръщане към мирния и проспериращ живот. \r\nВ писмото си до американския си колега Доналд Тръмп Путин каза, че Москва е готова за диалог по „най-широкия спектър от теми“. \r\nПутин също изпрати новогодишни поздрави към други световни лидери, включително премиерите Тереза Мей от Великобритания и Шиндзо Абе от Япония, както и китайския президент Си Дзинпин. \r\n*** Официален Белград реагира на въвеждането на съвместен граничен контрол на границата между Албания и Косово, пише електронното издание на  прищинския вестник Gazeta Express . \r\nПрезидентът на Сърбия Александър Вучич заяви на пресконференция в неделя, че албанците планират да отменят митата върху сръбските стоки, когато върнат Европейския съюз обратно в процеса на диалога. \r\nДържавният глава свързва въпроса с премахването на границите между двете албански държави със 100-процентовите мита върху всички стоки, внесени от Сърбия. \r\n„Наясно съм, че те имат свой план. Но, в края на март, когато премахнат границите, те ще отменят също и вносните мита и ще кажат, че искат да говорят от позицията на обединена Албания, а не само от името на Косово“, обясни Вучич. \r\nТой припомни, че Белград е предупреждавал за предстоящото премахване на границите между Албания и Косово. \r\n***  Председателят на Европейската комисия Жан-Клод Юнкер призова Великобритания да се съвземе и да каже какво реално желае за Брекзит, а освен това подчерта, че Европейският съюз не се опитва да задържи Обединеното кралство в блока и ще започне да обсъжда бъдещите отношения в момента, в който британският парламент гласува за излизане от Съюза, отчасти, защото е съсредоточен върху предстоящите през май европейски избори, предава  Reuters . \r\n„Вървят инсинуации, че нашата цел е да задържим Великобритания в ЕС на всяка цена. Нямаме такива намерения. Всичко, което искаме е яснота за бъдещите ни отношения. Ние уважаваме резултата от референдума“, заяви Юнкер в интервю пред немското издание Die Welt. \r\nПо неговите думи, Брюксел е готов да започне да преговаря за нова сделка с Лондон веднага след предстоящия през седмицата след 14 януари вот в британския парламент. \r\nЮнкер също така призова Великобритания да се съвземе и „да каже какво иска“. \r\n***  Русия ще предприеме ответни мерки, в случай, че в Европа се появят американски ракети, забранени от Договора за ликвидация на ракетите със среден и малък обсег (ДРСМО), заяви министърът на външните работи на Русия Сергей Лавров в интервю пред програмата „Москва. Кремъл. Путин“, текста на което бе публикуван на сайта на външното ведомство, предава  ТАСС . \r\n„За съжаление, нашите европейски колеги, чиято самостоятелност бихме искали да видим на практика, засега не са достатъчно готови за нея и се водят по САЩ даже и в случаите, когато това явно противоречи на техните интереси“, отбеляза Лавров. „Ще дам пример: гласуването по руските резолюции в подкрепа на запазването на ДРСМО“. \r\n„Най-много вълнения по повод решението на САЩ да излязат едностранно от този Договор, чухме в Европа“, обърна внимание министърът. „Но целият Европейски съюз гласува против нашето предложение, т.е., на практика, за това ДРСМО да спре да съществува и над Европа отново да надвисне заплаха от разполагане на американски ракети, забранени от този Договор“. „Следващият ход, разбира се, ще бъдат ответни мерки на Руската Федерация“, заяви руският дипломат. „Ние не сме избирали това, но в европейските столици, вероятно, не може да не разбират заплахата за самите европейци“. \r\nПо неговите думи, не е възможно да се обясни гласуването на страните от ЕС против предложението на Русия по друг начин, освен като „криво разбрана солидарност“. \r\n*** Руският президент Владимир Путин изпрати критични и многозначителни послания по повод Нова година до президента на САЩ Доналд Тръмп и до турския президент Реджеп Тайип Ердоган, пише вестник „Джумхуриет”. В Новогодишното поздравление до Тръмп, Путин акцентира на позицията, че „Руския е готова за диалог със САЩ”. В посланието до Ердоган, Путин използва следния израз: „Убеден съм, че Турция и Русия ще продължат заедно да укрепват сигурността на Евразия”. Руският президент напомня започнато изграждане на първи блок на АЕЦ Аккую и приключилото изграждане на морския участък на газопровода „Турски поток”.  По отношение на Сирия, Путин обръща внимание на „общите усилия на Москва и Анкара в борбата с тероризма и осигуряването на решителен принос за политическия процес в тази страна”. \r\nПутин е изпратил Новогодишни поздравления и до президента на Сирия Башар Асад, пише още „Джумхуриет”. \r\n***  За осигуряване на обществената сигурност и законовия  ред в Истанбул през Новогодишната нощ са ангажирани 39 хиляди полицаи, 4 хиляди жандармеристи и 10 пункта за базиране на катери от бреговата сигурност край Босфора, предаде информационната агенция ДХА. Дежурства ще имат 112 линейки, като всички спешни отделения на болниците ще имат готовност да приемат нуждаещи се от медицинско лечение. Във Валийството на Истанбул е сформиран специален Контролен център за координация на правоохранителните дейности в нощта на 31 декември срещу 1 януари, посочва още ДХА. \r\n***", "date": "2018.12.30", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/12/30/2606926/aktualna-patna-obstanovka.html", "text": "Информация за състоянието на републиканските пътища към 17.30 часа на 30 декември 2018 г., предоставена от пресцентъра на  Агенция \"Пътна инфраструктура\" . Метеорологична обстановка: \r\nТемпературите са в интервала от - 3° до + 10°. \r\nВремето над страната е предимно облачно. \r\nСлаб до умерен вятър духа областите: Варна, Добрич, В. Търново и Бургас.  \r\nДъжд вали в област Варна и в района на Костенец /обл. София /. \r\nСняг вали в района на проход „Шипка“ /обл. Стара Загора и в района на Владая/ обл. София. \r\nПътните настилки са предимно сухи, на места мокри, по усойните и планински райони частично заледени, обработени и проходими при зимни условия. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника за периода на официалните празници а именно: \r\nНа 01.01.2019 г. от 14 до 20 часа. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.05.2019 г. \r\nОбласт Стара Загора: \r\nВременно движението по АМ „Тракия“ от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nДвижение в една лента по АМ „Тракия“ от км 156 до км 157 в посока София поради ремонт на мантинела в средно разделителната ивица. Временно се затваря изпреварващата лента и движението на МПС се пренасочва в активната лента за движение. Регулира се от сигналисти. Срок до 03.01.2019 г. \r\nОбласт Сливен: \r\nВременно движението в района на с. Биково от км 254+500 до км 254+750 посока Бургас се осъществява с повишено внимание поради съборена мантинела. Участъка е сигнализиран с пътни знаци и скоростта е намалена на 110 км/ч. Срок до 03.01.2019 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г.; \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“: няма ограничения.  Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n- „Превала“ - отворен за всички МПС; \r\n- „Троянски“ - забранен за МПС над 12 т.; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г.; \r\nДвижението по път I-1 София - Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Хасково: \r\nДвижението по околовръстен път на гр. Хасково в участъка от км 293+369 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 30.01.2019 г.; \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 30.01.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.01.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.01.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: : няма ограничения \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 28.02.2019 г.;  \r\nОбласт Бургас:  \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 11.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n- Ремонтни дейности и временна организация на движението /ВОД/:  \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.01.2019 г. \r\nПът III-795: Движението по път III-795 Малина – АМ ,,Тракия” от км 45+000 до км 47+000 се осъществява в една лента поради частични ремонтни дейности на асфалтовата настилка. Срок: до 04.01.2019 г. \r\nПът ІІІ –7909: Движението по път III-7909 в участъка Равнец – Трояново от км 19+800 до км 26+000 се осъществява в една лента поради полагане на хоризонтална маркировка. Участъкът е сигнализиран с пътни знаци. Срок до 31.12.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.12.2018г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 31.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.12.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма ограничения. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.01.2019 г.; \r\nОбходен маршрут:  път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 07.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 19.02.2019 г. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в дясната лента, поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 02.04.2019 г.; \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: няма. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.30", "title": "Актуална пътна обстановка"}
{"url": "http://www.focus-news.net/news/2018/12/30/2606931/pazardzhik-trafikat-v-grada-v-nedelnata-vecher-ne-e-natovaren.html", "text": "Трафикът в Пазарджик в неделната вечер не е натоварен, предаде репортер на  Радио „Фокус“-Пазарджик . Наблюдава се обичайното за този час струпване на автомобили в централната градска част, по входно-изходните булеварди и пред хипермаркетите. По-натоварено е движението по бул. „Бенковски“, „България“, „Пловдивски“ и Околовръстното шосе.  \r\nГрадският транспорт се движи по график за неделен ден. \r\nРадослава МУРДЖЕВА", "date": "2018.12.30", "title": "Пазарджик: Трафикът в града в неделната вечер не е натоварен"}
{"url": "http://www.focus-news.net/news/2018/12/30/2606917/hyuriet-turtsiya-i-rusiya-shte-garantirat-sigurnostta-i-mira-na-evraziyskiya-kontinent.html", "text": "Турция и Русия ще продължат да работят заедно за мира, сигурността и стабилността на Евразийския континент, заяви руският президент Владимир Путин, като освен това подчерта задоволството си от позитивното развитие на двустранните отношения, пише  електронното издание на вестник „Хюриет“. \r\nРуският лидер изпрати новогодишно послание на турския си колега Реджеп Таийп Ердоган, което бе разпространено от пресслужбата на Кремъл в неделя. \r\nПутин отбеляза, че доволен от благоприятното развитие на руско-турските отношения през 2018 година и подчерта специално изграждането на първата турска АЕЦ и газопровода „Турски поток“. \r\n„Започна строежът на първия блок на АЕЦ Аккую, а морската част на газопровода „Турски поток“ е построена. Очертаха се нови, обещаващи области на двустранното сътрудничество“, се казва в посланието. \r\nИзданието припомня, че в събота Москва и Анкара се споразумяха да координират действията си в Сирия в светлината на изтеглянето на САЩ. Руският лидер подчерта, че двете страни имат решаващ принос в борбата срещу тероризма в Сирия и в придвижването на процеса за политическо разрешение на конфликта в тази страна. \r\nПутин изрази твърдото си убеждение, че работата по изграждането на взаимно изгодни отношения във всички сфери в полза на народите на двете страни и в интерес на укрепването на мира, сигурността и стабилността на Евразийския континент ще продължи. \r\nПосланието дойде само ден след като турските и руските делегации обсъдиха новосъздалата се ситуация в Сирия, след обявлението на САЩ, че ще изтеглят войските си в началото на 2019 година. \r\nПутин също изпрати послание до президента на Сирия Башар Асад, в което подчерта, че Русия ще продължи да предоставя всестранна помощ на правителството и народа на Сирия в борбата им срещу тероризма и усилията за защита на държавния суверенитет и териториална цялост., съобщиха от Кремъл. Руският лидер пожела на сирийския народ най-ранното завръщане към мирния и проспериращ живот. \r\nВ писмото си до американския си колега Доналд Тръмп Путин каза, че Москва е готова за диалог по „най-широкия спектър от теми“. \r\nПутин също изпрати новогодишни поздрави към други световни лидери, включително премиерите Тереза Мей от Великобритания и Шиндзо Абе от Япония, както и китайския президент Си Дзинпин. \r\nПревод и редакция:", "date": "2018.12.30", "title": "„Хюриет“: Турция и Русия ще гарантират сигурността и мира на Евразийския континент"}
{"url": "http://www.focus-news.net/news/2018/12/30/2606930/burgas-mokri-sa-patnite-nastilki-v-rayona-na-malko-tarnovo-i-po-patya-sredets-elhovo.html", "text": "Мокри са пътните настилки в района на Малко Търново и по пътя Средец – Елхово. Това съобщиха  Радио „Фокус“ – Бургас  от Областно пътно управление - Бургас. В останалата част от областта пътищата са сухи и нормално проходими. Няма затворени пътни участъци и проходи. Без затруднения се осъществява движението на моторни превозни средства по пътищата в областната пътна мрежа, както и на входно-изходните пътни артерии на Бургас. По-интензивен е трафикът в града в района на кръстовището между бул. „Сан Стефано“ и ул. „Христо Ботев“, по бул. „Стефан Стамболов“ в района на болницата, както и на кръстовището между улиците „Цар Петър“ и „Иван Вазов“. \r\nМария ПОПЧЕВА", "date": "2018.12.30", "title": "Бургас: Мокри са пътните настилки в района на Малко Търново и по пътя Средец – Елхово"}
{"url": "http://www.focus-news.net/news/2018/12/30/2606929/predstoyashti-sabitiya-v-stranata-za-31-dekemvri-agentsiya-fokus.html", "text": "*** \r\nОт 09.30 часа в сградата на Главна дирекция „Национална полиция“ (ГДНП) (на бул. „Ал. Малинов №1“) ще се състои брифинг, на който ще бъдат представени превантивните мерки за охрана на обществения ред и сигурност по време на предстоящите новогодишни празници.  \r\n*** \r\nОт 11.00 часа пред сцената на новогодишния концерт на пл. „Александър Батенберг“ СДВР и Столична община ще оповестят подробности за мерките за сигурност по време на концерта. \r\n*** \r\nОт 22.00 часа на площад „Княз Александър I“ ще започне юбилейният 20-ти празничен концерт „Сцена под звездите“. \r\n*** \r\nОт 23.00 часа на пл. „Академик Николай Хайтов“ ще започне програмата за посрещане на Новата година. \r\n*** \r\nВ 22.30 часа в градинката до СУ \"Петко Росен\" в ж.к. „Меден Рудник“ ще се проведе празничен новогодишен концерт с участието на Петя Методиева, Лидия Стаматова, Vesoou, група Four, Лазар Налбантов и оркестър \"Жарава\" с ръководител Петко Янгьозов.  \r\n*** \r\nВ 22.30 часа на площад „Тройката“ ще се проведе празничен новогодишен концерт с участието на Дара, Павел и Венци Венц, DJ Мартен, Жечка Сланинкова и ансамбъл „Странджа“. \r\n*** \r\nОт 23.00 часа на площад „Георги Измирлиев“ ще започне празничната програма за посрещане на Новата 2019 година.  \r\n*** \r\nОт 22.00 часа на площад „Независимост“ ще започне празничният концерт „Заедно в новогодишната нощ“. \r\n***  \r\nОт 22.30 часа пред сградата на Община Велико Търново ще започне концертната програма „Честита Нова година“.  \r\n*** \r\nОт 23.00 часа на площад „Бдинци” ще започне празникът за Новата 2019 година.  \r\n***  \r\nОт 22.30 часа на откритата сцена в кв. „Пролет“ ще започне „Новогодишна магия” – празничната концертна програма за посрещане на Новата 2019 година.  \r\n*** \r\nОт 23.30 часа на площад „Свобода“ ще започне празничната вечер за посрещане на Новата 2019 година с оркестър „Добруджански авлиги“.  \r\n*** \r\nОт 23.30 часа на площад „Свобода” ще започне празнична програма по повод настъпване на Новата година.  \r\n*** \r\nОт 23.30 часа на площад „Севтополис“ ще започне празничният спектакъл за посрещане на Новата 2019 година.  \r\n*** \r\nОт 00.00 часа на площад „Велбъжд” ще се състои празнична програма за посрещане на 2019 година.  \r\n*** \r\nОт 23.30 часа на площад „Жеравица“ ще започне концертната програма за тържественото посрещане на Новата година.  \r\n*** \r\nОт 23.00 часа пред театър „Константин Величков” ще започне празничният новогодишен концерт, организиран от Община Пазарджик. \r\n*** \r\nОт 23.30 часа на градския площад ще започне празничната програма за посрещане на 2019 година.  \r\n*** \r\nВ 22.00 часа на откритата сцена пред общината ще започне програмата за посрещането на Новата 2019 година.  \r\n*** \r\nВ 22.00 часа на външната сцена до НЧ „Просвета 1888“ ще се проведе празнична новогодишна дискотека. \r\n*** \r\nОт 23.30 часа на площад „Алеко“ ще започне празничното веселие „Честита и благословена Новата 2019 година!”.  \r\n*** \r\nОт 23.00 часа на площад „България” ще започне празничната програма за посрещането на Нова година. \r\n*** \r\nОт 23.30 часа на площад „Цар Освободител“ ще започне общоградското веселие „Заедно в Новогодишната нощ“. \r\n*** \r\nВ 22.30 часа на площад „Иван Вазов“ ще започне празнична новогодишна програма с участието на оркестъра на Горан Брегович. \r\n*** \r\nОт 18.00 часа в Държавна опера-Стара Загора ще се състои концертът „Новогодишна наздравица в Операта“.   \r\n*** \r\nВ 23.00 часа на откритата сцена пред общината ще започне с музикално-развлекателна програма за посрещане на Новата година. \r\n*** \r\nОт 23.30 часа в парк „Хр. Ботев“ ще се проведе празнична програма „Новогодишна наздравица“ за посрещане на 2019 година. \r\n*** \r\nВ 22.30 часа пред сградата на общината ще се състои общоградско тържество за посрещане на Новата година.", "date": "2018.12.30", "title": "Предстоящи събития в страната за 31 декември (Агенция „Фокус“)"}
{"url": "http://www.focus-news.net/news/2018/12/30/2606932/gd-granichna-politsiya-normalen-e-trafikat-e-na-vsichki-kontrolno-propuskatelni-punktove.html", "text": "Нормален е трафикът е на всички български гранични контролно-пропускателни пунктове, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" .", "date": "2018.12.30", "title": "ГД \"Гранична полиция\": Нормален е трафикът е на всички контролно-пропускателни пунктове"}
{"url": "http://www.focus-news.net/news/2018/12/30/2606933/sport-za-parvi-pat-ot-2011-a-ronaldo-ne-uspya-da-otbelezhi-pone-50-popadeniya.html", "text": "Ювентус победи Сампдория с 2:1 в откриващата среща от 19-ия кръг на Серия А. И двата гола за успеха на бианконерите бяха дело на голямата звезда на тима Кристиано Роналдо, който се превърна в най-резултатния португалец в Италия в рамките на един сезон. От началото на кампанията нападателят вече има 14 попадения. Общо през 2018-а Кристиано завърши с 49 гола на клубно и национално ниво, губейки спора с Меси, който се отличи с два повече - 51. Лео за осми път в последните девет години минава границата от 50 попадения. Само през 2013-а той пропусна да стори това с 45 в 47 срещи. За първи път от 2011-а насам пък Роналдо не успя да вкара поне 50 гола в рамките на една календарна година. Най-добрата му откъм попадения си остава 2013 г., когато заби 69. Рекордът за брой голове в една календарна година обаче принадлежи на Меси, който през 2012-а се разписа 91 пъти. \r\nС вчерашната си победа Юве продължава безмилостния си поход към поредното скудето. Резултатът в Торино бе открит още във 2-ата минута. Роналдо получи топката от Пауло Дибала на ръба на наказателното поле, финтира защитник и я прати в далечния ъгъл за 1:0. Самп изравни с гол от дузпа на Фабио Куалиарела в 33-ата минута, отсъдена за игра с ръка след намесата на VAR. Така в девети пореден мач като титуляр италианецът записва името си сред голмайсторите. Системата за видеоповторение се намеси отново заради игра с ръка в пеналта, но този път в полза на домакините. Роналдо реализира последвалата дузпа в 65-ата минута за 2:1. \r\nВ продължението на срещата Сампдория стигна до 2:2 след удар от дистанция на Сапонара, но две минути по-късно реферът се консултира с VAR и отмени гола заради засада. \"Изиграхме добър мач, но имаме какво до подобряваме - коментира треньорът на шампионите Макс Алегри. - В предишния мач в Бергамо, въпреки че бяхме с 10 души на полето при резултат 1:1, отборът изглеждаше доста по-добре. Сега изиграхме подобен мач, но щеше да е хубаво, ако изчистим грешките. Кристиано е най-добрият в света, а Дибала, въпреки че не вкарва, също е доста важна фигура, защото внася качество в играта. Ругани, Емре Джан и всички останали бяха на ниво. С пристигането на Роналдо при нас се вижда, че има промяна в отбора, но трябва да работим още, за да успеем да печелим и в Европа\", коментира наставникът.", "date": "2018.12.30", "title": "Спорт: За първи път от 2011-а Роналдо не успя да отбележи поне 50 попадения"}
{"url": "http://www.focus-news.net/news/2018/12/30/2606934/veliko-tarnovo-zasilen-e-trafikat-po-osnovnite-patni-arterii-na-teritoriyata-na-oblastta.html", "text": "Засилен е трафикът по основните пътни артерии на територията на област Велико Търново, предаде репортер на  Радио „Фокус“ – Велико Търново . Времето е ясно. Температурата е 6 градуса. Пътните настилки са сухи.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма - Кесарево, отново поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. \r\nПътят Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.12.30", "title": "Велико Търново: Засилен е трафикът по основните пътни артерии на територията на областта"}
{"url": "http://www.focus-news.net/news/2018/12/30/2606900/dha-turtsiya-prodalzhava-da-izprashta-tankove-po-granitsata-sas-siriya.html", "text": "Военен конвой от ТИР-ове, превозващи много танкове, пристигна в следобедните часове в околия Ислахийе на граничната със Сирия провинция Газиантеп, предаде информационната агенция ДХА.  Танковете идват от провинция Хатай, за да могат да се прехвърлят в провинция Шанлъурфа, също на сирийската граница. Там те ще бъдат разположени на самата граница. Придвижването на големия военен конвой и неговият маньовър по турско-сирийската граница от Запад на Изток се извършва при повишени мерки за сигурност, посочва още ДХА. \r\nПревод и редакция:", "date": "2018.12.30", "title": "ДХА: Турция продължава да изпраща танкове по границата със Сирия"}
{"url": "http://www.focus-news.net/news/2018/12/30/2606937/kmetat-na-dobrich-yordan-yordanov-izvarshena-e-proverka-po-signal-za-problem-s-vodoprovoda-na-ul-dimitar-spisarevski.html", "text": "До общината и ВиК- Добрич беше подаден сигнал от живущ на ул. „Димитър Списаревски“. Проблемът на тази улица съществува от 10 години. Това каза за  Агенция „Фокус“  кметът на Добрич Йордан Йорданов. „Когато сигналът стигна до мен съм разпоредил на зам.-кмета по устройство на територията и отговарящите лица по най-бързия начин да проверят на място състоянието на канализационната мрежа. Проверката е извършена“, заяви той. „Сигналът е изключително важен и показателен за това, което трябва да направи водният цикъл- да подмени водопровода и канализацията, за да избегнем течове“, посочи кметът. По думите му аварията на ул. „Димитър Списаревски“ е показателна за състоянието на подземната инфраструктура в града. \r\nБиляна ИВАНОВА", "date": "2018.12.30", "title": "Кметът на Добрич Йордан Йорданов: Извършена е проверка по сигнал за проблем с водопровода на ул. „Димитър Списаревски“"}
{"url": "http://www.focus-news.net/news/2018/12/30/2606936/pazardzhik-za-novogodishnite-praznitsi-mnogo-turisti-predpochetoha-da-se-veselyat-v-kurortnoto-selishte-yundola.html", "text": "За Новогодишните празници много туристи предпочетоха да се веселят в курортното селище Юндола. Това каза за  Радио „Фокус” – Пазарджик  Мехмед Местан, кмет на село Юндола. По думите му конната база в местността „Старина” към Лесотехническия университет в курорта Юндола предлага зимна разходна на пони. $Тази атракция е особено интересна за децата, които имат възможност да пояздят пони през зимата. Инструктори помагат на малчуганите при първата им среща с конете и ездата. За всички любители на зимните спортове са отворени и ски пистите в курорта, който предлагат отлични условия за ски и спускане с шейни. Пистите са оборудвани с лифтове и са в отлично състояние\", уточни Местан. \"Работи и  ски пистатата, която е дълга е 280 метра, като разполага с паркинг, кафене и със ски учебна база\", каза още кметът на село Юндола. \r\nРадослава МУРДЖЕВА", "date": "2018.12.30", "title": "Пазарджик: За Новогодишните празници много туристи предпочетоха да се веселят в курортното селище Юндола"}
{"url": "http://www.focus-news.net/news/2018/12/30/2606938/blagoevgrad-priklyuchi-20-to-yubileyno-izdanie-na-koledniya-turnir-po-futbol-simitli-2018-v-pamet-na-ivan-yanchev.html", "text": "Приключи 20-то юбилейно издание на коледния турнир по футбол „Симитли 2018“ в памет на Иван Янчев – село Полена е големият победител. Това съобщиха за  Радио „Фокус“ – Пирин  организаторите на спортното събитие. Единият от двамата най-малки наследници на Иван Янчев – Андрей, кметът на общината Апостол Апостолов, който е създател на турнира, заедно със сина на Иван Янчев – Боби Янчев, връчиха купите и наградите за призьорите. Във финалния двубой тимът на Полена се наложи с 2:0 над Жълта подводница и заслужи купата. За третото и четвърто място, се бориха BBS и Ораново, като BBS се наложи с 6:4 над Ораново и взе третото място. Отборът на Ораново остана на четвърта позиция. Финалната среща бе свирена от Спас Стоименов и Пламен Скендерски. За най- добър защитник бе избран Илиян Узунов, който е и вратарят на отбора на Жълта подводница, Асен Топузов от BBS стана най- добрият защитник, Христо Младенов грабна приза за голмайстор на турнира с 23 гола. Кметът Апостолов е изказал благодарността си към всички, взели участие в турнира, заявявайки, че има желанието всяка година отборите да не намаляват, а да стават все по- многобройни. \r\nЛивия НИНОВА", "date": "2018.12.30", "title": "Благоевград: Приключи 20-то юбилейно издание на коледния турнир по футбол „Симитли 2018“ в памет на Иван Янчев"}
{"url": "http://www.focus-news.net/news/2018/12/30/2606941/nimh-utre-na-mesta-shte-ima-slabi-prevalyavaniya-ot-dazhd-i-snyag-minimalnite-temperaturi-shte-badat-minus-2-i-3.html", "text": "През последното денонощие от тази година над по-голямата част от страната ще преобладава облачно време, на места със слаби превалявания от дъжд и сняг. Временно разкъсване и намаление на облачността ще има през деня на места в източните райони. Ще е почти тихо. Минималните температури ще бъдат между минус 2° и 3°, а максималните – между 3° и 8°. Това съобщи за  Агенция „Фокус“  дежурният синоптик Боряна Маркова от  Националния институт по метеорология и хидрология към БАН . В новогодишната нощ ще преобладава облачно време и на отделни места ще прехвърча сняг. Вятърът ще се ориентира от север-североизток и ще е слаб до умерен. Температурите към полунощ ще са от минус 2° до 3°. Атмосферното налягане слабо ще се понижи, но ще остане по-високо от средното за месеца. По Черноморието облачността ще е по-често значителна, на отделни места със слаби превалявания от дъжд. Ще е почти тихо, но по-късно през деня ще се ориентира от север-североизток и ще е слаб до умерен. Максималните температури ще са между 5°-7°. Температурата на морската вода е около 7°. Вълнението на морето ще е 1-2 бала. В планините ще е предимно облачно със слаби превалявания от сняг. Ще духа слаб до умерен северозападен вятър. Максималната температура на височина 1200 метра ще е около минус 2°, на 2000 метра - около минус 9°. \r\nПрез първия ден от Новата година облачността ще е значителна, но съществени валежи не се очакват. Ще духа до умерен вятър от север-североизток. Минималните температури ще бъдат между минус 5° и 0°, а максималните – между 1° и 6°. В сряда над много райони ще има временни разкъсвания и намаления на облачността. Вятърът ще се ориентира от запад-северозапад и ще се усили. Температурите слабо ще се повишат и максималните ще бъдат между 4° и 9°. В четвъртък с умерен и временно силен вятър от северозапад, в Източна България от североизток ще нахлува студен арктичен въздух. Времето ще е облачно, от югозапад ще започнат валежи от сняг, които ще обхванат по-голямата част от страната. Температурите бързо и значително ще се понижат.", "date": "2018.12.30", "title": "НИМХ: Утре на места ще има слаби превалявания от дъжд и сняг, минималните температури ще бъдат минус 2° и 3°"}
{"url": "http://www.focus-news.net/news/2018/12/30/2606940/kmetat-na-dobrich-yordan-yordanov-problemat-s-kanalizatsiyata-shte-bade-krayno-reshen-prez-2019-godina.html", "text": "Проблемът с канализацията ще бъде крайно решен през 2019 година. Това каза за  Агенция „Фокус“  кметът на Добрич Йордан Йорданов по повод подаден сигнал от гражданин за проблем с водопровода на ул. „Димитър Списаревски“ в града. „Проблемът ще бъде крайно решен с подмяната на цялостната канализационна отсечка, включително по ул. „Димитър Списаревски““, обяви кметът. „През 2019 година над 7 км канализационна мрежа ще бъде подменена“, заяви Йордан Йорданов. „Проблемът сега се вижда още по-ясно. Водният цикъл предвижда от там да мине новата канализация“, коментира кметът. Той обясни, че проблемът съществува заради прекалено старата канализация, която се е спукала и е започнала да тече. \r\nБиляна ИВАНОВА", "date": "2018.12.30", "title": "Кметът на Добрич Йордан Йорданов: Проблемът с канализацията ще бъде крайно решен през 2019 година"}
{"url": "http://www.focus-news.net/news/2018/12/30/2606939/plovdiv-7-e-ravnishteto-na-bezrabotitsa-v-asenovgrad-prez-dekemvri.html", "text": "7 % е равнището на безработица в Асеновград през декември. Това съобщиха за  Радио „Фокус“ – Пловдив  от дирекция „Бюро по труда“ – Асеновград. Общият брой безработни, регистрирани в дирекцията, е 1945 души. В сравнение със същия период на миналата година, когато са били 2 061 души, броят им е намалял с 5.63 %. Жените продължават да са по-голяма част от безработните – 64,4 %. Лицата без квалификация съставляват 54,2 % от регистрираните. Средният престой на 1 лице на борсата е около 10 месеца, а продължителността на безработица в Асеновград е 9 месеца. Продължително безработните, тоест регистрирани повече от 1 година в Бюрото по труда, са 7,4 % от общия брой на регистрираните. Регистрирани повече от 24 месеца са близо 16,7 % от безработните. От общо 166 души, постъпили на работа през месеца, 124 са с посредничеството на Дирекция „Бюро по труда“ – Асеновград. \r\nТони МИХАЙЛОВ", "date": "2018.12.30", "title": "Пловдив: 7 % е равнището на безработица в Асеновград през декември"}
{"url": "http://www.focus-news.net/news/2018/12/30/2606957/iskren-krasimirov-rezhisyor-patriotizmat-ne-tryabva-da-se-proyavyava-samo-po-praznitsi-a-da-e-v-sartsata-ni-vseki-den.html", "text": "Патриотизмът не трябва да се проявява само по празници – той трябва да е в сърцата ни всеки ден. Това каза за  Радио „Фокус“ – Пирин  режисьорът и основател на проекта „НЕзабравимата България“ Искрен Красимиров. По думите му Ботев е казал: „Крещим: „Хайде на Балкана!“. Крещим, но щом изтрезнеем, забравяме думи, клетви, и немеем и се смеем пред народни свети жертви!“ – така е и сега. „Наблюдаваме едно удряне в гърдите, едно демонстриране какви сме патриоти и колко сме вдъхновени от историята, но не знаем почти нищо за нея. Даже аз, който вече съм изчел стотици книги покрай филмите мога да кажа, че знам много малко за историята и героите ни, защото темата е необятна. Така, че на празници мен няма да ме видите, нито на 3 март на Шипка да развявам байряка, нито на 2 юни на Околчица. Не е това патриотизма. Той не е 1 ден в годината“, каза още Красимиров. Според него патриотизмът трябва да е с нас всеки ден, тоест наш дълг е да пазим постоянно в сърцата си онези хора, които са си дали живота, за да ни има. „Според мен най-важното нещо е да живееш със заветите и на Левски, и на Ботев. Какво е казал Левски – „Свята и чиста Република“; „Свобода и равенство за всички народи“. Виждате ли какви простички неща са това. Но защо 150 години никой политик не ги спази, защо не ги въведе като принципи на нашата българска република. Истината е, че Ботев и Левски някога са били неудобни, неудобни са и днес“, подчерта Красимиров. По думите му не случайно портретите им стоят зад гърбовете на политиците, а не пред тях, защото е трудно да ги погледнеш в очите, но пък е лесно да идеш на паметниците им. „Защото паметниците нито говорят, нито се вълнуват, нито могат да те обидят или накърнят. Не, отиваш на паметника, държиш реч, полагаш цвете и толкова. Но през останалите 364 дни ти въобще не мислиш за тези хора, мислиш само как да си напълниш джоба, което е падението на българина. Докато аз всеки ден съм сред децата, всеки ден давам всичко от себе си за тях“, коментира Красимиров. Той изрази надежда, че ще има поне още един човек като него. „Хайде да не са всички, но поне още един. За съжаление именно за това и някога никой не се втурва да освободи Левски, защото и той е бил сам в своята мисия за голямо съжаление“, допълни Красимиров. Той посочи, че има много завети на българските герои, които са актуални, ни и приложими в нашето съвремие. „От моите пътувания и обикаляния у нас и в чужбина, виждам, че още я има расовата омраза, етническата нетърпимост. Мисля си, че отговорът на Вашия въпрос се крие в съвета на Левски, който казва не гледаме на вяра, не гледаме на народност – всички турци, цигани, българи, евреи ще бъдат равноправни в нашата народна република. И наистина, ако спазват закона, това е условието, то всички можем да сме братя и да се обичаме“, добави Красимиров. Според него може би идеята му е утопична, но пък е възможно да се случи, ако всеки даде по малко от себе си. \r\nЛивия НИНОВА", "date": "2018.12.30", "title": "Искрен Красимиров, режисьор: Патриотизмът не трябва да се проявява само по празници, а да е в сърцата ни всеки ден"}
{"url": "http://www.focus-news.net/news/2018/12/30/2606960/dobrich-darzhavniyat-kulturen-institut-dvoretsa-e-bil-domakin-na-osem-hudozhestveni-plenera-prez-godinata.html", "text": "Държавният културен институт – Културен център (ДКИ-КЦ) „Двореца“ в Балчик е бил домакин на осем художествени пленера през годината. Това съобщи директорът на Културния институт  Жени Михайлова, предаде кореспондентът на  Радио „Фокус” – Варна . Традиционни за „Двореца“ са „Художници, Балчик, Любов” (тази година беше неговото 17-то издание), обединяващ художници от цяла България и международният пленер „Съвременни художници на Балчик”, който се провежда от 2013 г. насам. През март и април са се провели два художествени пленера на студенти от Шуменски университет „Епископ Константин Преславски”. Други два пленера на Училището по стъкларство, живопис и промишлен дизайн в чешкия град Валасшке Мезиржичи. През март възпитаници на училището там, съвместно с Училището по изкуства в словашкия град Тренчин са провели в „Двореца“ заключителния етап от проекта „Модерен дизайн”, започнал през 2016 г. „Обединена култура” е проекта, който се реализира в рамките на 2018 г. и в рамките на който в продължение на 3 месеца четирима доброволци всеотдайно са подпомагали дейностите на Културния център. Проектът е приключил през ноември, когато три групи ученици са били част от художествен пленер „Двореца“, където са работили по задание за проект на сувенир за Културния център. През този месец с първа работна среща във Валасшке Мезиржичи е поставено началото на нов проект по Програма „Еразъм +“, в който партньори са Училището по стъкларство, живопис и промишлен дизайн в чешкия град, разположен в област Моравия, ДКИ-КЦ „Двореца”- Балчик и Артцентър в град Галац, Румъния. Проектът се нарича „От древни до съвременни времена - материали, технологии и опазване на културното наследство“. Първият етап на този проект ще се осъществи от 28 юни до 2 юли следващата година в Националния археологически институт с музей към БАН в София. Следващите етапи са в Галац, Румъния - от 28 октомври до 1 ноември 2019 г., в ДКИ-КЦ „Двореца” в Балчик - от 1 до 5 май 2020 г. Във Валашске Мезиричи, Чехия, проектът ще приключи през 2020 г. с дейности от юни до ноември. В рамките на проекта ще се проведат редица лекции и практически семинари. Участниците ще имат възможност да работят в чуждоезичната среда на музеите, галериите и културните институции под ръководството на специалисти. Задачите на проекта са фокусирани върху новите процедури при използването на материали, като стъкло, камък, хартия, керамика, бои, известни в ХХ и ХХI век. Ще бъдат предоставени експертни лекции по живопис и скулптура и практически семинари за валидиране на текущите практики и работа с материали. Фокусът е поставен върху възстановяване и опазване на културните паметници. По време на лекциите участниците ще научат за процедурите, използвани за възстановяването и опазването на културното наследство. Освен това те ще се занимават със запазването на „откритите музеи“, където паметниците са под небето и по този начин са в пряк контакт с посетителите и под въздействието на атмосферни условия. В практическата част участниците ще се запознаят с текущите материали, използвани по време на възстановяването и тяхното възможно влагане в художественото творчество. Целта е да се свържат традиционните и настоящите технологични процеси с опазването на културното наследство. Продължава и традицията ДКИ-КЦ „Двореца“ да домакинства на различни по вид фестивали - Международен хоров фестивал „Черноморски звуци”, Международен филмов фестивал за късометражно кино „В Двореца - Балчик”, Детски фестивал ”Пясъчни творения”, Международен музикален проект Muzic Campus Balchik – майсторски класове и концерти, Театрален фестивал на младите в изкуството „Виа Понтика” и Международен арт форум „Без граници”. В рамките на тези фестивали са проведени множество концерти, театрални постановки и изложби. \r\nЖулиета НИКОЛОВА", "date": "2018.12.30", "title": "Добрич: Държавният културен институт „Двореца“ е бил домакин на осем художествени пленера през годината"}
{"url": "http://www.focus-news.net/news/2018/12/30/2606958/blagoevgrad-932-ot-litsata-s-visshe-obrazovanie-v-oblastta-izpolzvat-redovno-globalnata-mrezha.html", "text": "93.2% от лицата с висше образование в Област Благоевград използват редовно глобалната мрежа. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“ – Благоевград към Териториално статистическо бюро-Югозапад. По думите ѝ едва 35.3% от лицата с основно или по-ниско образование се възползват от възможностите, които тя предоставя. „Редовно използващите интернет със средно образование са 63.7%“, каза още Илиева. Тя добави, че през 2018 година резултатите показват, че относителният дял на лицата от областта, използващи глобалната мрежа за взаимодействие с органите на държавната администрация е 31.3% при средно за страната 22.2%. „В отделните области на страната този дял варира между 37.6% за област Видин и 3.6% – за област Разград“, допълни Илиева. \r\nЛивия НИНОВА", "date": "2018.12.30", "title": "Благоевград: 93.2% от лицата с висше образование в областта използват редовно глобалната мрежа"}
{"url": "http://www.focus-news.net/news/2018/12/30/2606961/veliko-tarnovo-pokachva-se-delat-na-bezrabotnite-litsa-sas-sredno-obrazovanie-v-obshtina-svishtov.html", "text": "Покачва се делът на безработните лица със средно образование в община Свищов.Това показват данните за нивото на безработицата през месец ноември, съобщи за  Радио „Фокус“ – Велико Търново   Таня Гуцева, директор Дирекция „Бюро по труда“ – Свищов. Тя посочи, лицата със средно образование без работа са 481, което е 56,52 на сто от структурата на безработните по образование. Висшистите без работа са 178 души с относителен дял 20,92%. Групата на лицата с основно образование наброява 129 души, или 15,16 %, а тази на безработните с начално и по-ниско образование включва 63 души, или 7,4%. Таня Гуцева уточни, че най-голям е броят на лицата с работническа професия без работа – 287 души или 33,73на сто. Тази група вече е на първо място в професионалната структура, като през месеца се отбелязва увеличение с 69 души и покачване на дела с 4,39 пункта. Групата на специалистите без работа е на второ място и обхваща 284 души. Относителният й дял е 33,37% от общата структура и бележи тенденция на намаление. Броят на лицата без специалност и квалификация вече е на последно място с абсолютен брой от 280 души и относителен дял  32,9%. \r\nГуцева отбеляза също, че повече от половината от безработните в Свищов са на възраст между 30 и 49 години, по данни за месец.  Тя допълни, че през месеца  регистрираните безработни в тази възрастова група са 493, а относителният им дял е 52,45%. През периода в тази група се отчита увеличение със 145 души и нарастване на дела им с 5,61 пункта. 308 души, или 32,77%,  са безработните на възраст над 50 години. Отчита се нарастване на абсолютния брой с 48 души и снижаване на дела им с 2,22 пункта. Лицата на възраст до 29 години заемат най-нисък относителен дял сред групата на безработните – 139 души, или 14,78%. Отчита се нарастване на абсолютния брой с 4 души и снижаване на дела им с 3,38 процентни пункта в общата структура. Таня Гуцева съобщи, че по отношение на пола се запазва тенденцията на доминиране на дела на жените над този на мъжете, като броят на жените без работа е по-голям с 49. Относителният дял на жените бележи леко снижение и е 52,88% при 47,12% за мъжете. През предходния месец съотношението жени – мъже е било 55,32 % към 44,68%. \r\nНадежда КРЪСТЕВА", "date": "2018.12.30", "title": "Велико Търново: Покачва се делът на безработните лица със средно образование в община Свищов"}
{"url": "http://www.focus-news.net/news/2018/12/30/2606959/tass-dzhon-keli-zayavi-che-tramp-ne-planira-stroitelstvoto-na-monolitna-stena-na-granitsata-s-meksiko.html", "text": "ТАСС: Джон Кели заяви, че Тръмп не планира строителството на монолитна стена на границата с Мексико \r\nАдминистрацията на американския президент Доналд Тръмп отдавна се е отказала от идеята за изграждане на бетонна стена на границата с Мексико Сега се планира да се вдигне ограда само на някои от нейните участъци. Това обяви Джон Кели в интервю за вестник „Лос Анджелис Таймс“. Началникът на кабинета трябва да напусне поста си в близките дни, съобщава агенция  TACC . \r\n„Президентът все още говори за „стена“, честно казано, той казва „бариера“ или „ограда“, сега той е клони към стоманена решетка. Въпреки това, ние изоставихме монолитна бетонна стена малко след началото на новата администрация, когато попитахме хората от какво точно се нуждаят и къде“, заяви Кели.  „Честно казано, това не е стена“, добави той \r\nКели съобщи, че през 2017 г. се е консултирал с експерти от тези, които пряко участват в защитата на границата. Според него, те отбелязват необходимостта да се издигне бариера „на отделни места“, както и за по-широко използване на технологии, които да им позволяват да забележат незаконното преминаване на границите. \r\nКоментирайки думите на Кели, съветникът на американския лидер Килиан Конуей заяви за телевизия CNN, че Тръмп преди това е публикувал в Twitter снимки на стоманени елементи, с които е планирано да се изгради бариера. Тя увери, че администрацията ще се ръководи по този въпрос преди всичко от исканията на службите, които участват в сигурността на границите. Превод и редакция : Калоян Пенков", "date": "2018.12.30", "title": "ТАСС: Джон Кели заяви, че Тръмп не планира строителството на монолитна стена на границата с Мексико"}
{"url": "http://www.focus-news.net/news/2018/12/30/2606964/pazardzhik-na-31-dekemvri-rezhimat-za-pochasovo-plateno-parkirane-shte-e-validen.html", "text": "\"Синя зона\" в Пазарджик напомня на гражданите, че 31-ви декември (понеделник) е работен ден и според общинската наредба режимът за почасово платено паркиране е валиден, съобщиха от  фирмата , отговаряща за платеното паркиране в областния град.  По изключение  в последния ден на годината работното време ще е до 17:00 часа. В тази връзка апелираме към жителите и гостите на града да бъдат внимателни и в оставащите три работни дни до края на годината да спазват въведените правила, за да не бъдат неприятно сюрпризирани. Цената за един час в „Синя зона“ е 1,50 лв. Тя може да се заплати чрез закупуване на талони или изпращане на SMS. Дори и в празничните дни шофьорите са задължени да спазват пътните знаци и правилата за престой и паркиране на автомобилите, така че да не пречат на движението и да не затрудняват придвижването на останалите превозни средства на пътя.", "date": "2018.12.30", "title": "Пазарджик: На 31 декември режимът за почасово платено паркиране ще е валиден"}
{"url": "http://www.focus-news.net/news/2018/12/30/2606963/kyustendil-vse-po-malko-hora-se-vrashtat-v-selo-bistritsa-za-praznitsite-v-kraya-na-godinata.html", "text": "Все по-малко хора се връщат в село Бистрица за празниците в края на годината. Това каза пред  Радио „Фокус” – Кюстендил  Кирил Огненски, кмет на село Бистрица. „Преди 7-8 години 90% от тези хора си идваха тук, но сега това не е така. Причината е най-вече финансова”, каза Кирил Огненски. По думите му тази година в селото има и много туристи, които са избрали населеното място за изкарване на почивните и празнични дни. „Имаме и туристи тук, има изградена къща за гости, която е пълна. Над селото има изградена еко пътека. При нас се намира водопадът Бистрица, морените, градският парк. Селото е изходна точка за Рилски манастир, хижа „Иван Вазов” и Седемте рилски езера. Имаме поле за развитие на туризма и се надявам, че през следващата година това ще се случи”, каза още Кирил Огненски. \r\nВенцеслав ИЛЧЕВ", "date": "2018.12.30", "title": "Кюстендил: Все по-малко хора се връщат в село Бистрица за празниците в края на годината"}
{"url": "http://www.focus-news.net/news/2018/12/30/2606969/afp-bregovata-ohrana-na-tunis-spasi-45-migranti.html", "text": "Тунизийската брегова охрана спаси 45 мигранти в близост до остров Керкена край източния бряг на страната, съобщи Националната гвардия, предава  AFP . \r\nМигрантите, предимно от Субсахарска Африка, бяха намерени „в добро здраве“, след като лодката им се счупи близо до архипелага край южния крайбрежен град Сфакс, съобщиха за AFP от Националната гвардия. \r\n„Двама алжирци и две бременни жени са сред пътниците на кораба, който е тръгнал от Либия към Европа“, заяви говорител на гвардията. \r\nГрупата е била предадена на Червения полумесец. \r\nТунис се превърна в основна кръстопътна точка за мигранти, най-вече от субсахарска Африка, които се надяват да достигнат до европейските брегове. \r\nВсе по-голям брой тунизийци предприемат рискови пътувания през Средиземно море, за да търсят работа и по-добър живот в Европа. Превод и редакция : Калоян Пенков", "date": "2018.12.30", "title": "AFP: Бреговата охрана на Тунис спаси 45 мигранти"}
{"url": "http://www.focus-news.net/news/2018/12/30/2606966/varna-chrez-realizatsiyata-na-proekt-obshtinsko-sotsialno-predpriyatie-obshtina-dalgopol-e-osigurila-zaetost-na-39-dushi.html", "text": "Чрез реализацията на проект „Общинско социално предприятие“ Община Дългопол е осигурила заетост на 39 души. Това се посочва в отчета на кмета на  Община Дългопол  Георги Георгиев за изпълнение на Програмата за управление на Община Дългопол за периода 1 януари – 31 октомври. Проектът за социален домашен патронаж е по бюджетна линия „Развитие на социалното предприемачество“, а договорът е на стойност 390 530 лв. По проекта е осъществен ремонт на съществуващи помещения в приземния етаж на Медицински център 1- гр. Дългопол, бивша млечна кухня, след което е доставено и обзавеждане. Заетите лица приготвят и доставят храна, помагат за поддържане на личната хигиена и хигиената в жилищните помещения, обитавани от обслужвания, осигуряват съдействие за закупуване на лекарства и помощни средства, общуване и поддържане на социални контакти. \r\nМарияна ВАЛЕНТИНОВА", "date": "2018.12.30", "title": "Варна: Чрез реализацията на проект „Общинско социално предприятие“ Община Дългопол е осигурила заетост на 39 души"}
{"url": "http://www.focus-news.net/news/2018/12/30/2606967/ria-novosti-sebastian-kurts-posochi-uslovie-za-otmyana-na-antiruskite-sanktsii.html", "text": "Канцлерът на Австрия Себастиан Курц съобщи, че отмяната на санкциите против Русия трябва да бъде свързана с напредъка в разрешаването на конфликта в Източна Украйна, предава  РИА Новости . \r\n„Като министър на външните работи, аз се застъпвах за това, че постепенното премахване на санкциите беше конкретно свързано с напредъка в източната част на Украйна. Първата стъпка ще бъде истинско прекратяване на огъня“, заяви Курц.  Превод и редакция : Калоян Пенков", "date": "2018.12.30", "title": "РИА Новости: Себастиан Курц посочи условие за отмяна на антируските санкции"}
{"url": "http://www.focus-news.net/news/2018/12/30/2606970/ria-novosti-brazilskiyat-prezident-e-obeshtal-da-premesti-posolstvoto-v-yerusalim.html", "text": "Новоизбраният президент на Бразилия Жаир Болсонаро е уверил членовете на израелската делегация, които са в страната на официално посещение, че преместването на посолството в Йерусалим е въпрос на време, след като решението вече е взето, съобщава  РИА Новости , позовавайки се на „Times of Israel“. \r\nБолсонаро, представител на крайнодесния политически лагер, заяви, че би искал да последва примера на американския президент Доналд Тръмп и незабавно да премести посолството, но това е възпрепятствано от мощно селскостопанско лоби, а недоволството на фермерите е заради щетите в търговията с арабските страни. \r\nСъобщава се, че около 20% от бразилския износ на говеждо месо, което донася на страната 5 млрд. долара годишно, се изпращат до 17 арабски страни. Търговията с Израел към днешна дата е 1,2 млрд. долара. Превод и редакция : Калоян Пенков", "date": "2018.12.30", "title": "РИА Новости: Бразилският президент е обещал да премести посолството в Йерусалим"}
{"url": "http://www.focus-news.net/news/2018/12/30/2606968/shumen-obshtinata-vavezhda-elektronna-sistema-za-priem-na-detsa-v-detskite-gradini.html", "text": "През новата учебна година в Шумен ще бъде въведена електронна система за прием на деца в детските градини. Това съобщиха от пресцентъра на  Община Шумен . Регистрацията ще се извършва по електронен път на адрес https://kg.shumen.bg или на място в детската градина. Първото класиране ще е през месец април 2019 г. Началната дата за отваряне на системата е 3 април 2019 г. в 10:01 часа, а крайният срок за кандидатстване е 12 април 2019 г. до 23:59 часа. Класирането ще бъде обявено на 19 април в 17:00 часа. Записванията на класираните деца в детските градини започват на 22 април от 9:00 часа и ще продължат до 17.00 часа на 24 април. Приемът ще се осъществява на базата на точкова система. Критериите, по които се определя броят на събраните точки, са подробно описани в Наредбата за условията и реда за записване, отписване и преместване на деца в предучилищна възраст в общинските детски градини и в подготвителните групи на общинските училища  на територията на община Шумен. Текстът на Наредбата е публикуван на сайта на Община Шумен в секцията „Общински съвет“ – Наредби. Всеки родител може да избира до шест детски градини, като поредността на желанията ще носи различен брой точки. Приемът на деца в населените места с една детска градина и на деца в подготвителни групи в общинските училища на територията на община Шумен ще се осъществява чрез подаване на заявление на място в съответната детска градина или училище. Ако заявителят и детето нямат постоянен или настоящ адрес на територията на община Шумен, могат да регистрират заявление за участие в класиране само на място в Община Шумен – Отдел „Образование, наука и развитие“ след представяне на документ за самоличност. В детските градини ще се приемат и деца на двегодишна възраст при наличие на свободни места и след класиране на всички тригодишни деца. След публикуване на резултатите от първото класиране ще бъдат обявени още няколко класирания, в които ще се съобщава броят на свободните места в детските градини всеки месец от май до края на годината.", "date": "2018.12.30", "title": "Шумен: Общината въвежда електронна система за прием на деца в детските градини"}
{"url": "http://www.focus-news.net/news/2018/12/30/2606965/tass-senator-saobshti-che-shte-opita-da-ubedi-tramp-da-ostavi-chast-ot-voyskata-v-siriya.html", "text": "Републиканският сенатор Линдзи Греъм се надява да убеди президента Доналд Тръмп да промени решението за пълно изтегляне на американската войска от Сирия, съобщава агенция  TACC . \r\nСпоред Греъм за Вашингтон е важно да гарантира, че терористичната групировка „Ислямска държава“ „никога няма да се върне в Сирия“. „Ето защо трябва да оставим част от войските там“, отбеляза той. „Ако те си отидат сега, кюрдите ще бъдат убити“, добави сенаторът. Той заяви, че ще се опита да убеди Тръмп в правотата си. \r\n„Той е говорил с генерал Дънфорд. Генерал Дънфорд ми се обади“, заяви депутатът. „Президентът разглежда начина, по който ще го направим“, добави Греъм. \r\nГоворейки за Тръмп, каза: „Той е разочарован. Разбирам това“. Според сенаторът Вашингтон очаква, че съюзниците на Съединените щати в региона ще положат повече усилия за борба с „Ислямска държава“. \r\n„Ние не сме световна полиция, ние водим война срещу „Ислямска държава“. Те все още не са победени в Сирия. Ще помоля президента да гарантира, че имаме войски там, които ще ни осигурят защита. Не трябва да поверяваме нашата национална сигурност на други държави“, заяви Греъм. Превод и редакция : Калоян Пенков", "date": "2018.12.30", "title": "ТАСС: Сенатор съобщи, че ще опита да убеди Тръмп да остави част от войската в Сирия"}
{"url": "http://www.focus-news.net/news/2018/12/30/2606962/ria-novosti-italianskiyat-parlament-prie-byudzheta-za-2019-godina.html", "text": "Италианският парламент най-накрая одобри на трето четене правителствения законопроект за държавния бюджет за 2019 г., който доведе до остър конфликт между Рим и Брюксел, съобщава   РИА Новости . \r\nЗа одобрението на държавния бюджет за следващата фискална година, както и за тригодишния бюджет за 2019-2021 г. са гласували 313 членове на Камарата на депутатите, а 70 са против. \r\nТези документи ще придобият законна сила веднага след като бъдат подписани от президента на републиката Серджо Матарела. \r\nОсновните разпоредби на държавния бюджет са отказ от очакваното увеличение на ДДС, въвеждането на безусловен основен доход и промени в законодателството с цел предсрочно пенсиониране на гражданите. Превод и редакция : Калоян Пенков", "date": "2018.12.30", "title": "РИА Новости: Италианският парламент прие бюджета за 2019 година"}
{"url": "http://www.focus-news.net/news/2018/12/30/2606935/dha-erdogan-i-merkel-za-siriya-spazvane-na-dogovorenostite-ot-istanbul-na-27-oktomvri-i-blizki-kontakti-sled-izteglyaneto-na-sasht.html", "text": "Президентът на Турция Реджеп Тайип Ердоган разтоваря по телефона с канцлера на Германия Ангела Меркел и двамата се разбраха по два важни пункта на тема Сирия, предаде  информационната агенция ДХА . Първата договорка е придържане към резултатите от срещата на най-високо равнище на тема Сирия в Истанбул на 27 октомври (в четворен формат – Турция, Германия, Русия и Франция; първоначално насрочена за 7 септември, но непроведена – бел. на „Фокус”). Второто съгласие между Ердоган и Меркел е за „продължаване на близките контакти след решението на САЩ да се изтеглят от Сирия”.  \r\nПо данни от турското Президентство, освен двустранните отношения, по време на телефонния разговор са обменени мнения  и направени сондажи по три главни въпроса. Първо, последните събития в Сирия. Второ, нерегламентираната бежанска вълна към Европа. Трето, борбата с тероризма. Двамата лидери са изразили готовност да продължат диалога по тези теми и в бъдеще, посочва още ДХА. \r\nПревод и редакция:", "date": "2018.12.30", "title": "ДХА: Ердоган и Меркел за Сирия: Спазване на договореностите от Истанбул на 27 октомври и близки контакти след  изтеглянето на САЩ"}
