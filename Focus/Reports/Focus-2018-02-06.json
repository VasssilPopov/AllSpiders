{"url": "http://www.focus-news.net/news/2018/02/06/2485727/inzh-emiliya-darakchieva-inspektsiya-po-truda-smolyan-s-15-sa-namaleli-trudovite-zlopoluki-v-oblastta-prez-2017-g.html", "text": "През 2017 г. на територията на област Смолян са допуснати 97 трудови злополуки, потвърдени от Териториалното подразделение на НОИ – Смолян. Това каза за Радио „Фокус“ – Смолян инж. Емилия Даракчиева, директор на Инспекцията по труда в Смолян. „През 2016 г. са били допуснати 115 трудови злополуки, като на лице е намаление на броя на злополуките през отчетната година спрямо 2016 г. с 15.6%“, добави тя. По думите ѝ това намаление е сериозно, като се има предвид, че е голям броят на рисковите производства и дейности, които се извършват на територията на областта и най-вече подземен добив на руда, дърводобив и строително-монтажни работи.\r\n„Инспекцията по труда полага всички усилия да подкрепя работодателите в стремежа им да прилагат по-ефективно трудовото законодателство и да осигуряват по-здравословни и безопасни работни места за своите служители. По проект „Оптимизация и иновации в ИА ГИТ“ в Дирекция „Инспекция по труда“ - Смолян е назначен помощник-инспектор, чиято задача е да информира работодателите и заетите за добри практики в прилагането на трудовото законодателство. В рамките на проекта, който е финансиран от Оперативна програма „Развитие на човешките ресурси“, всеки работодател може да поиска да му бъдат представени възможностите на инструментите за онлайн оценка на риска“, каза още инж. Даракчиева. Тя уточни, че те също са разработени по проект на Инспекцията по труда – „Превенция за здраве и безопасност при работа“, и са насочени към микро и малките предприятия, чиито работодатели могат сами със собствени средства да правят тази оценка. Инструментите за оценка на риска могат да бъдат използвани и за обучения и инструктажи.\r\nНели ГЕРГЬОВСКА", "date": "2018.02.06", "title": "Инж. Емилия Даракчиева, Инспекция по труда - Смолян: С 15% са намалели трудовите злополуки в областта през 2017 г."}
{"url": "http://www.focus-news.net/news/2018/02/06/2485751/sportsuonzi-se-klasiraha-za-osminafinalite-na-fa-kap-vav-velikobritaniya.html", "text": "Британският тим Суонзи се класира за осминафиналите на турнира ФА къп след като победи с 8:1 играещия във Втора лига отбор на Нотс Каунти. Противник на Суонзи ще бъде Шефилд Уен, които се наложиха над Рединг с 3:1. В следващия етап на турнира продължава и Рочдейл след домакинска победа с 1:0 над Милоул.", "date": "2018.02.06", "title": "Спорт:Суонзи се класираха за осминафиналите на ФА къп във Великобритания"}
{"url": "http://www.focus-news.net/news/2018/02/06/2485725/predstoyashti-mezhdunarodni-sabitiya-za-7-fevruari-agentsiya-fokus.html", "text": "***Съюзът (ХДС/ХСС) на Ангела Меркел и Германската социалдемократическа партия (ГСДП) ще анализират ситуацията след маратонските преговори за съставяне на управляваща коалиция в Германия\r\n***Представителите на ЕС и Великобритания продължават разговорите за транзитния период след Брекзит\r\n***Канцлерът на Германия Ангела Меркел и премиерът на Италия Паоло Джентилони ще дадат взаимна пресконференция\r\n***Продължава турската военна операция „Маслинова клонка“ в северозападния сирийски регион Африн\r\nБалканите. Реакции след обявяването на Стратегията на ЕС за Западните Балкани\r\n***", "date": "2018.02.06", "title": "Предстоящи международни събития за 7 февруари ( Агенция „Фокус“ )"}
{"url": "http://www.focus-news.net/news/2018/02/06/2485724/gabrovo-domat-na-humora-i-satirata-predlaga-bogat-kulturen-kalendar-za-2018-godina.html", "text": "Богат културен календар за 2018 година предлага Музей „Дом на хумора и сатирата“ в Габрово. Това съобщи за Радио „Фокус“ - Велико Търново Венета Козарева, уредник в Музея. Тя посочи, че всяка седмица във „Веселата къща“ ще се състои събитие. „Календарът е съобразен с всички възрасти, като се започне от най-малките. Има събития, посветени на децата и на семействата. Всяка седмица има нещо, което може да ви заинтересува и да ви привлече да станете наш гост“, посочи Венета Козарева. Тя добави, че на 4 февруари се е провел ден, посветен на киното за деца. Малките посетители са се запознали с едни от българските киношедьоври “Куче в чекмедже”, „Рицар без броня” и „13-та годеница на принца“. През целия месец в музея ще продължи и образователната програма към изложбите „Кристо и Жан-Клод. Проекти” и „Роден в Габрово”.\r\nНадежда КРЪСТЕВА", "date": "2018.02.06", "title": "Габрово: Домът на хумора и сатирата предлага богат културен календар за 2018 година"}
{"url": "http://www.focus-news.net/news/2018/02/06/2485722/dots-iliya-iliev-dobrudzhanskiyat-zemedelski-institut-s-novite-merki-koito-se-vzemat-na-nivo-selskostopanska-akademiya-shte-zaemem-dostoyno-myasto-na-pazara-na-balgarski-semena.html", "text": "С новите мерки, които се вземат на ниво Селскостопанска академия, Добруджанският земеделски институт (ДЗИ) край Генерал Тошево ще заеме достойно място на пазара на български семена. Това заяви доц. д-р инж. Илия Илиев, директор на института, предаде кореспондент на Радио „Фокус” – Варна. „Нашите семена продължават да бъдат търсени. Имахме известно изоставане в предлагането на Клиърфийлд семена слънчоглед. Но тази година произведохме за ДЗИ, за собствена консумация 1 900 кг от нов наш хибрид. И тази година ще произведем за следващата година сулфоустойчив хибрид. Те са все още в изпитване и няма да ги предлагаме на пазара. Те ще бъдат за собствена консумация. Първо ще ги проверим при нас и след това ще ги предложим. А иначе нашите семена не може да се каже, че са по-скъпи. Напротив, даже ще бъдат значително по-евтини от западните фирми. Говоря за Клиърфийлд семена за хибриди слънчоглед“, посочи доц. д-р инж. Илия Илиев. Той отбеляза също, че в Турция ДЗИ има партньори за реализация на семена от зърнено-житни култури и там пазарът се развива, като се увеличава реализацията на нашите семена. „Тази година продадохме семена и в Гърция. Пазарът в България е жесток. Изпитваме известни трудности. Но сега с новите мерки, които се вземат на ниво Селскостопанска академия, респективно Министерство на земеделието, вярвам, че постепенно ще ги преодолеем и ще заемем достойното място на пазара на български семена, за което работим“, смята специалистът. ДЗИ постоянно подава сортове за изпитване в Държавна сортова комисия. Последно - сорта фасул с изправен храст „Скития“, който залага чушките на 20 см височина от почвата и дава възможност да се прибира посева директно с комбайн. Има и други сортове в период на изпитване. На изложението в Добрич преди седмица Институтът представи нов сорт фасул. „Това е нашата работа – да подаваме нови сортове за изпитване и съответно да получаваме сертификати. Определено очакваме добра година за института. От една страна в законов план очакваме Закона за изменение и допълнение на Закона за Селскостопанска академия. С това очакваме да бъде дадена автономност на бюджета на Академията и съответно да получим държавна субсидия и собствените приходи да остават при нас. Миналата година направихме сериозни инвестиции за закупуване на техника. Тази година още в самото начало работим в същата посока. Като се инвестира в едно производство трябва да има резултати“, добави доц. д-р инж. Илия Илиев.\r\nЖулиета НИКОЛОВА", "date": "2018.02.06", "title": "Доц. Илия Илиев, Добруджанският земеделски институт: С новите мерки, които се вземат на ниво Селскостопанска академия, ще заемем достойно място на пазара на български семена"}
{"url": "http://www.focus-news.net/news/2018/02/06/2485729/dobrich-4-akta-za-nezakonen-dobiv-na-darvesina-sa-sastavili-sluzhitelite-na-severoiztochno-darzhavno-predpriyatie-v-oblastta.html", "text": "4 акта по Закона за горите са съставени на територията на Добричка област. Това съобщи Мина Сарова, специалист „Връзки с обществеността“ в Североизточно държавно предприятие – Шумен, предаде кореспондент на Радио „Фокус” – Варна. Два от актовете са за незаконната сеч на 1 куб. м дърва за огрев в обхвата на Държавно ловно стопанство (ДЛС) „Балчик”. От нарушителите е конфискуван инструмент за дърводобив. При обход на горите в границите на ДЛС „Тервел” горските стражари са пресекли незаконен добив на дървесина. Задържани са 0,5 куб. м дървен материал, за което са съставени два акта. През изминалата седмица служителите на Североизточно държавно предприятие, част от което са и двете ловни стопанства в Добричко, са извършили общо 721 проверки. 116 от тях са на обекти за добив на дървесина, 233 – на превозни средства, 323 – на ловци, а 49 – на други физически лица.\r\nЖулиета НИКОЛОВА", "date": "2018.02.06", "title": "Добрич: 4 акта за незаконен добив на дървесина са съставили служителите на Североизточно държавно предприятие в областта"}
{"url": "http://www.focus-news.net/news/2018/02/06/2485730/targovishte-regionalniyat-istoricheski-muzey-obyavi-daritelska-aktsiya-za-predmeti-snimki-i-dokumenti-svarzani-s-elektrifikatsiyata-na-grada.html", "text": "Дарителска акция “Когато електричеството дойде в Търговище“ обявява Регионалният исторически музей в града. Това съобщи за Радио „Фокус“ - Шумен д-р Тоня Любенова, главен уредник в отдел „Нова история“. Кампанията се провежда във връзка с предстояща изложба на музея, посветена на 90-ата годишнина от електрификацията на града и от светването на първата електрическа крушка. „През 1928 година е открита електроцентралата в Търговище. Тя започва да работи на 14 април и през годините развива своите мощности, като се увеличават и електрифицираните обекти в града. Разполагаме със снимки и документи, но не особено много предмети, което ни провокира да обявим тази дарителска акция“, заяви д-р Любенова. Дарителската кампания ще се проведе през февруари и март, очакват се предмети, снимки и документи, свързани с електрификацията на града и с електричеството в миналото. „Призоваваме гражданите да потърсят в домовете си забравени стари електроуреди и ел. материали и да се отзоват с готовност. Събираме лампи, печки, ютии, прахосмукачки, котлони, бързовари, грамофони, телевизори, електромери, бушони, фасонки, контакти, ключове и др.“, каза още д-р Любенова. Предвидено е изложбата да бъде открита през април в Славейковото училище.\r\nИвелина ИВАНОВА", "date": "2018.02.06", "title": "Търговище: Регионалният исторически музей обяви дарителска акция за предмети, снимки и документи, свързани с електрификацията на града"}
{"url": "http://www.focus-news.net/news/2018/02/06/2485731/varna-svobodni-pozitsii-za-ognyari-mashinisti-i-kranist-sa-obyaveni-v-byuroto-po-truda-v-grada-ot-nachaloto-na-sedmitsata.html", "text": "Свободни позиции за огняри, машинисти и кранист са обявени в бюрото по труда във Варна в началото на седмицата. Това съобщиха за Радио „Фокус“ – Варна от Дирекция „Бюро по труда“ – Варна. Обявени са още свободни места за корабен бояджия, електрозаварчик, автомонтьор, транжор, дърводелец, шивач, оператор на инсталация за разместване на бетон, както и машинен оператор за шиене на облекла. Търсят се кадри и за туризма – камериери, сервитьори, готвачи, помощник-готвачи и сладкари, като за част от позициите се изисква владеенето на английски език. Обявени са 26 позиции за служител запитвания, като кандидатите трябва да имат завършено средно образование и да владеят немски език. 19 души се търсят за позицията информатор приемна, те трябва да имат завършено средно образование, да владеят английски или немски език и да имат компютърна грамотност. Обявени са позиции и за ветеринарен лекар, фармацевт, учители, счетоводител и асистент одитор.\r\nМарияна ВАЛЕНТИНОВА", "date": "2018.02.06", "title": "Варна: Свободни позиции за огняри, машинисти и кранист са обявени в бюрото по труда в града от началото на седмицата"}
{"url": "http://www.focus-news.net/news/2018/02/06/2485721/pravitelstvoto-i-rabotodatelite-se-dogovoriha-za-dalboki-reformi-v-energetikata-obzor.html", "text": "След като в понеделник три от петте национално представителни организации на работодателите настояха министърът на енергетиката Теменужка Петкова да подаде оставка заради поскъпването на електроенергията за индустрията и „неспособността й да се справи с проблемите в сектора“ във вторник на среща при премиера Бойко Борисов бяха договорени спешни мерки за дълбоки реформи в енергетиката. Част от тях предвиждат топлофикации, когенерации, заводски централи и ВЕИ-та над 5 мегавата да излязат на свободния пазар, електроразпределителните дружества да изкупуват технологичните загуби на ел. енергия, а договорите с \"американските централи“ да бъдат прекратени. \r\nНа брифинг след срещата народният представител от ГЕРБ и председател на парламентарната енергийна комисия Делян Добрев обобщи постигнатите споразумения. „Проведохме много ползотворна среща при премиера Борисов. Под неговото ръководство се разбрахме за промени и реформи в енергетиката, дори бих казал дълбоки реформи“, каза Добрев. Той разясни, че се предвиждат законодателни промени, за които е поставен срок началото на март,  които ще позволят повече производители на електроенергия да излязат на свободния пазар с договор, компенсиращ разликата между пазарната цена и тази, която те имат като ангажимент по различни директиви от ЕС. Според Делян Добрев това несъмнено ще повиши ликвидността на свободния пазар на електроенергия в България и ще гарантира, че получаваме реалната, пазарна цена за нея. Народният представител уточни, че втората мярка е свързана с дружествата в енергетиката. По думите му те ще предлагат на свободния пазар отделно дневна и нощна електроенергия, за да може фирмите, които имат нужда от нощна енергия, да си купуват само такава и обратното.  Третата промяна е свързана с така наречените „американски централи“. Добрев припомни, че към момента между ЕК и България върви комуникация за прекратяването дългосрочните договори за преференциална цена на енергията и задължително изкупуване. „Ангажимент на правителството ще бъде да забърза разговорите с ЕК, така че да може в един сравнително кратък срок ние да преформатираме тези договори и да ги прекратим“, каза Добрев, като уточни, че след като бъде постигнато споразумението, тези централи също ще продават електроенергията, която произвеждат на свободния пазар. По думите на Добрев една от договорените с работодателите мерки е свързана и с това електроразпределителните дружества да купуват технологичните загуби на свободния пазар. „Да не бъдат вече по регулирана квота от КЕВР и фиксиран обем на тази електроенергия, а да купуват толкова, колкото им е необходима на свободния пазар по свободно договорени цени“, обясни той. Според Делян Добрев срещата е била изключително конструктивна, а промените, които се предвиждат почти напълно ще либерализират свободния пазар на електроенергия в България, без това да засяга домакинствата по някакъв начин. Този модел не предвижда на този етап каквито и да са промени в регулирания пазар, в начина, по който се определят цените на регулирания пазар за бита, но в същото време изгражда до много по-голяма степен свободния пазар, така че да има множество продавачи на енергия, да има голяма ликвидност и да сме сигурни, че цената, която получават бизнеса и индустрията в България, е пазарната“, уточни той. \r\nПредседателят на Конфедерацията на работодателите и индустриалците в България (КРИБ) Кирил Домусчиев също изрази удовлетвореността си от срещата. „Получи се добър резултат и получихме съгласие за всички мерки проблеми, които Асоциацията на българските работодатели предлага“, отбеляза той. „С промените смятам, че проблемите могат да бъдат решени в дългосрочен план, а в краткосрочен ще разчитаме много на съдействието на министър Петкова“, заяви Кирил Домусчиев. По думите му целта на реформите е да има възможно повече производители, които да предлагат своята електроенергия на енергийната борсата, защото сега реално има само двама - АЕЦ „Козлодуй“ и ТЕЦ „Марица изток 2“, независимо от поправката, която се направи в закона през декември. „Това не е достатъчно да говорим за свободен пазар и за невъзможност да се изкривяват и манипулират цените на борсата, което доведе до увеличение на електроенергията. Така че колкото повече производители има, толкова по-добре. В крайна сметка ще имаме една борса с едно по-голяма предлагане от повече фирми и това би трябвало да е нещо по-обективно и по-реално да се говори за свободен пазар, за прозрачност и за конкуренция“, обясни Домусчиев. Заместник-председателят на Асоциацията на индустриалния капитал в България (АИКБ) Румен Радев отбеляза от своя страна, че работодателите са дали 2-седмичен срок за постигане на прогрес и конкретни действия по договорените промени. На брифинга стана ясно още, че работодателите най-вероятно ще се откажат от искането на оставката на енергийния министър Теменужка Петкова, а провеждането на планирания за 28 февруари протест ще зависи от постигнатия прогрес по договорените мерки.  \r\nВесела АЛЕКСАНДРОВА", "date": "2018.02.06", "title": "Правителството и работодателите се договориха за дълбоки реформи в енергетиката (ОБЗОР)"}
{"url": "http://www.focus-news.net/news/2018/02/06/2485726/irina-boteva-istoricheski-muzey-panagyurishte-za-parvi-pat-v-zalata-trezor-kadeto-se-sahranyava-panagyurskoto-zlatno-sakrovishte-beshe-izvarshen-svatben-ritual.html", "text": "За първи път в залата трезор, където се съхранява Панагюрското златно съкровище, беше извършен сватбен ритуал. Това съобщи за Радио „Фокус“ – Пазарджик Ирина Ботева, главен уредник в Исторически музей – Панагюрище. Тя обясни, че нетрадиционното решение е взето от двама млади хора, които не са от Панагюрище, но са избрали града, за да сключат там не само граждански, но и църковен брак. „До сега сватбени ритуали са правени, но в двора на музея, а в залата трезор не е имало такива. Гостите на сватбата имаха възможност не само да поздравят младоженците и да се снимат с тях, но и да разгледат Панагюрското съкровище“, уточни Ботева. Според нея сватбата е била не само незабравим момент за младите хора, но и възможност да се докоснат до уникалната красота на тракийската култура.\r\nВаня НИКОЛОВА", "date": "2018.02.06", "title": "Ирина Ботева, Исторически музей – Панагюрище: За първи път в залата трезор, където се съхранява Панагюрското златно съкровище, беше извършен сватбен ритуал"}
{"url": "http://www.focus-news.net/news/2018/02/06/2485487/montana-48-godishen-mazh-e-zadarzhan-v-s-ohrid-za-opit-da-zapali-svoy-saselyanien.html", "text": "На 5 февруари 2018 г., около 15,00 ч. в с. Охрид криминално проявеният и осъждан Ц. Т. /48 г./ от същото село извършил груби и непристойни действия, отличаващи се с изключителен цинизъм и дързост, изразяващи се в заливане с горивосмазочна течност на негов съселянин на 62 г., като направил опит да го запали. Това съобщиха от ОДМВР-Монтана. Местопроизшествието е посетено от дежурна оперативна група. Ц. Т. е задържан за 24 часа. По случая е образувано досъдебно производство по чл. 325, ал. 2 от НК.", "date": "2018.02.06", "title": "Монтана: 48-годишен мъж е задържан в с. Охрид за опит да запали свой съселяниен"}
{"url": "http://www.focus-news.net/news/2018/02/06/2485733/dobrich-dobrudzhanskiyat-zemedelski-institut-kray-general-toshevo-ot-sledvashtata-godina-shte-predlaga-na-pazara-nov-perspektiven-sort-zryal-fasul-skitiya.html", "text": "Добруджанският земеделски институт (ДЗИ) край Генерал Тошево от следващата година ще предлага на пазара нов перспективен сорт зрял фасул „Скития“. Това съобщи доц. д-р инж. Илия Илиев, директор на Института, предаде кореспондент на Радио „Фокус” – Варна. Сортът е разработен за директно механизирано прибиране. Сред стопанските му качества са съдържание на протеин 20%, устойчив на бактериен и ореолов пригор и склеротиния, време на сваряване – 105 минути. Други два сорта обикновен зрял фасул, признати 2015 година, които са нови и перспективни, са „Вежен“, „Устрем“ и Блян“. Те също са разработени за директно механизирано прибиране. Сортовете слънчоглед са хибриди за масово производство. „Фаворит“ е с едри и вкусни семки за фенове, а останалите видове слънчоглед са за масло, гарантираш високи и стабилни добиви – „Сан Лука“, Велко“ и“Велека“. „Предлагаме ограничени количества семена от пролетни култури. Това са 3 - 4 сорта фасул, основно с изправен храст – „Устрем“, „Блян“. На изложението „Борса за семена и посадъчен материал“ в Добрич представихме и един нов сорт – „Скития“, но от него още не предлагаме семена. Тази година ще ги произведем и догодина по това време ще има. Предлагаме също леща „Илина“. Семената са в ограничени количества - по 2 - 3 тона от отделните сортове. Цените са някъде около над 2 пъти над цената на стоковата продукция. Фасул базови семена ще продаваме на 6.00 лв./кг без ДДС. Лещата има малко увеличение от миналата година. Тя ще бъде над 4.00 лв./кг без ДДС. Предлагаме също ограничени количества семена слънчоглед, сорт „Фаворит“ - на 8.00 лв./кг, „Сан Лука“ - на 10.00 лв./кг. Ще предлагаме и родителски линии за семепроизводни посеви на слънчоглед. Те са на договорни начала. Там цената на родителските линии е 130 лв. на килограм“, заяви доц. Илиев.\r\n Жулиета НИКОЛОВА", "date": "2018.02.06", "title": "Добрич: Добруджанският земеделски институт край Генерал Тошево от следващата година ще предлага на пазара нов перспективен сорт зрял фасул „Скития“"}
{"url": "http://www.focus-news.net/news/2018/02/06/2485417/stara-zagora-fotografska-izlozhba-pod-nadslov-predi-vsichko-balgariya-shte-bade-otkrita-v-muzeya-na-fotografiyata-i-savremennite-vizualni-izkustva-v-kazanlak.html", "text": "Фотографска изложба под надслов „Преди всичко България“ ще бъде открита в Музея на фотографията и съвременните визуални изкуства в Казанлък, каза за Радио „Фокус“ директорът на музея Стефан Папукчиев. Изложбата ще бъде открита от 17.30 часа. В експозицията ще бъдат показани непубликувани фотографии от архивите на Лилия Димитрова от Казанлък, племенница на Чудомир. Фотографиите, сред които и неизвестни снимки с образа на Цар Борис III, ще бъдат видени за пръв път, благодарение на събирателската дейност на Лилия Димитрова, опазила ценните архиви на дядо си Георги Чорбаджийски, брат на Димитър Чорбаджийски – Чудомир. Георги е големият брат в семейството, което живее в село Турия. Бил е учител, общественик, член на множество родолюбиви организации преди 1944 г. Основател е на гимназията в Павел баня. \r\nГеорги Чорбаджийски получава Кръст за храброст от Балканската война, по време на която го произвеждат в чин подофицер. По-късно той става председател на казанлъшкото Дружество на запасните подофицери - „Бузлуджа“. Именно в това си качество Георги Чорбаджийски развива активна дейност в цялата страна. Делегат е на национални конгреси, присъства на множество исторически събития, свързани с почитане паметта на загиналите във войните българи. Документалната изложбата съдържа фотоси от негови посещения на събития като полагането на основния камък на Паметника на Свободата на Шипка, освещаването на Паметника на загиналите в парк \"Розариум\" в Казанлък на 28 август 1937 г., на паметника на полк. Борис Дрангов в село Дрангово и на Хаджи Димитър в Сливен, както и общи снимки на делегациите на конгреси на Съюза на подофицерите до 1944 г. във Варна, Скопие, Петрич, София, Бургас, Видин и други места в България. \r\nНад 70-те снимки, включени в изложбата, са обработени в Музея на фотографията и съвременните визуални изкуства в Казанлък. Значителна част от тях са запечатали образи на български опълченци, с характерните им калпаци и униформи. \r\nПрез 2014 г. архивите на Георги Чорбаджийски са проучени от неговата внучка Лилия Димитрова, която издава книгата „България над всичко“. Книгата съдържа документални свидетелства за живота и дейността на подофицерското дружество, подкрепяло не само опазването на паметта за загиналите, но и трудния живот на техните семейства, останали без бащи. Племеницата на Чудомир Лилия Димитрова е и един от големите дарители за фондовете на музеите в Казанлък. \r\nСлавяна ГАЙДАРОВА", "date": "2018.02.06", "title": "Стара Загора: Фотографска изложба под надслов „Преди всичко България“ ще бъде открита в Mузея на фотографията и съвременните визуални изкуства в Казанлък"}
{"url": "http://www.focus-news.net/news/2018/02/06/2485390/aktualna-patna-obstanovka.html", "text": "Температурите са в интервала от – 7° до + 6°. Времето над по-голямата част от страната е ясно. Слаб вятър духа в областите Видин, Добрич, Разград, Смолян и Шумен. Пътните настилки са предимно сухи, на места мокри, а по високите и усойни участъци частично заледени и обработени. Намалена видимост поради мъгла до 50 м има в района на Котел /обл. Сливен/, а до 150 м в районите на Левски /обл. Плевен/, Изгрев и Хитрино /обл. Шумен/. Това съобщиха от пресцентъра на Агенция \"Пътна инфраструктура\". \r\nІІ. Състояние на автомагистралите: \r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.06", "title": "Актуална пътна обстановка"}
{"url": "http://www.focus-news.net/news/2018/02/06/2485366/sport-dzhenoa-pobedi-s-21-pri-gostuvaneto-si-na-latsio.html", "text": "Дженоа победи с 2:1 при гостуването си на Лацио в мач от 23-тия кръг на Серия А. \r\nСлед двубоя Лацио събира 24 точки и е на 13-то място във временното класиране. Лацио е трети с 46. Начело е Наполи, който има 60 точки.", "date": "2018.02.06", "title": "Спорт: Дженоа победи с 2:1 при гостуването си на Лацио"}
{"url": "http://www.focus-news.net/news/2018/02/06/2485723/the-new-york-times-mayk-pens-ne-izklyuchva-sreshta-sas-severnokoreyskata-delegatsiya-na-olimpiyskite-igri.html", "text": "Вицепрезидентът на САЩ Майк Пенс заяви, че не изключва среща със севернокорейската делегация на зимните Олимпийски игри в Южна Корея тази седмица, като уточни, че не се е договарял за среща, но не изключва нищо, пише американското издание The New York Times.\r\nКоментарите на американския политик бяха направени, докато атлетите, артистите и официалните лица от Северна Корея слизаха на южнокорейска почва за участието си на Игрите в Пьончан. Сред тях е и Ким Йон-нам, председател на Президиума на севернокорейския парламент, който служи като номинален държавен глава и ще води 22-членната делегация на Олимпиадата.\r\nВ изказване пред репортерите в Аляска, преди да отпътува за Япония и Северна Корея, Пенс повтори позицията на американската администрация, че „всички възможности са на масата“ в конфронтацията със Северна Корея за нейната оръжейна и ядрена програма. Той заяви, че отчасти целта на визитата му е да каже „истината за Северна Корея на всяка спирка“.\r\n„Отиваме на Олимпийските игри, за да подсигурим, че Северна Корея няма да използва мощния символизъм и фона на зимната Олимпиада, за да подправи истината за своя режим“, подчерта Пенс, като го определи като „режим, потискащ собствения си народ, режим, поставящ под заплаха народите по света, режим, който продължава усилията си за разработване на ядрени оръжия и балистични ракети“.\r\nПревод и редакция:", "date": "2018.02.06", "title": "The New York Times: Майк Пенс не изключва среща със севернокорейската делегация на Олимпийските игри"}
{"url": "http://www.focus-news.net/news/2018/02/06/2485359/predstoyashti-sabitiya-v-stranata-za-6-fevruari-agentsiya-fokus.html", "text": "***\r\nПремиерът Бойко Борисов ще проведе среща с Марк Рюте, министър-председател на Кралство Нидерландия, който ще бъде на работно посещение в София. \r\n***\r\nОт 9.00 часа в Националния дворец на културата ще се проведе Конференция по въпросите на здравословното хранене при децата. В рамките на събитието е предвидена пресконференция с начален час 10.00 ч. – зала 6, (етаж 1). В нея участие ще вземат заместник-министърът на здравеопазването Жени Начева, заместник-министърът на земеделието, храните и горите Цветан Димитров и директорът на “Обществено здраве, странознание и управление на кризи“, Главна дирекция „Здравеопазване“ към Европейската комисия Джон Райън. \r\n***\r\nОт 9.00 часа в хотел „Маринела“ (бул. „Джеймс Баучер“ 100), зала „София 1“, ще се проведе 11-то заседание на Комитета за наблюдение на Оперативна програма “Региони в растеж” 2014-2020. Форума ще открият заместник-министърът на регионалното развитие и благоустройството и ръководител на Управляващия орган на ОПРР Деница Николова и Борислава Уудфорд, представител на Генерална дирекция „Градско и регионално развитие“ на Европейската комисия. \r\n***\r\nОт 14.30 часа в бизнес център „Кепитъл форт“ Българската независима енергийна борса ще представи търговската платформа „В рамките на деня“. В събитието ще участват министърът на енергетиката Теменужка Петкова, председателят на комисията за енергийно и водно регулиране Иван Иванов и др. \r\n***\r\nОт 8.30 часа в зала „Сердика“ на Гранд Хотел София ще се проведе работна закуска, в рамките на която ще бъде представен проекта Young Energy Europe.\r\n***\r\nОт 09.30 часа ще се проведе заседание на Съдийската колегия на Висшия съдебен съвет.\r\n***\r\nВ „София Тех Парк JSC“  – сградата на Форума по иновации „Джон Атанасов“, бул. „Цариградско шосе“ №111, ще се проведе втория ден от 21-вия Европейски форум по екоиновации за качество на въздуха. \r\n***\r\nОт 9.30 часа 14 състав на Специализирания наказателен съд ще гледа делото срещу Валентин К. и Красимир Й., обвинени в образуване и ръководене на организирана престъпна група. \r\n***\r\nОт 9.30 часа 3 състав на Софийския градски съд ще гледа делото срещу Мирослав М., бивш началник от ДАНС, обвинен в изнасяне на информация (чл. 357-360 НК) – очакват се пледоарии.\r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел А., Кирил Д. и Божидар Л., обвинени в образуване и ръководене на организирана престъпна група.\r\n***\r\nОт 10.00 часа 13 състав на Специализирания наказателен съд ще гледа делото срещу \r\nГриша Г., Данаил Г., Емилия Ст., Ивайло Т., Камелия М., Милко К. и др., обвинени в образуване и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу \r\nМелиад Ф. и Хасан Х., обвинени в тероризъм. \r\n***\r\nОт 10.00 часа в Детския научен център \"Музейко\" ще бъде отбелязан Международният ден за безопасен интернет.\r\n***\r\nОт 11.00 часа в сградата на Централното управление на Сдружение “Самаряни”, в залата на II етаж, ще се проведе пресконференция и официално представяне на Проект “Къщата на семейството и общността”.\r\n***\r\nОт 11.00 часа в Централния военен клуб ще се състои церемонията „Пожарникар на годината“ – 2017.\r\n***\r\nОт 11.00 часа в Пресклуба на Българската телеграфна агенция ще се състои представянето на най-новото мобилно приложение, разработено от българска компания – Tesserum.\r\n***\r\nОт 11.00 часа в ИнфоЦентър София2018 (срещу Румънското посолство) София - Европейска столица на спорта и организаторите на Международния турнир по фигурно пързаляне \"София Трофи\" ще проведат пресконференция, на която ще присъстват световно известният треньор проф. Алексай Мишин, най-добрата българска състезателка Александра Фейгин, Таня Йорданова - президент на БФ по кънки и др.\r\n***\r\nОт 11.00 часа в сградата на Националния статистически институт (НСИ) ще се проведе пресконференция за представяне на резултатите от изпълнението на проекта  „Привеждане на информационните активи на НСИ в съответствие с изискванията на Евростат и миграция към ХЧО“.\r\n***\r\nОт 11.00 часа във фоайето на Държавна агенция „Електронно управление“ (ДАЕУ) по случай международния Ден за безопасен Интернет ще раздават информационни материали и ще канят минувачите да проверят нивото на кибер хигиената си с образователни игри.\r\n***\r\nОт 12.00 часа в Национален пресклуб БТА Столичната общинска агенция за приватизация и инвестиции и Българската аутсорсинг асоциация ще проведе пресконференция на тема: „Новото лице на аутсорсинг бизнеса в София и България“.\r\n***\r\nОт 13.00 часа 11 състав на Специализирания наказателен съд ще гледа делото срещу \r\n Нидал А., Алдин Н., Данаил А., Георги Ф. и др., обвинени в образуване и ръководене на организирана престъпна група.\r\n***\r\nОт 13.00 часа 4 състав на Специализирания наказателен съд ще гледа делото срещу \r\nБехчет А., Емил Б., Събин З., Венцислава М. и др., обвинени в образуване и ръководене на организирана престъпна група.\r\n***\r\nОт 13.30 часа в зала 34 в  сградата  на Софийски районен съд (СРС),  бул.  „Цар Борис III“, № 54, ще се проведе трето заседание по гражданско дело  № 18039/17г. по описа на съда. Страни по делото са Елена Йончева срещу Бойко Борисов и Политическа партия ГЕРБ.  \r\n***\r\nОт 13.30 часа 19 състав на Специализирания наказателен съд ще гледа делото срещу \r\nИван К., Светослав Д. и Нина К., обвинени в образуване и ръководене на организирана престъпна група.\r\n***\r\nОт 13.30 часа 2 състав на Софийския градски съд ще гледа делото срещу Джон. М., Момчил М. и Иво Т. за побоя над Метин (чл. 115-118 НК ).\r\n***\r\nОт 14.00 часа 8 състав на Софийския градски съд ще гледа делото срещу Десислава Д. (пране на пари).\r\n***\r\nОт 14.00 часа в Резиденция \"Анастасия\" на ул. Славовица 51 Е ще се състои встъпителна пресконференция за представяне на целите, дейностите и очакваните резултати по Проект „Бъди Зелен=Бъди модерен=Бъди Европа”.\r\n***\r\nОт 14.00 часа 5 състав на Специализирания наказателен съд ще гледа делото срещу \r\nВенцислав С., Владимир Б., Антон Д. и др., обвинени в образуване и ръководене на организирана престъпна група.\r\n***\r\nОт 15.00 часа в централата на КТ „Подкрепа“ президентът на Конфедерацията Димитър Манолов ще открие кръгла маса на тема „Успехът и щастието на детето – резултат от ефективно партньорство“.\r\n***\r\nОт 15.00 часа в постоянната приемна на БСП – София на ул. \"Леге\" №10, етаж 1, народният представител от „БСП за България“ проф. Румен Гечев и общинският съветник Иван Таков ще бъдат на разположение на софиянци.\r\n***\r\nОт 18.00 часа в Галерия \"Сердика\" ще бъде представена изложбата \"Автограф\"- абстрактна живопис на Станка Атанасова.\r\n***\r\nОт 9.30 часа в зала „22 септември“ Общински съвет – Благоевград ще проведе извънредна сесия. \r\n***\r\nОт 18.00 часа в Градската художествена галерия ще бъде представена изложба на художника Бисер Грънчаров.\r\n***\r\nОт 11.00 часа на площад \"Атанас Сиреков\" с тържествен военен ритуал по издигане на националния флаг на Република България и флаговете на Европейския съюз и Общината ще бъдат отбелязани 140 години от освобождението на Бургас. От 11.30 часа пред паметника на Руските освободители ще се състои полагане на венци и цветя в памет на загиналите за Освобождението. От 17.00 часа във Военния клуб в Бургас ще бъдат представени оръжия, участвали в Руско-турската Освободителна война през 1877-1878 г. и бойни знамена на Българската армия. От 18.00 часа в Дома на писателя ще се проведе поетично-музикалния спектакъл \"140 години свещена свобода\". \r\n***\r\nОт 18.30 часа, в галерия „Арт Маркони” – Варна, ул. „Охрид” 22, ще се състои премиерата на „Между светлината и мрака”, Трета книга от поредицата „Заветът на Кана” с автор Христо Милков.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Милена Димова ще проведе приемна за граждани. \r\n*** \r\nOт 13.30 часа в директорския кабинет на МДТ „Константин Кисимов” ще се проведе пресконференция по повод новото премиерно заглавие \"Духът на поета\" от Стефан Цанев. \r\n***\r\nОт 11.00 часа пред паметника на Васил Кънчов ще бъде отбелязана годишнина от гибелта на Васил Кънчов.\r\n***\r\nОт 19.00 часа в камерна зала на ДТК ще бъде представена постановката „Летене“ от Оля Мухина.\r\n***\r\nОт 17.30 часа в Музея на фотографията и съвременните визуални изкуства в Казанлък ще бъде открита Фотографска изложба под надслов „Преди всичко България“.\r\n***\r\nОт 10.30 часа в офиса на обществения посредник ще се проведе пресконференция.  \r\n***\r\nОт 10.00 часа в сградата на Община Перник ще се проведе регулярната среща на кмета на Перник Вяра Церовска с кметовете на населени места в общината.\r\n***\r\nОт 11.00 часа в Пресклуб на БТА – Плевен Сдружение \"Учебна работилница Европа\" – Плевен организира пресконференция по повод Международният ден за безопасен Интернет.\r\n***\r\nОт 09.00 часа в зала № 10 на Окръжен съд – Пловдив продължава разглеждането на делото срещу бившия полицай Венцеслав Караджов, обвинен в убийството на своите родители.\r\n***\r\nОт 10.00 часа в Дом на културата \"Борис Христов\" ще се състои пресконференция относно стартиране на проект \"Подобряване на социалната инфраструктура в община Пловдив\" (зоната на булевардите \"Княгиня Мария Луиза\" и \"Марица - Юг\"). \r\n***\r\nОт 11.00 часа в Заседателната зала на район Южен, кметът на района Борислав Инчев ще даде информация относно бюджета на кметството за текущата година и приоритетите и  обектите, по които ще се работи. \r\n***\r\nОт 16.00 часа в офиса на ГЕРБ в район „Тракия” в блок 91 общинският съветник от ГЕРБ в Общински съвет – Пловдив Иван Вичков ще приема граждани.\r\n***\r\nОт 11.30 часа в Социално предприятие „Шивашка работилница” ще се проведе среща-дискусия на тема: „Кой печели от съществуването на социалните предприятия?”\r\n***\r\nОт 9.00 часа в сградата на Община Раковски ще се проведе Кръводарителска кампания.\r\n*** \r\nОт 14.00 часа ще се проведе заседание на Общински съвет – Смолян. \r\n***\r\nОт 14.00 часа в Сесийна зала на Община Смолян ще се проведе заседание на Общински съвет – Смолян.\r\n***\r\nОт 11.00 часа в Оперен театър ще се проведе „До Ре Ми в пелени 3“ – опера за бебоци.\r\n***\r\nОт 18.00 часа в РБ „Захарий Княжески“ ще бъде представена фотографска изложба „Аз съм българка“ – проект на младия габровски фотограф Радослав Първанов.\r\n***\r\nОт 19.00 часа в Оперен театър ще бъде представена „Сидхарта“ - Пътят към светлината и силата на човешкия дух с Мила Искренова и балет „Арабеск“.", "date": "2018.02.06", "title": "Предстоящи събития в страната за 6 февруари (Агенция „Фокус“)"}
{"url": "http://www.focus-news.net/news/2018/02/06/2485360/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Единадесетте жени, които се заклеха като нови членове на конгреса на американския щат Вирджиния минали месец помогнаха да се увеличи броя на жените до важна, ако не символична, бройка: Жените сега държат една четвърт от всички депутатски места в Съединените американски щати, пише американското либерално издание The Hill.\r\nА броят им може да се увеличи с много още на тазгодишните предварителни парламентарни избори. Хиляди жени се кандидатираха за участие, предизвиквайки надеждите на The Hill 2018-а да стане новата “Година на жената“.\r\nВ момента има 1866 жени в щатските законодателни тела в цялата страна, според статистика на властите. Тази бройка възлиза на 25,3% от 7385-те места в 99 щатски парламента.\r\n*** Симпатизанти на Работническата партия на Кюрдистан (ПКК) и свързаните с нея „Отряди за народна самоотбрана“ (YPG) са осквернили джамия в германския град Хамбург, след няколкото подобни случая в последно време, пише турското издание Daily Sabah.\r\nОт изданието пишат, че в последно време 11 джамии в Германия са били осквернени от кюрдите.\r\nОсвен това, от Daily Sabah констатират, че в Германия се увеличава броя на радикалните протести и насилието от привърженици на ПКК, след като групата започна протестна кампания преди две седмици срещу турската военна операция в северозападния сирийски район Африн.\r\n*** Хиляди терористи от „Ислямска държава“ и членовете на техните семейства бягат от оглавяваната от САЩ военна кампания в Източна Сирия, според нова американска и западна секретна военна информация, която заплашва да опетни американските декларации, че терористичната групировка е разбита, пише американското издание The New York Times.\r\nМножество терористи бягат безпрепятствено на юг и запад, като някои от тях са решили да се крият в района на сирийската столица Дамаск, а други в северозападната част на страната, където да чакат заповедите от лидерите си по кодирани комуникационни канали.\r\nДруги терористи-ветерани, някои от които обучени да използват химическо оръжие, се присъединяват към клона на „Ал Кайда“ в Сирия. Други плащат хиляди долари за контрабандистки палатки, с които да преминат през границата в Турция, с цел да се приберат в домашните си европейски страни.\r\nОтрезвяващите данни на западните разузнавания идват въпреки взаимните усилия за обграждане и унищожаване – както го определя министърът на отбраната на САЩ Джеймс Матис – на бойците от „Ислямска държава“ в Ракка.\r\n*** В Европейската стратегия за разширяване на Западните Балкани, която трябва да бъде одобрена във вторник, 6 февруари, Сърбия и Косово се споменават на много места. Европейската комисия иска нормализация на отношенията между двете страни като единствен път към интеграция в ЕС. Но Съюза ще поиска от Сърбия да внесе правно обвързващ документ, според който ако Сърбия стане част от ЕС, няма да блокира потенциалното членство на Косово, но и няма да е задължена да признае независимостта му, пише албанското електронно издание базирано в Косово Gazeta Express.\r\nВ стратегията се отбелязва, че без ефективна и взаимна нормализация между Белград и Прищина чрез диалога под егидата на ЕС, не може да има стабилност в региона. „Спешно и ключово е постигането на правно обвързващо споразумение, за да могат Сърбия и Косово да продължат по европейския си път“, е написано в документа. „Косово ще има полза от заключително споразумение със Сърбия“, се отбелязва още в Стратегията.\r\nВ тази стратегия, ЕС се фокусира върху инициативи, целящи помирение между страните в региона. „Ще продължи подкрепата за Международните механизми на криминалните трибунали и за Специализирания съд в Косово“, се отбелязва в документа. Пътят на Косово към ЕС, според Стратегията, изглежда сложен.\r\n***", "date": "2018.02.06", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/02/06/2485362/sport-chelsi-zagubi-s-14-pri-gostuvaneto-si-na-uotford.html", "text": "Отборът на Челси допусна загуба с 1:4 при гостуването си на Уотфорд в мач от 26-ти кръг на Премиър лийг, изигран на стадион „Викъридж Роуд“. За тежкото поражение на гостите допринесе и червеният картон, който изкара от играта Тиемуе Бакайоко още в 30-та минута от началото на двубоя. \r\nУспехът бе първи за Уотфорд под ръководството на новия мениджър на тима Хави Грасия. След победата Уотфорд зае 11-то място във временното класиране с 30 точки. Челси е четвърти с 50 точки.", "date": "2018.02.06", "title": "Спорт: Челси загуби с 1:4 при гостуването си на Уотфорд"}
{"url": "http://www.focus-news.net/news/2018/02/06/2485361/boyko-kotsev-poslanik-na-balgariya-v-ruskata-federatsiya-evropeyskata-kultura-bi-bila-nepalna-bez-ruskata.html", "text": "Европейската култура би била непълна без руската, взаимното проникване на културите обединява Европейския съюз и Русия. Това заяви посланикът на България в Москва Бойко Коцев, откривайки в Болшой театър концерт на млади българския таланти, посветен на председателството на София на Съвета на ЕС, предава TACC.\r\n„Скъпи гости, в светлината на нашето днешно събитие позволете да подчертая значимостта а огромното европейско културно наследство, неотменна част от което се явява и българската култура. В същото време европейската култура не би била пълна без руската. Символично е, че в програмата на програмата (на концерта) е отразено това взаимно проникване на култури, защото културата ни обединява, а не ни разделя“, бяха думите, с които посланик Коцев откри събитието в понеделник.Тереза Герова", "date": "2018.02.06", "title": "Бойко Коцев, посланик на България в Руската федерация: Европейската култура би била непълна без руската"}
{"url": "http://www.focus-news.net/news/2018/02/06/2485732/strategiyata-na-ek-za-razshiryavane-v-regiona-na-zapadnite-balkani-obzor.html", "text": "На фона на преговорите за разрешаване на спора за името на Македония между Скопие и Атина, спреният заради убийството на един от лидерите на косовските сърби – Оливер Иванович – „диалог Белград – Прищина“, вътрешното напрежение в Босна и Херцеговина между Федерацията и Република Сръбска, словесните престрелки между Гърция и Албания за правата на албанското малцинство в Гърция и не на последно място ротационното председателство на България в Съвета на Европейския съюз, Европейската комисия одобри във вторник, 6 февруари, новата си Стратегия за Западните Балкани в Страсбург.\r\nВ стратегията се прогнозира, че две страни от този регион, Сърбия и Черна гора, ще бъдат потенциално готови да се присъединят към ЕС до 2025 г. и се отбелязва подкрепа за другите три страни – Албания, Босна и Херцеговина и Македония, с уговорката, че те трябва „да бъдат по-сериозни в установяването на върховенството на закона, борбата срещу корупцията, борбата срещу организираната престъпност, решаването по двустранни въпроси, както и предприемането на други мерки за демократична промяна“.\r\nС новата стратегия Европейският съюз предлага по-голяма подкрепа на региона, като изпраща съветници на Европол за повишаване на сигурността, но и значително увеличение на инвестициите. За 2018 г. общия размер на инвестициите в региона се очаква да достигне 1 милиард евро - повече от инвестирания в региона през последните 10 години. Стратегията обаче съдържа и конкретни забележки относно начина на управление - страните показват връзки с организираната престъпност на всички нива на управлението и администрация.\r\n„Нито една от страните от Западните Балкани не може да се счита за функционираща пазарна икономика“, се посочва в стратегията.\r\nВ стратегията, комисията изразява готовност да започне преговори с Македония и Албания, ако те отговарят на определени условия и уредят спорните въпроси със съседките си, а на Босна и Херцеговина да се отпусне статут на кандидат-член.  Косово не е споменато в стратегията като бъдещ кандидат.\r\nСлед дългогодишен граничен спор между страните членки на ЕС, Словения и Хърватия стратегията понастоящем заявява, че всички подобни  разногласия ще трябва да бъдат разрешени, преди страните да станат част от Съюза.\r\n„ЕС няма да приеме да внася тези спорове и нестабилност“, се сочи в документа.\r\nСтратегията предоставя план за действие, който съдържа шест ключови точки: върховенство на закона, сигурност и миграция, социално-икономическо развитие, транспортни връзки и енергетика, цифровата програма, помирението и добросъседските отношения, а конкретните дейности се предвиждат от 2018 до 2020 г. .\r\nВ изказванията си по темата, председателят на ЕК Жан-Клод Юнкер, Върховният представител на Европейския съюз по въпросите на външните работи и политиката на сигурност Федерика Могерини и комисарят по европейска политика за съседство и преговори за разширяване Йоханес Хан заключиха, че перспективата на региона преди всичко е в ръцете на самите държави, които, според препоръките, трябва да действат решително и ефективно в своите усилия да проведат жизнено важните реформи, особено във върховенството на закона, независимостта на правораздаването и фундаменталните права на гражданите, както и да изпълнят политическите, икономическите и обществените трансформации.\r\n\"Инвестирането в стабилността и просперитета на Западните Балкани означава инвестиране в сигурността и бъдещето на Съюза. Въпреки че няма да има разширяване по време на текущия мандат, Европейската комисия проправя пътя за Западните Балкани. Със силна политическа воля и реални реформи, с конкретни решения за споровете между съседите, Западните Балкани могат да се движат по своя европейски път. Дали това ще бъде постигнато ще зависи от техните постижения. Европейската комисия ще бъде строга, но и справедлива. Ще посетя всяка от страните в Западните Балкани към края на месеца с ясно послание: Продължете с реформите и ние ще продължим да подкрепяме вашето европейско бъдеще \", заяви Юнкер, а неговият говорител потвърди, че в края на февруари той ще посети всички страни от региона.\r\n\"Западните Балкани са част от Европа. Споделяме същата история, същата география, едно и също културно наследство и същите шансове и предизвикателства както сега, така и в бъдеще. Имаме общ интерес да работим заедно, което ще гарантира развитието на икономиката, социалната система и сигурността. Стратегията показва пътя напред. Всичките шест от нашите партньори трябва да преодолеят различията си, за да обединим континента. Тази стратегия ни дава обща, ясна, надеждна и конкретна перспектива за интегрирането на всяка от шестте държави. Следващите месеци ще бъдат напрегнати и решаващи, за да се гарантира, че историческата възможност ще бъде реализирана \", заяви Могерини от Брюксел.\r\n\"Днес потвърждаваме, че вратата на Съюза е отворена за Западните Балкани и че нашата оферта е искрена. С новия подход, който очертава конкретни мерки, ние укрепваме процеса на разширяване, който изисква сериозни усилия и реформи, особено в областта на върховенството на закона. Трябва да работим в полза на всички граждани \",заяви Йоханес Хан.\r\nЩо се отнася конкретно до Македония, в интервю пред „Нова“, Хан подчерта, че при премиерите на Македония и Гърция вижда готовност за решаване на спора с името, което със сигурност е част от стратегията, която предвижда помирение и добросъседски отношения.\r\n\"Важно е колегите от Скопие и Атина да седнат заедно, да изградят доверие и да търсят решение. Отношенията са добри между двете външни министерства, а напоследък и между двамата премиери, има нов ангажимент от ЕС чрез специалния пратеник Нимиц, така че аз съм оптимист, че ще могат да решат въпроса \", заяви еврокомисарят.\r\nРедакция:", "date": "2018.02.06", "title": "Стратегията на ЕК за разширяване в региона на Западните Балкани (ОБЗОР)"}
{"url": "http://www.focus-news.net/news/2018/02/06/2485363/reuters-siriyskata-armiya-ukrepva-protivovazdushnata-otbrana-v-severnata-chast-na-stranata.html", "text": "Сирийската армия е разположила нови средства за противовъздушна отбрана по фронтовите линии в района на Алепо и Идлиб, предава Reuters.\r\nСъответната информация бе разкрита от командир от военни части, подкрепящи режима в Дамаск, който поясни, че са разположени нови противовъздушни ракети. „Те покриват въздушното пространство на северната част на Сирия“, уточни източникът за агенцията, без да привежда допълнителни подробности..Тереза Герова", "date": "2018.02.06", "title": "Reuters: Сирийската армия укрепва противовъздушната отбрана в северната част на страната"}
{"url": "http://www.focus-news.net/news/2018/02/06/2485735/delyan-dobrev-gerb-ima-mehanizmi-s-koito-da-se-sledi-za-referentni-tseni-na-proizvoditelite-na-elektroenergiya.html", "text": "Има механизми, с които да се следи за референтни цени на производителите на електроенергия. Това каза в интервю за Радио „Фокус“ народният представител от ПГ на ГЕРБ и председателят на парламентарната комисия по енергетика Делян Добрев. По думите му, ако има определен „дъмпинг“ на пазара, това ще бъде наказуемо. Добрев уточни, че ако някой се опита да продава под пазарната цена, интересът на множеството компании и търговци чрез своите оферти по метода на „наддаването“ отново ще вдигне цената до пазарна. „Тоест, при 20 лева цена, 15 фирми и 10 търговеца ще започнат да наддават. И отново ще се стигне до пазарната цена от 70 лева. Така че дори и да го нямаше този механизъм с референтните цени, който ще го мислим през следващите няколко седмици, злоупотреба и продажба на дъмпингови цени ще бъде трудно да се постигне.“ Делян Добрев допълни, че след законовите промени разликата ще бъде в по-голямата ликвидност на пазара. По думите му след официалното въвеждане на промените до 100 компании ще могат да продават своята електроенергия на свободния пазар, а не както до сега – само 3.", "date": "2018.02.06", "title": "Делян Добрев, ГЕРБ: Има механизми, с които да се следи за референтни цени на производителите на електроенергия"}
{"url": "http://www.focus-news.net/news/2018/02/06/2485365/mrt-makedoniya-provedena-e-parva-sreshta-mezhdu-ban-i-mani-sled-ratifikatsiyata-na-dogovora-za-dobrosasedstvo-i-satrudnichestvo.html", "text": "Проведена е първа среща между представители на Българската академия на науките (БАН) и Македонската академия на науката и изкуствата (МАНИ) след ратификацията на Договора за добросъседство и сътрудничество между двете държави, предава Македонска Радио Телевизија (МРТ).\r\nСлед срещата председателят на БАН акад. Юлиан Ревалски и македонският му колега Таки Фити заявиха, че имат готовност да подпомогнат правителствата в София и Скопие да реализират целите, набелязани в подписания на 1 август 2017 г. договор. \r\nТе поясниха, че ще бъде създадена междуведомствена група за конкретизиране и изпълнение на предвиденото в споразумението. Председателите на академиите ще водят работна група, съставена от 10 членове, а освен академици, в нея ще бъдат включени професори и експерти. И Фити, и Ревалски са на мнение мнение, че споразумението ще отвори нова страница и възможности за двете приятелски страни, а тяхното сътрудничество ще стане пример и за други държави на Балканите.Тереза Герова", "date": "2018.02.06", "title": "МРТ (Македония): Проведена е първа среща между БАН и МАНИ след ратификацията на Договора за добросъседство и сътрудничество"}
{"url": "http://www.focus-news.net/news/2018/02/06/2485367/vedomosti-snegovalezhite-izvadiha-ot-stroya-chast-ot-avioparka-na-aeroflot.html", "text": "За последните три денонощия от авиопарка на „Аерофлот“ са извадени от строя 19 самолета за полети на средни разстояния, разказват за редакцията на вестник „Ведомости“ източници от националния въздушен превозвач на Руската федерация.\r\nСъгласно информацията на един от тях, заради некачественото почистване на пистите на летищата в страната при кацане в двигателите на машините е попаднал сняг и лед, което е причинило повреди на лопатките. Сред засегнатите самолети има включително и такива, кацнали на летище „Шереметиево“, поясни източникът на изданието. \r\nЗа наличието на щети по машините потвърди още един източник, близък до „Аерофлот“ и главен директор на авиокомпания, която е базирана в „Шереметиево“. Към момента обаче от „Аерофлот“ отказват да коментират официално информацията.\r\nОт редакцията привеждат данни за 224 самолета в авиопарка на руския национален превозвач. Не се уточнява обаче колко от тях са понесли щети.\r\nИзточниците на вестника поясняват, че машините, използвани от дъщерните компании на „Аерофлот“ – „Русия“ и „Победа“, не са засегнати. Уточнява се, че и двете компании изпълняват полети от летище „Внуково“ в руската столица. Събеседниците на „Ведомости“ са категорични, че проблемът се корени в несправянето с почистването на снега. Причината за това те обясняват с прекалената натовареност на „Шереметиево“, което е най-голямото летище в Москва.Тереза Герова", "date": "2018.02.06", "title": "„Ведомости“: Снеговалежите извадиха от строя част от авиопарка на „Аерофлот“"}
{"url": "http://www.focus-news.net/news/2018/02/06/2485728/balgariya-privetstva-strategiyata-za-zapadnite-balkani-s-koyato-ek-potvardi-evropeyskoto-razvitie-na-regiona-obzor.html", "text": "Европейската комисия прие Стратегия за надеждна перспектива за разширяване и засилен ангажимент на ЕС към държавите от Западните Балкани, потвърждавайки европейското бъдеще на региона. От Представителство на ЕК в България съобщиха, че в стратегията се посочват приоритетите и областите на съвместно засилено сътрудничество с цел преодоляване на конкретни ключови предизвикателства и по-специално необходимостта от основни реформи и добри съседски отношения. \r\nСтратегическият документ разяснява стъпките, които Черна гора и Сърбия следва да предприемат за приключване на присъединителния процес до 2025 г.; другите държави могат да ги настигнат, но засега Черна гора и Сърбия са единствените две държави, с които вече се водят преговори за присъединяване. От ЕК уточняват, че тази перспектива в крайна сметка зависи от силната политическа воля, осъществяването на реални и трайни реформи и окончателното разрешаване на споровете със съседните държави. В информацията се посочва още, че Албания и бившата югославска република Македония отбелязват значителен напредък по пътя си към ЕС и Комисията е готова да изготви препоръки за започването на преговори за присъединяване въз основа на изпълнените условия. Комисията ще започне изготвянето на становище относно молбата за членство на Босна и Херцеговина след получаване на изчерпателни и цялостни отговори на своя въпросник. При непрекъснати усилия и ангажираност Босна и Херцеговина би могла да стане кандидат за присъединяване. Косово има възможност за траен напредък чрез изпълнение на Споразумението за стабилизиране и асоцииране, както и да ускори напредъка си по пътя към ЕС, когато обективните обстоятелства са налице. \r\nЕвропейската комисия смята, че за изпълнението на стратегията за Западните Балкани и за подкрепа на плавния преход към членство е абсолютно необходимо да има подходящо финансиране. Комисията предлага постепенно увеличаване на финансирането по линия на Инструмента за предприсъединителна помощ (ИПП) до 2020 г., доколкото е възможно в рамките на разпределените средства по текущия пакет. Само за 2018 г. вече е предвидена предприсъединителна помощ за Западните Балкани в размер на 1.07 милиарда евро в допълнение към близо деветте милиарда евро през периода 2007—2017 г. \r\nОсвен това Комисията оповести и шест водещи инициативи с конкретни действия, които ЕС ще предприеме през следващите години в подкрепа на усилията за трансформация на Западните Балкани в области от взаимен интерес. \r\nВ своя позиция българското Министерство на външните работи приветства Стратегията и посочва, че именно за това страната ни е полагала усилия да върне региона в дневния ред на ЕС, което се случва от 15 години насам. „След срещата на върха в Солун през 2003 г. сега за първи път през май т. г. България ще събере всички лидери на Европа и региона, за тръгнем по-бързо заедно към общата ни цел“, се посочва в становището на МВнР. От там приветстват готовността на ЕК да подкрепи държавите от Западните Балкани с шест нови инициативи за засилване на върховенството на закона, сигурността и миграцията, социално-икономическото развитие, транспортната и енергийната свързаност, дигиталния дневен ред и отпадането на роуминга, както и добросъседските отношения. \r\nВъв връзка със стъпките, разяснени в стратегическия документ, които Черна гора и Сърбия следва да предприемат за приключване на присъединителния процес до 2025 г., министърът на външните работи Екатерина Захариева коментира: „Това е хоризонт. Това не е крайна дата, но, така да се каже, дава възможност на тези, които са готови, тогава да се присъединят към ЕС“. Подчерта външният министър. По думите ѝ всяка страна, която изпълни условията, може да стане страна-членка след тази дата. \r\nДокументът бе приветстван и от премиера Бойко Борисов, според когото със Стратегията „категорично се декларира желанието Европа да се развива като континент на стабилността, сигурността и просперитета“. По думите му на шестте страни и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС. Премиерът допълва още, че българското правителство ще подкрепя сраните от Западните Балкани в процеса им на подготовка за членството. \r\nПозиция по темата изрази и държавният глава Румен Радев. Той подкрепи и приветства публикуваната днес стратегия и в своя позиция я определи като „навременен документ, подчертаващ стратегическата цел на ЕС за присъединяване на региона“. Според президента Радев положително следва да се оцени, че Стратегията е ориентирана към практиката и очертава конкретни параметри на засилено сътрудничество със страните от региона. По думите му от ключово значение за успеха на Стратегията е лансирането на шестте конкретни области на партньорски инициативи, които адресират най-сериозните проблеми на региона и сред които с най-голяма важност са върховенството на закона, социално-икономическото развитие, сигурността и миграцията и особено помирението и добросъседските отношения. Според него важна особеност на стратегията е и нейният индивидуален подход към страните, защото по този начин Западните Балкани заемат като никога досега място в основополагащ документ на ЕС, дефиниращ бъдещи приоритети и действия на Съюза.", "date": "2018.02.06", "title": "България приветства стратегията за Западните Балкани, с която ЕК потвърди европейското развитие на региона (ОБЗОР)"}
{"url": "http://www.focus-news.net/news/2018/02/06/2485368/temata-balgariya-v-svetovnite-medii-parva-sreshta-mezhdu-ban-i-mani-po-dogovora-za-dobrosasedstvo-kontsert-v-moskva-za-balgarskoto-predsedatelstvo-i-konfiskuvane-na-narkotitsi-na-granitsata-sas-sarbiya-agentsiya-fokus.html", "text": "b> Европейската култура би била непълна без руската, взаимното проникване на културите обединява Европейския съюз и Русия. Това заяви посланикът на България в Москва Бойко Коцев, откривайки в Болшой театър концерт на млади българския таланти, посветен на председателството на София на Съвета на ЕС, предава TACC.\r\n„Скъпи гости, в светлината на нашето днешно събитие позволете да подчертая значимостта а огромното европейско културно наследство, неотменна част от което се явява и българската култура. В същото време европейската култура не би била пълна без руската. Символично е, че в програмата на програмата (на концерта) е отразено това взаимно проникване на култури, защото културата ни обединява, а не ни разделя“, бяха думите, с които посланик Коцев откри събитието в понеделник.\r\n*** Проведена е първа среща между представители на Българската академия на науките (БАН) и Македонската академия на науката и изкуствата (МАНИ) след ратификацията на Договора за добросъседство и сътрудничество между двете държави, предава Македонска Радио Телевизија (МРТ).\r\nСлед срещата председателят на БАН акад. Юлиан Ревалски и македонският му колега Таки Фити заявиха, че имат готовност да подпомогнат правителствата в София и Скопие да реализират целите, набелязани в подписания на 1 август 2017 г. договор. \r\nТе поясниха, че ще бъде създадена междуведомствена група за конкретизиране и изпълнение на предвиденото в споразумението. Председателите на академиите ще водят работна група, съставена от 10 членове, а освен академици, в нея ще бъдат включени професори и експерти. И Фити, и Ревалски са на мнение мнение, че споразумението ще отвори нова страница и възможности за двете приятелски страни, а тяхното сътрудничество ще стане пример и за други държави на Балканите.\r\n***  Българските митничари са задържали 32 килограма екстази на граничния контролно-пропускателен пункт „Калотина“ на границата със Сърбия, предава китайската информационна агенция Xinhua, като се позовава на информация от българските власти. \r\nНезаконният наркотик е открит в неделя вечерта, след като камион с турска регистрация, превозващ цветя от Холандия за Турция, е бил проверен с рентген, съобщиха в общо изявление националната Агенция „Митници“ и Прокуратурата на България.\r\nШофьорът, който е български гражданин, е арестуван на място, се казва още в изявлението.\r\nЕкстази или метилен-диокси-мета-амфетамин (МДМА) е синтетичен наркотик, който повлиява настроението и възприятията.\r\nБългария е ключов транзитен маршрут за пренос на наркотици от Азия към Европа. Миналата година Агенция „Митници“  общо е конфискувала наркотици и прекусори в размер на 7 572 килограма, 16 128 литра и 11 699 таблетки, показва годишният отчет на агенцията.\r\n***", "date": "2018.02.06", "title": "Темата България в световните медии – първа среща между БАН и МАНИ по Договора за добросъседство, концерт в Москва за Българското председателство и конфискуване на наркотици на границата със Сърбия (Агенция „Фокус“)"}
{"url": "http://www.focus-news.net/news/2018/02/06/2485372/nezavisimaya-gazeta-v-moldova-vliza-rumanski-batalyon.html", "text": "Докато в Молдова набира скорост движението за обединение с Румъния, армията на републиката вече рапортува на румънския министър на отбраната Михай Фифор, коментира руският вестник „Независимая газета“.\r\nФифор пристигна в Кишинев, за да – както твърди молдовският депутат Богдан Църдя – „проведе инспекция на армията“. Румънският министър на отбраната е обявил създаването на смесен батальон – нещо, което е възможно на основание военен договор между двете държави, който дава правна основа за присъствието на румънски военен контингент на територията на Република Молдова.\r\nКишиневски средства за масова информация съобщиха, че десет молдовски села са обявили присъединяването си към Румъния. Държавният глава на страната Игор Додон на свой ред заяви, че подписалите декларацията може да бъдат съдени за противодържавна дейност.\r\n„Юнионизмът – това е унищожение на държавността на страната. Аз не знам за друга държава с такива сепаратистки тенденции като нашата. В нито една страна правителството не би допуснало унищожаване на държавността на страната му. Страшно е, че на това не реагират изобщо властите в Молдова“, цитират думите на Додон от молдовската редакция на „Аргументи и факти“. \r\nСъщевременно от редакцията на руския вестник подчертават, че Додон е отправил официално обръщение в Прокуратурата, правителството и Службата за информация и сигурност, от които е изискал обяснение дали подписването на декларацията за обединение с Румъния представлява нарушение на закона. \r\nПо думите на Църдя, Додон е единственият, който реагира на декларацията. Депутатът обясни ситуацията с наличието на румънски паспорти сред някои от политическите лидери на страната, включително председателя на парламента Андриян Канду, лидера на Демократическата партия Владимир Плахотнюк, както и повечето съдии в Конституционния съд.\r\n„Законодателната система се привежда в съответствие с румънската, държавните институции звучат като у съседите, териториалното деление е на жудици (окръзи) като в Румъния, военните се обучават в Букурещ, а армията се привежда към стандартите на НАТО“, алармира Църдя.\r\nСъщевременно от Букурещ потвърдиха информацията за батальона. „Днес (понеделник, 5 февруари – бел.р.) ние отново обсъдихме въпроса, който вече повдигнахме на срещата в Букурещ. Подкрепяме създаването на смесен молдовско-румънски батальон“, подчерта Фифор, като поясни, че на Кишинев се сътрудничество по модела на съществуващото между Румъния и Унгария. Тереза Герова", "date": "2018.02.06", "title": "„Независимая газета“: В Молдова влиза румънски батальон"}
{"url": "http://www.focus-news.net/news/2018/02/06/2485460/the-hill-spored-kongresmen-devin-nunes-ima-yasna-vrazka-mezhdu-demokraticheskata-partiya-i-rusiya-po-vreme-na-prezidentskite-izbori-ot-2016-g.html", "text": "Председателят на комисията по разузнаването на Конгреса на САЩ Девин Нунес (Републиканска партия, Калифорния) обвини Демократическата партия в лицемерие, заявявайки, че има „ясна връзка“ между тях и Русия по време на президентските избори в страната от 2016 г., пише  The Hill.\r\n„Демократите имат ясна връзка с Русия – те наеха правна кантора, която е получила информация от руснаците относно предизборната кампания на Републиканците“, заяви Нунес. „Изглежда, че разследването на контраразузнаването е трябвало да започне срещу предизборната кампания на Хилари Клинтън. Но не се случва така“, допълни той.\r\nСпоред конгресмена министерството на правосъдието на САЩ е използвало информацията от т.нар.  „Досие на Стийл“, за да получи разрешение да шпионира члена на предизборната кампания на Доналд Тръмп Картър Пейдж. Виктор Турмаков", "date": "2018.02.06", "title": "The Hill: Според конгресмен Девин Нунес има „ясна връзка“ между Демократическата партия и Русия по време на президентските избори от 2016 г."}
{"url": "http://www.focus-news.net/news/2018/02/06/2485371/sport-las-palmas-pobedi-s-10-malaga.html", "text": "Отборът на Лас Палмас победи с 1:0 гостите от Малага в мач от 22-рия кръг на Ла Лига. Победният гол за домакините бе отбелязан в 90-та минута от Ален Халилович.\r\nС победата си – пета от началото на сезона, Лас Палмес е на 19-то място със 17 точки. Малага е на последното, 20 място, с актив от 13 точки.", "date": "2018.02.06", "title": "Спорт: Лас Палмас победи с 1:0 Малага"}
{"url": "http://www.focus-news.net/news/2018/02/06/2485375/the-guardian-krizata-na-maldivite-se-zadalbochava-obyaveno-e-izvanredno-polozhenie.html", "text": "Президентът на Малдивите Абдула Ямин обяви извънредно положение, a тежко въоръжени армейски части щурмуваха Върховния съд на островната държава, съобщава британският вестник The Guardian.\r\nАрхипелагът е хвърлен в хаос на 1 февруари, четвъртък, когато Върховният съд призова за освобождаване на девет опозиционни политици, отсъждайки, че техните процеси са политически мотивирани и с процесуални грешки. Правителството отказа да се съобрази с това решение, което на свой ред доведе до отприщване на нова вълна от протести в столицата Мале.\r\nКъсно вечерта в понеделник войници щурмуваха сградата на съда и полицията арестува бившия президент Момун Абдул Гаюм.\r\nМалко преди събитията Гаюм качи видео послание в социалната мрежа „Туитър“: „Не съм направил нищо, за което да бъда арестуван. Призовавам ви да останете последователни в решителността си. Ние няма да се откажем от реформаторската работа, която вършим“.\r\nГаюм е полубрат на настоящия президент Ямин и управлява страната повече от 30 години до 2008 година, но сега е изявен критик на настоящия държавен глава. Наследникът му Мохамед Нашид беше свален от власт преди пет години. Защитници на човешките права обвиняват Ямин в използване на криминални обвинения, за да заглуши критиците на властта.\r\nИзвестни с луксозните си курорти, Малдивите страдат от слабите държавни институции и политическото разделение, коментират от редакцията.", "date": "2018.02.06", "title": "The Guardian: Кризата на Малдивите се задълбочава, обявено е извънредно положение"}
{"url": "http://www.focus-news.net/news/2018/02/06/2485374/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "За последните три денонощия от авиопарка на „Аерофлот“ са извадени от строя 19 самолета за полети на средни разстояния, разказват за редакцията на вестник „Ведомости“ източници от националния въздушен превозвач на Руската федерация.\r\nСъгласно информацията на един от тях, заради некачественото почистване на пистите на летищата в страната при кацане в двигателите на машините е попаднал сняг и лед, което е причинило повреди на лопатките. Сред засегнатите самолети има включително и такива, кацнали на летище „Шереметиево“, поясни източникът на изданието. \r\nЗа наличието на щети по машините потвърди още един източник, близък до „Аерофлот“ и главен директор на авиокомпания, която е базирана в „Шереметиево“. Към момента обаче от „Аерофлот“ отказват да коментират официално информацията.\r\nОт редакцията привеждат данни за 224 самолета в авиопарка на руския национален превозвач. Не се уточнява обаче колко от тях са понесли щети.\r\nИзточниците на вестника поясняват, че машините, използвани от дъщерните компании на „Аерофлот“ – „Русия“ и „Победа“, не са засегнати. Уточнява се, че и двете компании изпълняват полети от летище „Внуково“ в руската столица. Събеседниците на „Ведомости“ са категорични, че проблемът се корени в несправянето с почистването на снега. Причината за това те обясняват с прекалената натовареност на „Шереметиево“, което е най-голямото летище в Москва.\r\n*** Хуманитарната ситуация в Северна Корея се влошава заради въведените срещу нея санкции на ООН. Това предупреди дипломатическият представител на Руската федерация в Пхенян Александър Мацегор, съобщава изданието „Известия“.\r\n„Днес е почти невъзможно да бъде доставена хуманитарна помощ, включително продоволствия за страдащото население на Северна Корея“, заяви Мацегор след края на срещата при закрити врати на Съвета за сигурност на ООН, на която са обсъдени санкциите срещу режима на Ким Чен-ун. \r\nПосланикът отбеляза, че ограничителните мерки възпрепятстват доставките в страната на лекарства и оборудване за лечение на онкоболни. В тази връзка в рамките на заседанието руският дипломат е представил „конкретни предложения“ за помощ на Северна Корея. \r\n„Помолих комисията за Северна Корея да не бъде само полицейска, която контролира, проверява какво трябва да бъде направено, но да бъде също и структурна, която помага на хуманитарните агенции да доставят продоволствия, лекарства, медицинско оборудване“, поясни Мацегор.\r\nПоредните санкции срещу Пхенян бяха въведени заради изпитанията на междуконтинентални балистични ракети и ядрено оръжие, припомнят от редакцията.\r\n*** Докато в Молдова набира скорост движението за обединение с Румъния, армията на републиката вече рапортува на румънския министър на отбраната Михай Фифор, коментира руският вестник „Независимая газета“.\r\nФифор пристигна в Кишинев, за да – както твърди молдовският депутат Богдан Църдя – „проведе инспекция на армията“. Румънският министър на отбраната е обявил създаването на смесен батальон – нещо, което е възможно на основание военен договор между двете държави, който дава правна основа за присъствието на румънски военен контингент на територията на Република Молдова.\r\nКишиневски средства за масова информация съобщиха, че десет молдовски села са обявили присъединяването си към Румъния. Държавният глава на страната Игор Додон на свой ред заяви, че подписалите декларацията може да бъдат съдени за противодържавна дейност.\r\n„Юнионизмът – това е унищожение на държавността на страната. Аз не знам за друга държава с такива сепаратистки тенденции като нашата. В нито една страна правителството не би допуснало унищожаване на държавността на страната му. Страшно е, че на това не реагират изобщо властите в Молдова“, цитират думите на Додон от молдовската редакция на „Аргументи и факти“. \r\nСъщевременно от редакцията на руския вестник подчертават, че Додон е отправил официално обръщение в Прокуратурата, правителството и Службата за информация и сигурност, от които е изискал обяснение дали подписването на декларацията за обединение с Румъния представлява нарушение на закона. \r\nПо думите на Църдя, Додон е единственият, който реагира на декларацията. Депутатът обясни ситуацията с наличието на румънски паспорти сред някои от политическите лидери на страната, включително председателя на парламента Андриян Канду, лидера на Демократическата партия Владимир Плахотнюк, както и повечето съдии в Конституционния съд.\r\n„Законодателната система се привежда в съответствие с румънската, държавните институции звучат като у съседите, териториалното деление е на жудици (окръзи) като в Румъния, военните се обучават в Букурещ, а армията се привежда към стандартите на НАТО“, алармира Църдя.\r\nСъщевременно от Букурещ потвърдиха информацията за батальона. „Днес (понеделник, 5 февруари – бел.р.) ние отново обсъдихме въпроса, който вече повдигнахме на срещата в Букурещ. Подкрепяме създаването на смесен молдовско-румънски батальон“, подчерта Фифор, като поясни, че на Кишинев се сътрудничество по модела на съществуващото между Румъния и Унгария.\r\n*** В навечерието на представянето на Стратегията на Европейския съюз за Западните Балкани руският вестник „Московский комсомолец“ привежда мнението на експерта Юрий Квашнион за предизвикателствата, пред които са изправени регионът и Брюксел.\r\nВъв вторник, 6 февруари, еврокомисарят по разширяването Йоханес Хан трябва да представи стратегията на Европейския съюз за страните от Западните Балкани. Още през ноември австрийският политик заяви, че държавите– членки са готови да разгледат възможността за приемането на нови страни в Общността. По–точно става дума за Албания, Македония, Сърбия, Черна гора, също и Босна И Херцеговина. Особен интерес представлява ситуацията около възможността за присъединяване към ЕС на Македония. Гърция възнамерява да блокира нейното приемане, ако страната не промени името си, което съвпада със това на едноименната гръцка област. Във връзка с това в Македония са решили да проведат референдум за смяната на името.\r\nВ края на октомври председателят на Европейската комисия Жан–Клод Юнкер заяви, че по – вероятно е разширяването на Блока да се осъществи в периода 2019–2024 година, след като бъдат завършени процедурите по напускането на Великобритания от структурите му. Официалната причина за подобно решение според властите в Брюксел е стремежът „да върнат мира на Балканите“. Британското издание Financial Times написа по-рано, че чрез присъединяването на нови страни ЕС се надява да усили контрола над миграцията и да ограничи разпространението на руското влияние в нестабилния регион.\r\nВ случай че разширяването на Блока протече по съществуващия план, то ще бъде най – мащабното в историята.\r\n„Като цяло ЕС е заинтересован от присъединяването на балканските държави“, коментира за „Московский комсомолец“ Юрий Квашнион, завеждащ сектора за изследване на ЕС в Националния изследователски  институт за световна икономика и международни отношения към Руската академия на науките. „Друг въпрос е, че ситуацията е принципно различна за отделните страни. Аз бих отделил две страни. Това е Черна гора, която вече е преминала към еврото, и Сърбия, която независимо от косовския проблем върви достатъчно бързо към европейска интеграция“, поясни Квашнион. \r\n„Същевременно ситуацията с другите кандидатки е съвършено различна. Босна и Херцеговина - това е държавно образувание  със слабо икономическо развитие и с много нерешени институционални въпроси. Ако тази страна влезе в ЕС, то това би била съвсем различна перспектива.  Още повече трябва да се отбележи, че в тази страна са в ход дезинеграционни процеси“.\r\n„Трябва да разберем, че ЕС е обединение на християнски и постхристиянски страни. В Босна не по-малко от половината население е мюсюлманско. Същото можем да кажем и за Албания, където по-голямата част от населението изповядва исляма. Затова засега, вероятно, вариантът за присъединяването на Албания изглежда не съвсем желан“, коментира експертът.\r\nТой продължава: „Забележително е, че Турция въобще не се споменава като възможен кандидат за скорошно приемане в ЕС. По думите на председателя на ЕК „Турция е направила големи крачки в посока, обратна на ЕС“  и следователно за нея се изключва перспектива за членство в близко време. \r\nЩо се отнася за Македония, тази балканска република води продължителен спор за името си с Гърция. От момента на разпада на Югославия през 1991 година Гърция се опитва да се пребори за промяна на името на северния си съсед, за да не възниква объркване с гръцката област Македония. Може да се предположи, че проблемът не е само в объркването, съществуват опасения, че в конституционното име на страната са заложени териториални претенции към гръцката област. Името, с което Македония е приета в ООН – Бивша Югославска Република Македония (БЮРМ), също не устройва Атина. В неделя в гръцката столица се състоя многохилядна демонстрация под лозунга „Македония е Гърция“.\r\nВече половин година са в ход преговори между двете страни с посредничеството на специалния пратеник на генералния секретар на ООН Матю Нимиц. Решението, което бъде прието в хода на преговорите, ще бъде представено на общонационален референдум в Македония.\r\nНа официалния сайт на премиера на Македония Зоран Заев се казва: „Виждате, че тече прозрачен процес, ние искаме решение на базата на национален консенсус, за да може накрая да бъде потвърдено на референдума“.\r\nНе всички страни от ЕС обаче споделят политиката за разширение на ЕС. „Има въпроси доколко успешна в икономически план ще бъде интеграцията. За да може тези страни да по-висок, среден за ЕС стандард, е необходимо да се наливат доста големи финансови средства. Има членки на ЕС, които са против приемането на страни с нерешени териториални въпроси. Няма единство на мненията, но като цяло курсът към присъединяването на Западните Балкани вече е приет. Напомням, че не толкова отдавна, през 2013 г., се състоя приемането на Хърватия, против което бе Словения заради нерешени териториални въпроси. Да, процесът по приемането се проточи девет години,но днес Хърватия е пълноправен  член на Европейския съюз“, отбелязва Квашнион.\r\n***", "date": "2018.02.06", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2018/02/06/2485373/izvestiya-ruskiyat-poslanik-v-phenyan-predupredi-za-vloshavashtata-se-humanitarna-situatsiya-v-severna-koreya.html", "text": "Хуманитарната ситуация в Северна Корея се влошава заради въведените срещу нея санцкии на ООН. Това предупреди дипломатическият представител на Руската федерация в Пхенян Александър Мацегор, съобщава изданието „Известия“.\r\n„Днес е почти невъзможно да бъде доставена хуманитарна помощ, включително продоволствия за страдащото население на Северна Корея“, заяви Мацегор след края на срещата при закрити врати на Съвета за сигурност на ООН, на която са обсъдени санкциите срещу режима на Ким Чен-ун. \r\nПосланикът отбеляза, че ограничителните мерки възпрепятстват доставките в страната на лекарства и оборудване за лечение на онкоболни. В тази връзка в рамките на заседанието руският дипломат е представил „конкретни предложения“ за помощ на Северна Корея. \r\n„Помолих комисията за Северна Корея да не бъде само полицейска, която контролира, проверява какво трябва да бъде направено, но да бъде също и структурна, която помага на хуманитарните агенции да доставят продоволствия, лекарства, медицинско оборудване“, поясни Мацегор.\r\nПоредните санкции срещу Пхенян бяха въведени заради изпитанията на междуконтинентални балистични ракети и ядрено оръжие, припомнят от редакцията. Тереза Герова", "date": "2018.02.06", "title": "„Известия“: Руският посланик в Пхенян предупреди за влошаващата се хуманитарна ситуация в Северна Корея"}
{"url": "http://www.focus-news.net/news/2018/02/06/2485734/prof-aleksandar-marinov-ne-e-dostatachno-evropeyskite-institutsii-da-poemat-na-dumi-angazhiment-za-evrointegratsiyata-na-stranite-ot-zapadnite-balkani.html", "text": "Не е достатъчно европейските институции да поемат на думи ангажимент за евроинтеграцията на страните от Западните Балкани, защото се остава с впечатлението за отбиване на номер и лицемерна дипломация. Това каза в интервю за Радио „Фокус“ професор Александър Маринов, политолог и преподавател в Софийският университет. Той добави, че големият въпрос е как европейските структури ще помогнат на 6-те държави да преодолеят проблемите в тях и проблемите помежду си. „Проблемът е двуличието и двойният стандарт. Ако има корупция и нарушения на законността, не би трябвало с такива лица, колкото и високо да са поставени, да се контактува и те не бива да се легитимират. Иначе двойният стандарт се връща като бумеранг и има много примери за такива практики. Двуличието и лицемерието е просмукало Европейските институции, а това е една от причините за недоверието на гражданите, за този т.нар. демократичен дефицит и за отчуждението“, каза още професор Маринов.\r\nАлександър Маринов изрази песимизма си, че трупаните с десетки години проблеми трудно ще се решат с пожелателна стратегия и с това си обяснява и липсата на радостни реакции както от Европейската комисия, така и от официалните държавни върхове на страните от Западните Балкани.", "date": "2018.02.06", "title": "Проф. Александър Маринов: Не е достатъчно европейските институции да поемат на думи ангажимент за евроинтеграцията на страните от Западните Балкани"}
{"url": "http://www.focus-news.net/news/2018/02/06/2485377/silvio-berluskoni-migrantite-ograbvat-bankite-i-sa-sotsialna-bomba-sas-zakasnitel.html", "text": "Бившият министър-председател на Италия Силвио Берлускони заяви, че 600-те хиляди нелегални имигранти в средиземноморската страна са „социална бомба, която е готова да избухне\". Съответните коментари 81-годишният политик направи, след като полицията арестува 29-годишен нигериец за убийството на млада италианка, отбелязва британският вестник The Times.\r\nХилядите мигранти, твърди бившият премиер, „преживяват от престъпление\" и съгласно думите му са отговорни за повечето банкови грабежи в страната. \r\nОт редакцията подчертават, че Берлускони води в социологическите проучванията на общественото мнение преди изборите следващия месец. Колоритният италиански политик сякаш пренебрегва исканията за прекратяване на подстрекателските кампании. Реториката му се изостри след убийството на 18-годишната жена и последвала стрелба срещу мигранти, открита от преминаващ автомобил в град в централната част на Италия. Задържаният по случая има татуировка на челото с нацистки символ, припомня британският вестник.  Тереза Герова", "date": "2018.02.06", "title": "Силвио Берлускони: Мигрантите ограбват банките и са социална бомба със закъснител"}
{"url": "http://www.focus-news.net/news/2018/02/06/2485379/the-telegraph-mozhe-li-albaniya-da-bade-iztochnoevropeyskiyat-otgovor-na-prochutoto-amalfiysko-kraybrezhie-v-italiyai.html", "text": "Може ли Албания да бъде източноевропейският отговор на прочутото Амалфийско крайбрежие в Италия, пита Томас Хардинг в статия за британският вестник The Telegraph, публикувана в рубриката си за пътешествия и туризъм.\r\nВъпросът е дали може да се заложи на думите на политик. В интервю, което авторът на статията е взел от министър-председателят на страната Еди Рама, той споменава „Албанската ривиера“ и описва колко непокътната е природата й в сравнение с Италия.\r\nАлбания предизвиква редица предубеждения, малко от тях позитивни. Столицата Тирана обаче е приятен град с широки булеварди, добри и не скъпи ресторанти, и може да се похвали с един личен проект на Рама – модернистични рисунки върху сградите от времето на комунизма.\r\nВъзможността за съществуването на скрито „съкровище“ е изкушаваща. Въпросът е има ли някъде в Европа крайбрежие подобно на това в Амалфи, Италия, но без тълпите от туристи и високите цени?\r\nАвторът описва целта на пътуването  си – град Дерми . Природата е непроменена от XIX век, когато Лорд Байрон е пътувал по тези места. За запазването на природата по крайбрежието „роля“ е изиграл комунистическия лидер Енвер Ходжа, управлявал страната от 1944 г. до смъртта си през 1985. Той е обявил цялото крайбрежие за „военна зона“. Къщите там и сега са по-скоро функционални, отколкото красиви, и не доминират в пейзажа.  \r\nОписват се различни развлечения, които се предлагат от местните туристически фирми, включително обиколка с лодка на закътани пещери и плажове, разходка до острови и посещение на бункери от комунистическо време. Споменати са планинските пътища към пристанището Вльора, разкриващи впечатляващи гледки. Тереза Герова", "date": "2018.02.06", "title": "The Telegraph: Може ли Албания да бъде източноевропейският отговор на прочутото Амалфийско крайбрежие в Италия?"}
{"url": "http://www.focus-news.net/news/2018/02/06/2485381/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Може ли Албания да бъде източноевропейският отговор на прочутото Амалфийско крайбрежие в Италия, пита Томас Хардинг в статия за британският вестник The Telegraph, публикувана в рубриката си за пътешествия и туризъм.\r\nВъпросът е дали може да се заложи на думите на политик. В интервю, което авторът на статията е взел от министър-председателят на страната Еди Рама, той споменава „Албанската ривиера“ и описва колко непокътната е природата й в сравнение с Италия.\r\nАлбания предизвиква редица предубеждения, малко от тях позитивни. Столицата Тирана обаче е приятен град с широки булеварди, добри и не скъпи ресторанти, и може да се похвали с един личен проект на Рама – модернистични рисунки върху сградите от времето на комунизма.\r\nВъзможността за съществуването на скрито „съкровище“ е изкушаваща. Въпросът е има ли някъде в Европа крайбрежие подобно на това в Амалфи, Италия, но без тълпите от туристи и високите цени?\r\nАвторът описва целта на пътуването  си – град Дерми . Природата е непроменена от XIX век, когато Лорд Байрон е пътувал по тези места. За запазването на природата по крайбрежието „роля“ е изиграл комунистическия лидер Енвер Ходжа, управлявал страната от 1944 г. до смъртта си през 1985. Той е обявил цялото крайбрежие за „военна зона“. Къщите там и сега са по-скоро функционални, отколкото красиви, и не доминират в пейзажа.  \r\nОписват се различни развлечения, които се предлагат от местните туристически фирми, включително обиколка с лодка на закътани пещери и плажове, разходка до острови и посещение на бункери от комунистическо време. Споменати са планинските пътища към пристанището Вльора, разкриващи впечатляващи гледки.\r\n*** Президентът на Малдивите Абдула Ямин обяви извънредно положение, a тежко въоръжени армейски части щурмуваха Върховния съд на островната държава, съобщава британският вестник The Guardian.\r\nАрхипелагът е хвърлен в хаос на 1 февруари, четвъртък, когато Върховният съд призова за освобождаване на девет опозиционни политици, отсъждайки, че техните процеси са политически мотивирани и с процесуални грешки. Правителството отказа да се съобрази с това решение, което на свой ред доведе до отприщване на нова вълна от протести в столицата Мале.\r\nКъсно вечерта в понеделник войници щурмуваха сградата на съда и полицията арестува бившия президент Момун Абдул Гаюм.\r\nМалко преди събитията Гаюм качи видео послание в социалната мрежа „Туитър“: „Не съм направил нищо, за което да бъда арестуван. Призовавам ви да останете последователни в решителността си. Ние няма да се откажем от реформаторската работа, която вършим“.\r\nГаюм е полубрат на настоящия президент Ямин и управлява страната повече от 30 години до 2008 година, но сега е изявен критик на настоящия държавен глава. Наследникът му Мохамед Нашид беше свален от власт преди пет години. Защитници на човешките права обвиняват Ямин в използване на криминални обвинения, за да заглуши критиците на властта.\r\nИзвестни с луксозните си курорти, Малдивите страдат от слабите държавни институции и политическото разделение, коментират от редакцията.\r\n*** Бившият министър-председател на Италия Силвио Берлускони заяви, че 600-те хиляди нелегални имигранти в средиземноморската страна са „социална бомба, която е готова да избухне\". Съответните коментари 81-годишният политик направи, след като полицията арестува 29-годишен нигериец за убийството на млада италианка, отбелязва британският вестник The Times.\r\nХилядите мигранти, твърди бившият премиер, „преживяват от престъпление\" и съгласно думите му са отговорни за повечето банкови грабежи в страната. \r\nОт редакцията подчертават, че Берлускони води в социологическите проучванията на общественото мнение преди изборите следващия месец. Колоритният италиански политик сякаш пренебрегва исканията за прекратяване на подстрекателските кампании. Реториката му се изостри след убийството на 18-годишната жена и последвала стрелба срещу мигранти, открита от преминаващ автомобил в град в централната част на Италия. Задържаният по случая има татуировка на челото с нацистки символ, припомня британският вестник.  \r\n***T Държавният секретар във Федералното министерство на икономиката на Германия Матиас Махниг предупреди, че са необходими „по-твърди законови мерки“, за да се предотврати изкупуването  на все повече компании от китайски инвеститори, съобщава британският вестник The Daily Express.\r\nМахниг призова Брюксел да затегне законите, свързани с придобиването  на компании от чуждестранни инвеститори. Съответният апел той отправи, след като бяха публикувани резултатите от ново проучване на Кьолнския институт за икономически изследвания, от което става ясно, че броят на купените от китайски инвеститори компании е нараснал значително през последните седем години.\r\nПроучването показва също, че Китай е инвестирал в Германия повече от 12 млрд. евро през миналата година, с милиард повече, отколкото през 2016 г. От редакцията подчертават, че през 2010 г. инвестициите на Пекин са били на стойност от едва 100 млн. евро. Китай предпочита компании в областта на медицината, химията и авиацията, показва изследването.\r\nСпоред Матиас Махниг Германия заедно с Франция и Италия са започнали процеса на приемане на общоевропейски закон, който да дава право на страните-членки да преразглеждат и да блокират изкупуването на компании от чуждестранни инвеститори.\r\n***", "date": "2018.02.06", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2018/02/06/2485370/der-spiegel-masovite-protesti-v-gartsiya-makedoniya-e-nasha-i-samo-nasha.html", "text": "Последиците от протестите са огромни: стотици хиляди граждани на Гърция излязоха по улиците в Атина. Те се противопоставиха на уреждането на спора със Скопие, което да включва понятието \"Македония\". Всъщност, демонстрациите са израз на нещо много по-голямо, пише кореспондентът на водещото германско издание Der Spiegel Йоргос Христитес в статия, посветена на неделните събития в гръцката столица. \r\nАтинският площад \"Синтагма\" отново се превърна в място за масови протести за първи път след 2010 г., когато бе \"наводнен\" от стотици хиляди несъгласни с многобройните изисквания за строги икономии. Но нито една от демонстрациите в годините на пика на дълговата криза не бяха толкова страстни, както тази от 4 февруари 2018 г., когато внушителен брой граждани се събраха в центъра на Атина, за да провъзгласят: \"Македония е Гърция!\". Истински изблик на патриотична ревност, но на ярост срещу управляващото правителство. \r\nПротестиращите дойдоха от всички краища на страната - от най-северния град Орестиада до остров Крит на юг, за да изразят възмущението си от използването на понятието \"Македония\" от малката държава, с която Гърция граничи на север. \r\nБяха наети стотици автобуси, които да транспортират демонстрантите в Атина. Към тях се присъединиха и десетки хиляди жители на столицата. Посланието на всички тях обаче бе едно: \"Долу ръцете! Македония е гръцка!\"\r\n\"Тук съм, за да заяви, че никога няма да дадем името Македония на тази малка държава\", сподели Янис Сидиропулос, 50-годишен чиновник, присъединил се към протеста. \"Правителството трябва да ни слуша и да не продава историята ни, Македония е наша - и само наша\", категоричен бе  Сидиропулос, пропътувал 500 километра от Солун, столицата на гръцкия регион Македония, за да се включи в демонстрацията в столицата. \r\nСпорът нагнетява отношенията между Гърция и нейната северна съседка повече от 25 години. Той датира от 1991 г., когато бившата югославска република обяви независимостта си и избра името Македония, което вписа в Конституцията си. Гърция видя този ход като претенция към своя регион Македония. \r\nНаскоро в спора имаше раздвижване. Правителствата на двете страни се ангажираха с преговори под егидата на ООН. До юни тази година трябваше да бъде постигнат компромис, който вероятно щеше да включва понятието \"Македония\", но с определено допълнение - като \"Нова Македония\" или \"Северна Македония\".\r\nВ неотдавнашно проучване 61% от македонците заявиха, че искат да приемат подобна промяна на името, ако това ще направи членството на ЕС и НАТО възможно. И двете са блокирани от Гърция от години заради спора за името.\r\nЗа повечето гърци обаче такова решение не би било достатъчно. В анкета, чиито резултати бяха публикувани малко преди началото на демонстрацията в неделя, 71,5% от респондентите заявиха, че ще отхвърлят всеки компромис. Македония, наричана от гърците само с името на столицата и Скопие, трябва да се откаже от името си. И точка. \"Управляващите малцинства унищожават страната ни\"\r\nМасовите демонстрации в неделя са кулминацията на едно протестно движение, инициирано преди около месец в социалната мрежа \"Фейсбук\". Движението набра скорост през януари, когато в Солун протестираха стотици хиляди гърци. Сега към тях се присъединиха дори знаменитости: основен говорител от трибуната на \"Синтагма\" в неделя бе 92-годишният световно известен композитор Микис Теодоракис (познат с музиката към филма \"Зорба гъркът\"). \"Управляващите малцинства разрушават нашата страна\", извика Теодоракис към гневната тълпа. \"Ние никога няма да приемем съществуването на друга Македония\", категоричен бе композиторът.  \r\nНа пръв поглед обяснението на този толкова внезапен протест би било просто: поредният странен конфликт на Балканите, който няма смисъл - или поне за онези, които гледат отстрани. Така доскоро и повечето гърци определяха ситуацията. Протестиращите за тях бяха десни националисти, един вид \"полезни идиоти\". \r\nНо това обяснение не е достатъчно. То пренебрегва връзката между популизма и национализма, от една страна, и нарастващото социално разделение, от друга - връзка, която също създава проблеми за големите западни демокрации като САЩ и Великобритания.\r\nРазбира се, сред протестиращите има националисти и десни екстремисти. Но почти никаква друга тема не обединява гърците по всички политически направления и социален произход, както името \"Македония\". И така, при демонстрацията в неделя се срещнаха пенсионери и тийнейджъри, работници и бизнесмени, учени и представители на църквата. Според анкета, 64% от членовете на лявата коалиция на СИРИЗА, т.е. на лидера на партията Алексис Ципрас, са против компромиса със Скопие в спора за името. Наследството на Александър Велики\r\nНо какво мотивира гърците да откажат компромис със Скопие? Официално правителството казва, че името Македония предполага териториална претенция към едноименния северен гръцки регион. Малцина са обаче онези в Гърция, които вярват сериозно, че малката, икономически слаба и военно немощна съседна държава представлява заплаха за тях.\r\nИстинската опасност за тях се крие другаде: Македония е зловещ пример за нация, отговорна за престъпление, наречено културно присвояване. Държава, която се състои предимно от славяни и албанци, чиито предци се заселват в региона векове след залеза на древното царство Македония, и които нямат право да претендират за наследството на Александър Велики. Легендарният цар в крайна сметка е грък. През 2009 г. той дори бе избран за \"най-великия грък на всички времена\", преди Сократ, Платон или дори Аристотел.\r\nОсвен това конфликтът с Македония се превърна в отдушник за болката и унижението, които много гърци преживяват след десетилетие от програми за строги икономии. Гръцката история и славата на древността са последният източник на гордост за много хора.\r\nМасовите протести представляват огромно предизвикателство за министър-председателя Алексис Ципрас. Премиерът иска да разреши конфликта по няколко причини. По този начин той не само ще преодолее продължителния спор и ще докаже себе си като държавник, но и ще утвърди Гърция като водеща сила на Балканите. В това си начинание Ципрас може да разчита на съюзници: САЩ се интересуват особено много от присъединяването на Македония в НАТО, за да бъде ограничено руското влияние в региона. Европейският съюз пък на свой ред иска да види страните от Западните Балкани на пътя за членството им в Общността. \r\nНо може ли Ципрас да извърви този път през огромната маса хора? Правителството в Атина омаловажава протестите, като ги третира като насочени единствени към външната му политика. Но е трудно да се пренебрегне мащабът на протестите от неделя. Особено от страна на Ципрас, който - в края на краищата, дойде на власт чрез вълна от протести. \r\nМнозина наблюдатели се страхуват, че народният гняв може да разгърне неконтролируеми сили и да укрепи десните екстремисти. Гръцкият външен министър, който води преговори с Македония, вече получи смъртни заплахи от националистите. В едно писмо му бе казано, че за него са подготвени \"три куршума\".Тереза Герова", "date": "2018.02.06", "title": "Der Spiegel: Масовите протести в Гърция: \"Македония е наша и само наша!\""}
{"url": "http://www.focus-news.net/news/2018/02/06/2485384/the-daily-express-germaniya-prizovava-za-speshni-merki-na-es-sreshtu-izkupuvaneto-na-kompanii-ot-kitayski-investitori.html", "text": "T Държавният секретар във Федералното министерство на икономиката на Германия Матиас Махниг предупреди, че са необходими „по-твърди законови мерки“, за да се предотврати изкупуването  на все повече компании от китайски инвеститори, съобщава британският вестник The Daily Express.\r\nМахниг призова Брюксел да затегне законите, свързани с придобиването  на компании от чуждестранни инвеститори. Съответният апел той отправи, след като бяха публикувани резултатите от ново проучване на Кьолнския институт за икономически изследвания, от което става ясно, че броят на купените от китайски инвеститори компании е нараснал значително през последните седем години.\r\nПроучването показва също, че Китай е инвестирал в Германия повече от 12 млрд. евро през миналата година, с милиард повече, отколкото през 2016 г. От редакцията подчертават, че през 2010 г. инвестициите на Пекин са били на стойност от едва 100 млн. евро. Китай предпочита компании в областта на медицината, химията и авиацията, показва изследването.\r\nСпоред Матиас Махниг Германия заедно с Франция и Италия са започнали процеса на приемане на общоевропейски закон, който да дава право на страните-членки да преразглеждат и да блокират изкупуването на компании от чуждестранни инвеститори.Тереза Герова", "date": "2018.02.06", "title": "The Daily Express: Германия призовава за „спешни“ мерки на ЕС срещу изкупуването на компании от китайски инвеститори"}
{"url": "http://www.focus-news.net/news/2018/02/06/2485378/the-independent-britanski-sad-shte-se-proiznese-otnosno-validnostta-na-zapovedta-za-arest-na-dzhulian-asandzh.html", "text": "Съдебното решение за това дали британската заповед за арест срещу основателя на „Уикилийкс“ Джулиан Асандж е все още валидна трябва да стане ясно във вторник, 6 февруари, припомня вестник The Independent.\r\nАсандж живее в сградата на дипломатическата мисия на Еквадор в Лондон повече от шест години след дело, свързано със сексуално насилие, заведено срещу него от шведски прокурори.\r\nОснователят на „Уикилийкс“ влезе в посолството през 2012 г. Въпреки че разследването срещу него е прекратено, Асандж ще бъде арестуван, ако напусне посолството за нарушаване на условията за освобождаването му под гаранция във Великобритания.\r\nАдвокатите на Асандж внесоха молба до магистратите на Уестминстър с искане за окончателна отмяна на заповедта на Обединеното кралство с аргументите, че тя е „загубила своята цел и своята функция\". От редакцията поясняват, че каквото и решение да вземе съдът, и двете страни ще получат право да го обжалват. \r\nАсандж на свой ред се опасява, че ако напусне посолството ще бъде екстрадиран в САЩ, където ще отговаря за неговата дейност в „Уикилийкс“.Тереза Герова", "date": "2018.02.06", "title": "The Independent: Британски съд ще се произнесе относно валидността на заповедта за арест на Джулиан Асандж"}
{"url": "http://www.focus-news.net/news/2018/02/06/2485364/die-welt-zapadni-balkani-bryuksel-uskoryava-tempoto-za-razshiryavane-na-es.html", "text": "Във вторник, 6 февруари, Европейската комисия ще представи стратегията за разширяване на Общността с шест държави от Балканския полуостров. Документът, озаглавен \"Надеждна перспектива за разширяване със страните от Западните Балкани\", е на разположение на редакцията на германския национален ежедневник Die Welt, който представя на читателите някои от по-важните положения, съдържащи се в него.\r\nЕвропейската комисия иска да ускори с нова стратегия и конкретни срокове за реформи присъединяването на Сърбия, Черна гора, Македония, Босна и Херцеговина, Албания и Косово към Общността. \"Членството в ЕС на страните от Западните Балкани е в интерес на Блока от гледна точка на политиката, икономиката и сигурността\", се казва в документа, който ще бъде представен във вторник в рамките на пленарна сесия на Европейския парламент в Страсбург. В текста обаче се уточнява: \"една надеждна перспектива за присъединяване може да бъде движеща сила за трансформация в региона\". \r\nВ ЕК е налице увереност, че Сърбия и Черна гора може да станат част от клуба на Брюксел през 2025 г. \"Със силна политическа воля изпълнението на реформите и предстоящото разрешаване на споровете със съседите, Сърбия и Черна гора трябва да бъдат подготвени за членство до 2025 г.\"\r\nСпоред ЕК за страните от Западните Балкани се отваря \"исторически прозорец от възможности\": тяхното бъдеще е безвъзвратно обвързано с ЕС. Но това на свой ред изисква дълбоки реформи, чието темпо на провеждане трябва задължително да бъде ускорено. \"За да изпълнят всички условия за членство и да укрепят своята демокрация, страните се нуждаят от изчерпателни и убедителни реформи в ключови области като върховенството на закона, конкуренция, необходимо е и регионално сътрудничество и помирение\", уверени са авторите на документа. Конкретно, Брюксел препоръчва \"обширно и правно обвързващо споразумение за нормализиране на отношенията между Сърбия и Косово\". \r\nВ документа ЕК се ангажира ясно с присъединяването на страните от Западните Балкани. \"ЕС ще увеличи значително подкрепата си за трансформация\" в региона, се подчертава в текста. За тази цел ЕК е разработила подробен план за действие в обем от четири страници за всяка от страните. В него се посочват конкретни инструкции, които да подпомогнат страните в усилията им да укрепят върховенството на закона, да подобрят социално-икономическото развитие. Внимание е обърнато и да желанието на Брюксел държавите от Западните Балкани да засилят ангажимента си към бежанците и въпросите за сигурността. Всичко това би следвало да бъде уредено до 2020 г., предвиждат авторите на стратегията. По-конкретно, Брюксел призовава страните от региона да \"създадат национални координационни центрове за граничен контрол\" и да работят по-тясно с правни експерти от държавите-членки на Общността. \r\nСъщевременно, ЕК обявява в документа и конкретни мерки за реформи в рамките на ЕС. През есента на 2018 г. властите в Брюксел ще представят предложение, в което ще препоръчат на страните от Общността да взимат решенията си с квалифицирано мнозинство, а не както досега с единодушие. През октомври тази година ЕК ще представи и \"инициатива\" за укрепване на върховенството. \"ЕС трябва да гарантира, че от институционална гледна точка той също се подготвя да приеме нови членки, когато те са изпълнили (предпресъединителните) условия\". Тереза Герова", "date": "2018.02.06", "title": "Die Welt: Западни Балкани - Брюксел ускорява темпото за разширяване на ЕС"}
{"url": "http://www.focus-news.net/news/2018/02/06/2485386/pregled-na-mezhdunarodnite-novini-do-6-chasa-agentsiya-fokus.html", "text": "Трябва да отправим ясен политически сигнал към страните от Западните Балкани, че вратите на Европейския съюз са отворени за тях. Това заяви българският министър на външните работи и вицепремиер за съдебната реформа Екатерина Захариева в интервю за германския национален ежедневник Die Welt.\r\nЗахариева подчерта, че иска да предложи на страните от региона бърза перспектива за присъединяване към Общността, като същевременно увери, че ЕС има жизненоважен интерес от стабилността на Балканите.\r\nЕвропейската интеграция на Западните Балкани е сред водещите приоритети на ротационното председателство на Съвета на ЕС, което България пое в началото на 2018 г. Първият дипломат на София обясни мотивите: „Време е да действаме. Страните от Западните Балкани получиха обещание за присъединяване преди 15 години в Солун. Оттогава насам се е случило твърде малко“.\r\nПричините за ситуацията донякъде се коренят и в самите държави от региона. „Някои страни не са положили много усилия по отношение на реформите, така е. Критериите за присъединяване са много ясни. От друга страна, ЕС също беше много зает със себе си в продължение на много години. Имаше финансови, дългови и мигрантска кризи. Към това следва да се добавят и ужасяващите терористични атаки“, обясни външният министър на България. \r\nВеднага след това обаче Захариева добавя: „Много хора в региона имат чувството, че чакат твърде дълго. Вече не виждате никакви перспективи за присъединяване. Трябва да променим тази гледна точка. Трябва да дадем ясен политически сигнал на страните от Западните Балкани, че нашите врати са отворени за тях“. \r\n„В някои страни от Западните Балкани младежката безработица е над 60%. Без перспективата на ЕС и икономическия възход много млади хора ще напуснат страната си или ще бъдат застрашени от радикализация. Вече има необичайно много „чуждестранни бойци\", т.е. млади хора от чужбина, които се борят за „Ислямска държава“. ЕС има жизненоважен интерес да гарантира, че регионите в непосредствена близост до него са стабилни и сигурни“, категорична бе Захариева.\r\n*** Във вторник, 6 февруари, Европейската комисия ще представи стратегията за разширяване на Общността с шест държави от Балканския полуостров. Документът, озаглавен \"Надеждна перспектива за разширяване със страните от Западните Балкани\".\r\nЕвропейската комисия иска да ускори с нова стратегия и конкретни срокове за реформи присъединяването на Сърбия, Черна гора, Македония, Босна и Херцеговина, Албания и Косово към Общността. \"Членството в ЕС на страните от Западните Балкани е в интерес на Блока от гледна точка на политиката, икономиката и сигурността\", се казва в документа, който ще бъде представен във вторник в рамките на пленарна сесия на Европейския парламент в Страсбург. В текста обаче се уточнява: \"една надеждна перспектива за присъединяване може да бъде движеща сила за трансформация в региона\". \r\nВ ЕК е налице увереност, че Сърбия и Черна гора може да станат част от клуба на Брюксел през 2025 г. \"Със силна политическа воля изпълнението на реформите и предстоящото разрешаване на споровете със съседите, Сърбия и Черна гора трябва да бъдат подготвени за членство до 2025 г.\"\r\nСпоред ЕК за страните от Западните Балкани се отваря \"исторически прозорец от възможности\": тяхното бъдеще е безвъзвратно обвързано с ЕС. Но това на свой ред изисква дълбоки реформи, чието темпо на провеждане трябва задължително да бъде ускорено. \"За да изпълнят всички условия за членство и да укрепят своята демокрация, страните се нуждаят от изчерпателни и убедителни реформи в ключови области като върховенството на закона, конкуренция, необходимо е и регионално сътрудничество и помирение\", уверени са авторите на документа. Конкретно, Брюксел препоръчва \"обширно и правно обвързващо споразумение за нормализиране на отношенията между Сърбия и Косово\". \r\nВ документа ЕК се ангажира ясно с присъединяването на страните от Западните Балкани. \"ЕС ще увеличи значително подкрепата си за трансформация\" в региона, се подчертава в текста. За тази цел ЕК е разработила подробен план за действие в обем от четири страници за всяка от страните. В него се посочват конкретни инструкции, които да подпомогнат страните в усилията им да укрепят върховенството на закона, да подобрят социално-икономическото развитие. Внимание е обърнато и да желанието на Брюксел държавите от Западните Балкани да засилят ангажимента си към бежанците и въпросите за сигурността. Всичко това би следвало да бъде уредено до 2020 г., предвиждат авторите на стратегията. По-конкретно, Брюксел призовава страните от региона да \"създадат национални координационни центрове за граничен контрол\" и да работят по-тясно с правни експерти от държавите-членки на Общността. \r\nСъщевременно, ЕК обявява в документа и конкретни мерки за реформи в рамките на ЕС. През есента на 2018 г. властите в Брюксел ще представят предложение, в което ще препоръчат на страните от Общността да взимат решенията си с квалифицирано мнозинство, а не както досега с единодушие. През октомври тази година ЕК ще представи и \"инициатива\" за укрепване на върховенството. \"ЕС трябва да гарантира, че от институционална гледна точка той също се подготвя да приеме нови членки, когато те са изпълнили (предпресъединителните) условия\".\r\n*** Все още няма постигнато коалиционно споразумение между Съюза (ХДС/ХСС) и Германската социалдемократическа партия (ГСДП), а преговорите бяха отложени за втори път.\r\nСъобщено бе, че те ще бъдат продължени във вторник в седалището на Християндемократическия съюз (ХДС). Източници от работните групи на трите партии поясниха, че коалиционното споразумение няма да бъде представено на обществеността до сряда, 7 февруари. Въпросите, които до този момент не са договорени, са здравната политика и пазара на труда.\r\n*** Защитата на бившия командир на босненските сърби Ратко Младич поиска от Международния механизъм, който пое работата на Трибунала в Хага след закриването му, да отмени доживотната му присъда, издадена през ноември 2017 г.\r\nЗащитата мотивира искането си с влошеното здравословно състояние на Младич, който „освен досегашните здравословни проблеми в последно време има когнитивни нарушения и лека степен на деменция“. Според адвокатите на Младич тези заболявания, „които не са диагностицирани в затвора в Хага и не са били лекувани правилно, не са позволили на ответника да участва пълноценно в съдебния процеса\".\r\nНа 22 ноември 2017 г. Международният наказателен съд за бивша Югославия (МНСБЮ) осъди Ратко Младич на доживотен затвор за геноцид, престъпления срещу човечеството и нарушаване на обичаите и законите на войната.\r\n*** Сирийската армия е разположила нови средства за противовъздушна отбрана по фронтовите линии в района на Алепо и Идлиб.\r\nСъответната информация бе разкрита от командир от военни части, подкрепящи режима в Дамаск, който поясни, че са разположени нови противовъздушни ракети. „Те покриват въздушното пространство на северната част на Сирия“, уточни източникът за агенцията, без да привежда допълнителни подробности.\r\n***", "date": "2018.02.06", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/02/06/2485385/daily-mail-britanets-be-osaden-sled-kato-v-bagazha-mu-na-vrashtane-ot-balgariya-sa-namereni-38-razlichni-orazhiya.html", "text": "Млад британец бе осъден за опит за внасяне на територията на Обединеното кралство десетки оръжия, които е пренасял в куфара си на връщане от България, пише британският вестник Daily Mail.\r\nРайън Съливан, 24-годишен, е скрил в багажа си 38 различни оръжия. Те са открити при проверка от служителите на летището в Кардиф, столицата на Уелс. Мъжът, който се е връщал в родината си от почивка в България със съпругата и децата си, е заявил, че забранените оръжия са били просто „сувенири“, които е взел за спомен от ваканцията си. \r\nОт редакцията поясняват, че Съливан е заловен на летището на 2 юли миналата година след двуседмична почивка, като допълват, че закупените от британеца артикули не са забранени в България. \r\nТой също така каза, че Съливан \"не е знаел колко сериозна е позицията, в която се е занимавал\", като е закупил правни артикули в България.\r\nНе се привежда информацията за наказанието, което му е наложено.Тереза Герова", "date": "2018.02.06", "title": "Daily Mail: Британец бе осъден, след като в багажа му на връщане от България са намерени 38 различни оръжия"}
{"url": "http://www.focus-news.net/news/2018/02/06/2485380/balgariya-i-malta-spodelyat-obshti-pozitsii-za-migratsionnata-politika-i-zashtitata-na-vanshnite-granitsi-na-es-obzor.html", "text": "България и Малта споделят общи позиции  за миграционната политика и защитата на външните граници на ЕС. Това стана ясно по време на пресконференция на държавния глава Румен Радев и президента на Малта Мари-Луиз Колейро Прека след разговорите им на „Дондуков“ 2. Малтийският президент е на посещение у нас по покана на Радев, като в ръководената от Прека делегация са включени представители на изпълнителната власт, както и на над 50 малтийски компании. Церемонията по официалното посрещане на държавния глава на Малта се състоя на площад „Св. Александър Невски“, където Мари-Луиз Колейро Прека положи венец пред Паметника на Незнайния воин. Президентът на Малта бе придружавана от съпруга си Едгар Прека.\r\nНа съвместна пресконференция двамата президенти призоваха  за по-бързото изравняване на стандарта на живот и на икономическото развитие между държавите от Севера и Юга и от Изтока и Запада в Европа. Според Радев и Прека кохезионната политика и социалната конвергенция са в основата на единството и успеха на Европейския съюз. Българският президент подчерта, че през март т.г. в София ще се състои първата европейска конференция, на която ще бъде обсъдена многогодишната финансова рамка на Европейския съюз за периода след 2020 г. Според него това е подходящ момент във фокуса на европейските политики да бъде поставено икономическото и социално сближаване в Европа.\r\nМари-Луиз Колейро Прека приветства мотото на Българското  председателство на Съвета на ЕС „Съединението прави силата“ и увери, че двете държави ще работят заедно за изграждането на конкурентоспособен съюз, който може да насърчава кохезията. Румен Радев допълни, че трайно решение е възможно само чрез гарантиране на по-голяма сигурност и стабилизиране на регионите, откъдето пристигат мигрантите и бежанците, и съдействие за тяхното икономическо и социално развитие, с особено внимание на образованието и здравеопазването. Той добави, че Европа не трябва да се превръща в крепост, а активно да подпомага институциите и гражданите на засегнатите от кризи страни за разрешаването на техните проблеми, вместо да се търси спасение в социалната система на Европа. България и Малта ще търсят разширяване на двустранния икономически обмен в насърчаването на контактите между бизнеса, сътрудничеството между авиолиниите на двете държави, както и партньорството в индустриалната сфера, информационните технологии,  инвестициите и туризма. Според държавния глава присъствието на такава силна бизнес делегация от Малта е знак за ангажимента и за политическата воля, която имат, за да развиват устойчиво сътрудничество и потенциални партньорства, за да постигнат просперитет за двете държави.\r\nРумен Радев отбеляза, че през 2018 г. година Валета е европейска столица на културата, а през следващата година това ще бъде Пловдив. Той  благодари на Мари-Луиз Колейро Прека за това, че е първият президент, който празнува заедно с нашите сънародници в Малта празника на Светите братя Кирил и Методий и в продължение на няколко години предоставя своята резиденция за неговото отбелязване. По време на срещата на двамата президенти беше обсъдена и възможността за регламентиране на политиката за осиновяване. \r\nПрезидентите на България и Малта закриха провелия се в рамките на деня Българо-малтийски бизнес-форум, по време на който бяха подписани меморандуми за сътрудничество между Изпълнителната агенция за насърчаване на малките и средните предприятия и Trade Malta, между Българската търговско-промишлена палата и Малтийската търговска палата, между Бургаската търговско-промишлена палата и Търговската палата на Гозо, както и споразумение между Университета за национално и световно стопанство (УНСС) и Средиземноморската академия за дипломатически науки. \r\nПремиерът Бойко Борисов също се срещна с Мари-Луиз Колейро Прека. Център на разговора между двамата бяха приоритетите на Българското председателство на Съвета на ЕС с акцент европерспективата на страните от Западните Балкани, миграционната криза, кохезионната политика и други важни за Европа теми. Бойко Борисов и президентът на Малта изразиха сходни позиции по стратегическите въпроси в Европейския съюз и оцениха високо доброто двустранно партньорство в редица сектори. \r\nЛюба АЛЕКСИЕВА", "date": "2018.02.06", "title": "България и Малта споделят общи позиции  за миграционната политика и защитата на външните граници на ЕС (ОБЗОР)"}
{"url": "http://www.focus-news.net/news/2018/02/06/2485383/rekordno-nisko-e-nivoto-na-kontrabandni-tsigari-obzor.html", "text": "През третото тримесечие на 2017 година се отбелязва най-ниското ниво на контрабандни цигари - 6%. Това сочат данни от изследване по инициативата „Срещу незаконната търговия“. През миналата година са иззети над 50 млн. къса цигари и над 48 тона нарязан тютюн. Вътрешният министър Валентин Радев отчете, че са проведени 43 специализирани тематични операции, а от МВР са извършени 1154 проверки на обекти. Той даде пример с акция през септември, при която са иззети 915 мастербокса цигари. Задържани са 9 лица, повдигнати са обвинения на петима. Валентин Радев заяви, че с акциите срещу контрабандата на цигари са предотвратени щети за държавата в размер на над 16 млн. лева. В Хасково, Пазарджик и Велико Търново са най-високите нива на разпространение на цигари, които не са предназначени за местния пазар. В Кюстендил се наблюдава ръст на контрабандите цигари, от 25.8% през второто тримесечие на 2017 година до 28.3% през третото. В Свиленград , Сандански, Дупница и Монтана процентът на контрабандни цигари спада. Най-драстичен е спадът в Свиленград- от 44% на 8%. Гл. прокурор Сотир Цацаров посочи, че 6% контрабандни цигари е най-ниското измерено ниво до момента, но това не бива да ни успокоява заради разликите по места. „Ако Хасково, с най-висок процент, го обясняваме географски, възникват въпросите за Велико Търново и Пазарджик“, коментира той. Според него въпроси възникват и по отношение на марките цигари с оглед на това, че отново лидер остава една и съща компания. Премиерът Бойко Борисов заяви, че тенденцията на намаляване на контрабандата е трайна. Той посочи, че 12% е ръстът на приходите в бюджета за януари от горива. „Как може България да е на 6% и кой от къде се яви да пита има ли борба с корупцията- има, ето я“, изтъкна Бойко Борисов. По думите му изследването измерва реално свършената работа, показва не усещането, а резултата от борбата с контрабандата на практика. Финансовият министър Владислав Горанов заяви, че до 2021 година не се планира промяна на акцизите. Той обясни, че регистрираното увеличение на приходите от акциз е удовлетворително и това темпо да бъде поддържано.\r\nБиляна ИВАНОВА", "date": "2018.02.06", "title": "Рекордно ниско е нивото на контрабандни цигари (ОБЗОР)"}
{"url": "http://www.focus-news.net/news/2018/02/06/2485369/moskovskiy-komsomolets-predizvikatelstvo-za-rusiya-podgotvyat-sarbiya-i-cherna-gora-za-evrointegratsiya.html", "text": "В навечерието на представянето на Стратегията на Европейския съюз за Западните Балкани руският вестник „Московский комсомолец“ привежда мнението на експерта Юрий Квашнион за предизвикателствата, пред които са изправени регионът и Брюксел.\r\nВъв вторник, 6 февруари, еврокомисарят по разширяването Йоханес Хан трябва да представи стратегията на Европейския съюз за страните от Западните Балкани. Още през ноември австрийският политик заяви, че държавите– членки са готови да разгледат възможността за приемането на нови страни в Общността. По–точно става дума за Албания, Македония, Сърбия, Черна гора, също и Босна И Херцеговина. Особен интерес представлява ситуацията около възможността за присъединяване към ЕС на Македония. Гърция възнамерява да блокира нейното приемане, ако страната не промени името си, което съвпада със това на едноименната гръцка област. Във връзка с това в Македония са решили да проведат референдум за смяната на името.\r\nВ края на октомври председателят на Европейската комисия Жан–Клод Юнкер заяви, че по – вероятно е разширяването на Блока да се осъществи в периода 2019–2024 година, след като бъдат завършени процедурите по напускането на Великобритания от структурите му. Официалната причина за подобно решение според властите в Брюксел е стремежът „да върнат мира на Балканите“. Британското издание Financial Times написа по-рано, че чрез присъединяването на нови страни ЕС се надява да усили контрола над миграцията и да ограничи разпространението на руското влияние в нестабилния регион.\r\nВ случай че разширяването на Блока протече по съществуващия план, то ще бъде най – мащабното в историята.\r\n„Като цяло ЕС е заинтересован от присъединяването на балканските държави“, коментира за „Московский комсомолец“ Юрий Квашнион, завеждащ сектора за изследване на ЕС в Националния изследователски  институт за световна икономика и международни отношения към Руската академия на науките. „Друг въпрос е, че ситуацията е принципно различна за отделните страни. Аз бих отделил две страни. Това е Черна гора, която вече е преминала към еврото, и Сърбия, която независимо от косовския проблем върви достатъчно бързо към европейска интеграция“, поясни Квашнион. \r\n„Същевременно ситуацията с другите кандидатки е съвършено различна. Босна и Херцеговина - това е държавно образувание  със слабо икономическо развитие и с много нерешени институционални въпроси. Ако тази страна влезе в ЕС, то това би била съвсем различна перспектива.  Още повече трябва да се отбележи, че в тази страна са в ход дезинеграционни процеси“.\r\n„Трябва да разберем, че ЕС е обединение на християнски и постхристиянски страни. В Босна не по-малко от половината население е мюсюлманско. Същото можем да кажем и за Албания, където по-голямата част от населението изповядва исляма. Затова засега, вероятно, вариантът за присъединяването на Албания изглежда не съвсем желан“, коментира експертът.\r\nТой продължава: „Забележително е, че Турция въобще не се споменава като възможен кандидат за скорошно приемане в ЕС. По думите на председателя на ЕК „Турция е направила големи крачки в посока, обратна на ЕС“  и следователно за нея се изключва перспектива за членство в близко време. \r\nЩо се отнася за Македония, тази балканска република води продължителен спор за името си с Гърция. От момента на разпада на Югославия през 1991 година Гърция се опитва да се пребори за промяна на името на северния си съсед, за да не възниква объркване с гръцката област Македония. Може да се предположи, че проблемът не е само в объркването, съществуват опасения, че в конституционното име на страната са заложени териториални претенции към гръцката област. Името, с което Македония е приета в ООН – Бивша Югославска Република Македония (БЮРМ), също не устройва Атина. В неделя в гръцката столица се състоя многохилядна демонстрация под лозунга „Македония е Гърция“.\r\nВече половин година са в ход преговори между двете страни с посредничеството на специалния пратеник на генералния секретар на ООН Матю Нимиц. Решението, което бъде прието в хода на преговорите, ще бъде представено на общонационален референдум в Македония.\r\nНа официалния сайт на премиера на Македония Зоран Заев се казва: „Виждате, че тече прозрачен процес, ние искаме решение на базата на национален консенсус, за да може накрая да бъде потвърдено на референдума“.\r\nНе всички страни от ЕС обаче споделят политиката за разширение на ЕС. „Има въпроси доколко успешна в икономически план ще бъде интеграцията. За да може тези страни да по-висок, среден за ЕС стандард, е необходимо да се наливат доста големи финансови средства. Има членки на ЕС, които са против приемането на страни с нерешени териториални въпроси. Няма единство на мненията, но като цяло курсът към присъединяването на Западните Балкани вече е приет. Напомням, че не толкова отдавна, през 2013 г., се състоя приемането на Хърватия, против което бе Словения заради нерешени териториални въпроси. Да, процесът по приемането се проточи девет години,но днес Хърватия е пълноправен  член на Европейския съюз“, отбелязва Квашнион.Тереза Герова", "date": "2018.02.06", "title": "„Московский комсомолец“: Предизвикателство за Русия: Подготвят Сърбия и Черна гора за евроинтеграция"}
{"url": "http://www.focus-news.net/news/2018/02/06/2485391/predstoyashti-sabitiya-v-stranata-za-6-fevruari-agentsiya-fokus.html", "text": "***\r\nПремиерът Бойко Борисов ще проведе среща с Марк Рюте, министър-председател на Кралство Нидерландия, който ще бъде на работно посещение в София. \r\n***\r\nОт 9.00 часа в Националния дворец на културата ще се проведе Конференция по въпросите на здравословното хранене при децата. В рамките на събитието е предвидена пресконференция с начален час 10.00 ч. – зала 6, (етаж 1). В нея участие ще вземат заместник-министърът на здравеопазването Жени Начева, заместник-министърът на земеделието, храните и горите Цветан Димитров и директорът на “Обществено здраве, странознание и управление на кризи“, Главна дирекция „Здравеопазване“ към Европейската комисия Джон Райън. \r\n***\r\nОт 9.00 часа в хотел „Маринела“ (бул. „Джеймс Баучер“ 100), зала „София 1“, ще се проведе 11-то заседание на Комитета за наблюдение на Оперативна програма “Региони в растеж” 2014-2020. Форума ще открият заместник-министърът на регионалното развитие и благоустройството и ръководител на Управляващия орган на ОПРР Деница Николова и Борислава Уудфорд, представител на Генерална дирекция „Градско и регионално развитие“ на Европейската комисия. \r\n***\r\nОт 14.30 часа в бизнес център „Кепитъл форт“ Българската независима енергийна борса ще представи търговската платформа „В рамките на деня“. В събитието ще участват министърът на енергетиката Теменужка Петкова, председателят на комисията за енергийно и водно регулиране Иван Иванов и др. \r\n***\r\nОт 8.30 часа в зала „Сердика“ на Гранд Хотел София ще се проведе работна закуска, в рамките на която ще бъде представен проекта Young Energy Europe.\r\n***\r\nОт 09.30 часа ще се проведе заседание на Съдийската колегия на Висшия съдебен съвет.\r\n***\r\nВ „София Тех Парк JSC“  – сградата на Форума по иновации „Джон Атанасов“, бул. „Цариградско шосе“ №111, ще се проведе втория ден от 21-вия Европейски форум по екоиновации за качество на въздуха. \r\n***\r\nОт 9.30 часа 14 състав на Специализирания наказателен съд ще гледа делото срещу Валентин К. и Красимир Й., обвинени в образуване и ръководене на организирана престъпна група. \r\n***\r\nОт 9.30 часа 3 състав на Софийския градски съд ще гледа делото срещу Мирослав М., бивш началник от ДАНС, обвинен в изнасяне на информация (чл. 357-360 НК) – очакват се пледоарии.\r\n***\r\nОт 10.00 часа 6 състав на Специализирания наказателен съд ще гледа делото срещу Даниел Б., Христо П., Цветан К., Павел А., Кирил Д. и Божидар Л., обвинени в образуване и ръководене на организирана престъпна група.\r\n***\r\nОт 10.00 часа 13 състав на Специализирания наказателен съд ще гледа делото срещу \r\nГриша Г., Данаил Г., Емилия Ст., Ивайло Т., Камелия М., Милко К. и др., обвинени в образуване и ръководене на организирана престъпна група.\r\n***\r\nОт 10.00 часа 3 състав на Специализирания наказателен съд ще гледа делото срещу \r\nМелиад Ф. и Хасан Х., обвинени в тероризъм. \r\n***\r\nОт 10.00 часа в Детския научен център \"Музейко\" ще бъде отбелязан Международният ден за безопасен интернет.\r\n***\r\nОт 11.00 часа в сградата на Централното управление на Сдружение “Самаряни”, в залата на II етаж, ще се проведе пресконференция и официално представяне на Проект “Къщата на семейството и общността”.\r\n***\r\nОт 11.00 часа в Централния военен клуб ще се състои церемонията „Пожарникар на годината“ – 2017.\r\n***\r\nОт 11.00 часа в Пресклуба на Българската телеграфна агенция ще се състои представянето на най-новото мобилно приложение, разработено от българска компания – Tesserum.\r\n***\r\nОт 11.00 часа в ИнфоЦентър София2018 (срещу Румънското посолство) София - Европейска столица на спорта и организаторите на Международния турнир по фигурно пързаляне \"София Трофи\" ще проведат пресконференция, на която ще присъстват световно известният треньор проф. Алексай Мишин, най-добрата българска състезателка Александра Фейгин, Таня Йорданова - президент на БФ по кънки и др.\r\n***\r\nОт 11.00 часа в сградата на Националния статистически институт (НСИ) ще се проведе пресконференция за представяне на резултатите от изпълнението на проекта  „Привеждане на информационните активи на НСИ в съответствие с изискванията на Евростат и миграция към ХЧО“.\r\n***\r\nОт 11.00 часа във фоайето на Държавна агенция „Електронно управление“ (ДАЕУ) по случай международния Ден за безопасен Интернет ще раздават информационни материали и ще канят минувачите да проверят нивото на кибер хигиената си с образователни игри.\r\n***\r\nОт 12.00 часа в Национален пресклуб БТА Столичната общинска агенция за приватизация и инвестиции и Българската аутсорсинг асоциация ще проведе пресконференция на тема: „Новото лице на аутсорсинг бизнеса в София и България“.\r\n***\r\nОт 13.00 часа 11 състав на Специализирания наказателен съд ще гледа делото срещу \r\n Нидал А., Алдин Н., Данаил А., Георги Ф. и др., обвинени в образуване и ръководене на организирана престъпна група.\r\n***\r\nОт 13.00 часа 4 състав на Специализирания наказателен съд ще гледа делото срещу \r\nБехчет А., Емил Б., Събин З., Венцислава М. и др., обвинени в образуване и ръководене на организирана престъпна група.\r\n***\r\nОт 13.30 часа в зала 34 в  сградата  на Софийски районен съд (СРС),  бул.  „Цар Борис III“, № 54, ще се проведе трето заседание по гражданско дело  № 18039/17г. по описа на съда. Страни по делото са Елена Йончева срещу Бойко Борисов и Политическа партия ГЕРБ.  \r\n***\r\nОт 13.30 часа 19 състав на Специализирания наказателен съд ще гледа делото срещу \r\nИван К., Светослав Д. и Нина К., обвинени в образуване и ръководене на организирана престъпна група.\r\n***\r\nОт 13.30 часа 2 състав на Софийския градски съд ще гледа делото срещу Джон. М., Момчил М. и Иво Т. за побоя над Метин (чл. 115-118 НК ).\r\n***\r\nОт 14.00 часа 8 състав на Софийския градски съд ще гледа делото срещу Десислава Д. (пране на пари).\r\n***\r\nОт 14.00 часа в Резиденция \"Анастасия\" на ул. Славовица 51 Е ще се състои встъпителна пресконференция за представяне на целите, дейностите и очакваните резултати по Проект „Бъди Зелен=Бъди модерен=Бъди Европа”.\r\n***\r\nОт 14.00 часа 5 състав на Специализирания наказателен съд ще гледа делото срещу \r\nВенцислав С., Владимир Б., Антон Д. и др., обвинени в образуване и ръководене на организирана престъпна група.\r\n***\r\nОт 15.00 часа в централата на КТ „Подкрепа“ президентът на Конфедерацията Димитър Манолов ще открие кръгла маса на тема „Успехът и щастието на детето – резултат от ефективно партньорство“.\r\n***\r\nОт 15.00 часа в постоянната приемна на БСП – София на ул. \"Леге\" №10, етаж 1, народният представител от „БСП за България“ проф. Румен Гечев и общинският съветник Иван Таков ще бъдат на разположение на софиянци.\r\n***\r\nОт 18.00 часа в Галерия \"Сердика\" ще бъде представена изложбата \"Автограф\"- абстрактна живопис на Станка Атанасова.\r\n***\r\nОт 9.30 часа в зала „22 септември“ Общински съвет – Благоевград ще проведе извънредна сесия. \r\n***\r\nОт 18.00 часа в Градската художествена галерия ще бъде представена изложба на художника Бисер Грънчаров.\r\n***\r\nОт 11.00 часа на площад \"Атанас Сиреков\" с тържествен военен ритуал по издигане на националния флаг на Република България и флаговете на Европейския съюз и Общината ще бъдат отбелязани 140 години от освобождението на Бургас. От 11.30 часа пред паметника на Руските освободители ще се състои полагане на венци и цветя в памет на загиналите за Освобождението. От 17.00 часа във Военния клуб в Бургас ще бъдат представени оръжия, участвали в Руско-турската Освободителна война през 1877-1878 г. и бойни знамена на Българската армия. От 18.00 часа в Дома на писателя ще се проведе поетично-музикалния спектакъл \"140 години свещена свобода\". \r\n***\r\nОт 18.30 часа, в галерия „Арт Маркони” – Варна, ул. „Охрид” 22, ще се състои премиерата на „Между светлината и мрака”, Трета книга от поредицата „Заветът на Кана” с автор Христо Милков.\r\n***\r\nОт 14.00 часа в офиса на ГЕРБ на ул. „Георги Бенковски” №1 общинският съветник Милена Димова ще проведе приемна за граждани. \r\n*** \r\nOт 13.30 часа в директорския кабинет на МДТ „Константин Кисимов” ще се проведе пресконференция по повод новото премиерно заглавие \"Духът на поета\" от Стефан Цанев. \r\n***\r\nОт 11.00 часа пред паметника на Васил Кънчов ще бъде отбелязана годишнина от гибелта на Васил Кънчов.\r\n***\r\nОт 19.00 часа в камерна зала на ДТК ще бъде представена постановката „Летене“ от Оля Мухина.\r\n***\r\nОт 17.30 часа в Музея на фотографията и съвременните визуални изкуства в Казанлък ще бъде открита Фотографска изложба под надслов „Преди всичко България“.\r\n***\r\nОт 10.30 часа в офиса на обществения посредник ще се проведе пресконференция.  \r\n***\r\nОт 10.00 часа в сградата на Община Перник ще се проведе регулярната среща на кмета на Перник Вяра Церовска с кметовете на населени места в общината.\r\n***\r\nОт 11.00 часа в Пресклуб на БТА – Плевен Сдружение \"Учебна работилница Европа\" – Плевен организира пресконференция по повод Международният ден за безопасен Интернет.\r\n***\r\nОт 09.00 часа в зала № 10 на Окръжен съд – Пловдив продължава разглеждането на делото срещу бившия полицай Венцеслав Караджов, обвинен в убийството на своите родители.\r\n***\r\nОт 10.00 часа в Дом на културата \"Борис Христов\" ще се състои пресконференция относно стартиране на проект \"Подобряване на социалната инфраструктура в община Пловдив\" (зоната на булевардите \"Княгиня Мария Луиза\" и \"Марица - Юг\"). \r\n***\r\nОт 11.00 часа в Заседателната зала на район Южен, кметът на района Борислав Инчев ще даде информация относно бюджета на кметството за текущата година и приоритетите и  обектите, по които ще се работи. \r\n***\r\nОт 16.00 часа в офиса на ГЕРБ в район „Тракия” в блок 91 общинският съветник от ГЕРБ в Общински съвет – Пловдив Иван Вичков ще приема граждани.\r\n***\r\nОт 11.30 часа в Социално предприятие „Шивашка работилница” ще се проведе среща-дискусия на тема: „Кой печели от съществуването на социалните предприятия?”\r\n***\r\nОт 9.00 часа в сградата на Община Раковски ще се проведе Кръводарителска кампания.\r\n*** \r\nОт 14.00 часа ще се проведе заседание на Общински съвет – Смолян. \r\n***\r\nОт 14.00 часа в Сесийна зала на Община Смолян ще се проведе заседание на Общински съвет – Смолян.\r\n***\r\nОт 11.00 часа в Оперен театър ще се проведе „До Ре Ми в пелени 3“ – опера за бебоци.\r\n***\r\nОт 18.00 часа в РБ „Захарий Княжески“ ще бъде представена фотографска изложба „Аз съм българка“ – проект на младия габровски фотограф Радослав Първанов.\r\n***\r\nОт 19.00 часа в Оперен театър ще бъде представена „Сидхарта“ - Пътят към светлината и силата на човешкия дух с Мила Искренова и балет „Арабеск“.", "date": "2018.02.06", "title": "Предстоящи събития в страната за 6 февруари (Агенция „Фокус“)"}
{"url": "http://www.focus-news.net/news/2018/02/06/2485392/predstoyashti-mezhdunarodni-sabitiya-za-6-fevruari-agentsiya-fokus.html", "text": "***Съюза (ХДС/ХСС) на Ангела Меркел и ГСДП се надяват във вторник да приключат преговорите за формиране на правителствена коалиция, повече от четири месеца след парламентарните избори\r\n***Продължава офанзивата на турските ВС в северозападния сирийски район Африн\r\n***Решение на британския съд по искането на за отмяна на заповедта за арест на основателя на WikiLeaks Джулиан Асандж\r\n***Президентът на Иран Хасан Роухани ще даде пресконференция по случай 39-ата годишнина от Ислямската революция\r\n***", "date": "2018.02.06", "title": "Предстоящи международни събития за 6 февруари (Агенция \"Фокус\")"}
{"url": "http://www.focus-news.net/news/2018/02/06/2485388/politico-golyama-agentsiya-na-pentagona-e-zagubila-sledite-na-stotitsi-milioni-dolari.html", "text": "Една от най-големите агенции на Пентагона е изгубила следите на стотици милиони долари, става ясно от вътрешен одит, с който разполагат в редакцията на изданието Politico. Информацията бе разпространена в момент, в който президентът на САЩ Доналд Тръмп се готви да увеличи значително военния бюджет на страната.\r\nСпоред счетоводната компания „Ърнст енд Янг“ Агенцията за отбранителна логистика не може да докаже документално разходи за над 800 милиона долара за за строителни проекти – само един от серията примери как се губят следите за милиони долари в собственост и оборудване. Като цяло финансовият мениджмънт е толкова слаб, че ръководителите и надзорниците нямат сигурен начин да проследяват движението на огромни суми, за които отговарят, става ясно от предварителния доклад.\r\nРезултатите от одита повдигат въпроса дали Пентагонът може отговорно да управлява бюджет от 700 милиарда долара и допълнителните средства, които Доналд Тръмп се готви да им предложи този месец. На министерството никога не е правен пълен одит, въпреки мандата, даден от Конгреса. Бъркотията в споменатата агенция показва, че такъв одит едва ли е възможен.\r\nОт ведомството обаче уверяват, че ще преодолеqт многото препятствия, за да получи чист одитен доклад. „Предварителният одит ни осигури независима гледна точка върху нашите финансови операции.  Ние сме твърдо решени да поправим слабостите и да засилим вътрешния контрол върху операциите на агенцията“ , заяви директорът на агенцията генерал-лейтенант Даръл Уилиямс в отговор на първоначалния одит на „Ърнс енд Янг“.Тереза Герова", "date": "2018.02.06", "title": "Politico: Голяма агенция на Пентагона е загубила следите на стотици милиони долари"}
{"url": "http://www.focus-news.net/news/2018/02/06/2485393/nimh-vremeto-shte-e-predimno-slanchevo-s-maksimalni-temperaturi-ot-8-do-13.html", "text": "Атмосферното налягане слабо ще се понижи и ще е близко до средното за февруари. Днес ще е предимно слънчево. В сутрешните часове на места в низините и по Черноморието ще  има ниска облачност или видимостта ще е намалена. Привечер от югозапад отново ще се заоблачи. Ще духа слаб изток-югоизточен вятър. Максималните температури ще са от 8° до 13°, в София - около 9°. Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Анна Дякова. \r\nПо Черноморието ще е предимно слънчево. Вятърът ще е слаб, след обяд до умерен от изток-югоизток. Максималните температури ще са 6°-8°. Температурата на морската вода е 6-7°. Вълнението на морето ще е 1-2 бала.\r\nВ планините ще преобладава слънчево време. Привечер от запад облачността ще се увеличи. Ще духа слаб до умерен вятър от юг-югозапад. Максималната температурата на 1200 метра ще е около 4°, на 2000 метра минус 2°.", "date": "2018.02.06", "title": "НИМХ: Времето ще е предимно слънчево с максимални температури от 8° до 13°"}
{"url": "http://www.focus-news.net/news/2018/02/06/2485396/balgarskata-nezavisima-energiyna-borsa-shte-predstavi-targovskata-platforma-v-ramkite-na-denya.html", "text": "„Българската независима енергийна борса“ ЕАД ще представи търговската платформа „В рамките на деня“ от 14.30 часа в бизнес център „Кепитъл форт“ на бул. „Цариградско шосе“ 90. Това съобщиха от пресцентъра на Министерство на енергетиката. Ще бъде нагледно демонстрирано функционирането на новата борсова платформа „В рамките на деня“, ще бъдат представени предимствата от въвеждането ѝ, както и сроковете за регистрация на търговските участници. В събитието ще участват министърът на енергетиката Теменужка Петкова, председателят на комисията за енергийно и водно регулиране Иван Иванов, изпълнителните директори на „Български енергиен холдинг“ ЕАД Петьо Иванов и на „Българска независима енергийна борса“ ЕАД Константин Константинов.", "date": "2018.02.06", "title": "Българската независима енергийна борса ще представи търговската платформа „В рамките на деня“"}
{"url": "http://www.focus-news.net/news/2018/02/06/2485397/zam-ministar-denitsa-nikolova-shte-uchastva-v-11-oto-zasedanie-na-komiteta-za-nablyudenie-na-op-regioni-v-rastezh-2014-2020.html", "text": "От 9.00 часа в София, хотел „Маринела“ (бул. „Джеймс Баучер“ 100), зала „София 1“, ще се проведе 11-ото заседание на Комитета за наблюдение на Оперативна програма “Региони в растеж” 2014 - 2020. Това съобщиха от пресцентъра на Министерство на регионалното развитие и благоустройството. Форума ще открият заместник-министърът на регионалното развитие и благоустройството и ръководител на Управляващия орган на ОПРР Деница Николова и Борислава Уудфорд, представител на Генерална дирекция „Градско и регионално развитие“ на Европейската комисия. \r\nПо време на заседанието ще бъдат представени информация за актуалното състояние на ОП „Региони в растеж“ 2014 - 2020, критериите за подбор на операции по процедура: „Енергийна ефективност в периферните райони – 2“ по Приоритетна ос 2 „Подкрепа за енергийна ефективност в опорни центрове в периферни райони“, критерии за подбор на операции по процедура „Подкрепа за деинституционализацията на социалните услуги за възрастни и хора с увреждания“ по Приоритетна ос 5 „Регионална социална инфраструктура“, отчет за изпълнението през 2017 г. и предвидените дейности за 2018 г. на Годишния план за действие на програмата в изпълнение на Националната комуникационна стратегия за програмен период 2014 - 2020 г.", "date": "2018.02.06", "title": "Зам.-министър Деница Николова ще участва в 11-ото заседание на Комитета за наблюдение на ОП “Региони в растеж” 2014 - 2020"}
{"url": "http://www.focus-news.net/news/2018/02/06/2485395/premierat-boyko-borisov-shte-se-sreshtne-s-holandskiya-ministar-predsedatel-mark-ryute.html", "text": "Премиерът Бойко Борисов ще проведе среща с Марк Рюте, министър-председател на Кралство Нидерландия, който ще бъде на работно посещение в София. Това съобщиха от правителствената информационна служба.\r\nПри срещата си двамата ще обсъдят необходимостта от ефективно управление и контрол на външните граници на Европейския съюз и ключовото им значение за сигурността на Съюза. Ще бъде разгледана темата за разширяването на Шенгенското пространство, както и други актуални теми от двустранните отношения и европейския дневен ред.", "date": "2018.02.06", "title": "Премиерът Бойко Борисов ще се срещне с холандския министър-председател Марк Рюте"}
{"url": "http://www.focus-news.net/news/2018/02/06/2485398/v-tsentralniya-voenen-klub-shte-se-provede-tseremoniyata-pozharnikar-na-godinata.html", "text": "В концертната зала на Централния военен клуб ще се проведе церемонията „Пожарникар на годината - 2017“ от 11.00 часа. Ръководствата на Министерството на вътрешните работи (МВР) и на ГД „Пожарна безопасност и защита на населението“ ще наградят отличилите се през изминалата година огнеборци. Това съобщиха от пресцентъра на МВР. \r\nЗа 23-та поредна година в рамките на конкурса ще бъдат излъчени комплексен победител и победители за основните направления на дейност - пожарогасене и аварийно-спасителна дейност, противопожарен контрол и превантивна дейност.", "date": "2018.02.06", "title": "В Централния военен клуб ще се проведе церемонията „Пожарникар на годината“"}
{"url": "http://www.focus-news.net/news/2018/02/06/2485400/sofiya-narodniyat-predstavitel-ot-bsp-za-balgariya-prof-rumen-gechev-i-obshtinskiyat-savetnik-ivan-takov-shte-provedat-priemna-za-grazhdani.html", "text": "От 15.00 до 17.00 часа народният представител от „БСП за България“ проф. Румен Гечев и общинският съветник Иван Таков ще бъдат на разположение на софиянци в постоянната приемна на БСП – София на ул. \"Леге\" №10, етаж 1. Това съобщиха от пресцентъра на градската структура на партията. \r\nЖелаещите може да се запишат предварително на телефон 02/987 20 86.", "date": "2018.02.06", "title": "София: Народният представител от „БСП за България“ проф. Румен Гечев и общинският съветник Иван Таков ще проведат приемна за граждани"}
{"url": "http://www.focus-news.net/news/2018/02/06/2485376/spetsializiraniyat-nakazatelen-sad-otstrani-ot-dlazhnost-kmeta-na-septemvri-marin-rachev-obzor.html", "text": "Специализираният наказателен съд отстрани от длъжност кмета на Септември Марин Рачев. Решението бе взето след няколкочасово заседание. Заедно с кмета беше отстранен и Станой Милов, служител на Община Септември. Мярката може да бъде обжалвана.  Според съда, ако Рачев и Милов останат на работа, могат да повлияят на свидетели или да подправят документи и така да попречат на разследването. \r\nДокато течеше заседанието пред сградата на Специализирания съд жители на Септември протестираха в подкрепа на кмета.Агенция „Фокус“ припомня: На 1 септември над 50 маскирани полицаи влязоха в сградата на Община Септември. Ден след акцията на Специализираната прокуратура на кмета на Септември Марин Рачев бяха повдигнати 2 обвинения- за умишлена безстопанственост и за сключване на неизгодна сделка. Общинският служител Станой Милов също получи обвинение за документно престъпление. Кметът беше освободен срещу парична гаранция в размер на 250 хил. лева. Предмет на разследване е цялото родословно дърво на Рачев, защото свързани с него фирми са управлявани, представлявани и собственост на негови роднини. В нощното шкафче на кмета на Септември бяха открити справки на ДАНС, касаещи местните избори от 2015 година с информация за купуване на гласове. Намерен бе и тефтер, в който са записани имената на фирми и суми, свързани с дейности на общината. След акцията в Септември стана ясно, че е изготвен списък с общини, за които също има сигнали за злоупотреби.", "date": "2018.02.06", "title": "Специализираният наказателен съд отстрани от длъжност кмета на Септември Марин Рачев (ОБЗОР)"}
{"url": "http://www.focus-news.net/news/2018/02/06/2485389/faz-pregovorite-mezhdu-sayuza-hdshss-i-gsdp-za-nova-golyama-koalitsiya-prodalzhavat.html", "text": "Все още няма постигнато коалиционно споразумение между Съюза (ХДС/ХСС) и Германската социалдемократическа партия (ГСДП), но преговорите ще бъдат възобновени във вторник, след като бяха отложени два пъти, припомня националният ежедневник Die Frankfurter Allgemeine Zeitung. \r\nВ късните часове на понеделник бе съобщено бе, че те ще бъдат продължени във вторник в седалището на Християндемократическия съюз (ХДС). Източници от работните групи на трите партии поясниха, че коалиционното споразумение няма да бъде представено на обществеността до сряда, 7 февруари. Въпросите, които до този момент не са договорени, са здравната политика и пазара на труда.Тереза Герова", "date": "2018.02.06", "title": "FAZ: Преговорите между Съюза (ХДС/ХСС) и ГСДП за нова голяма коалиция продължават"}
{"url": "http://www.focus-news.net/news/2018/02/06/2485387/ekaterina-zaharieva-za-germanskiya-vestnik-die-welt-es-ima-zhiznenovazhen-interes-da-garantira-che-regionite-v-neposredstvena-blizost-do-nego-sa-stabilni-i-sigurni.html", "text": "Европейският съюз има жизненоважнен интерес да гарантира, че регионите в непосредствена близост до него са стабилни и сигурни. Това заяви българският министър на външните работи и вицепремиер за съдебната реформа Екатерина Захариева в интервю за германския национален ежедневник Die Welt.\r\nКоментирайки значението на европейската интеграция на Западните Балкани, един от приоритетите на председателство на Съвета на ЕС, което България пое в началото на годината, министър Захариева припомни, че страните от региона са получили обещание за присъединяване преди 15 години в Солун, но оттогава насетне са предприети твърде малко стъпки към приближаването им към членство в Общността. \r\n„Много хора в региона имат чувството, че чакат твърде дълго. Вече не виждат никакви перспективи за присъединяване. Трябва да променим тази гледна точка. Трябва да дадем ясен политически сигнал на страните от Западните Балкани, че нашите врати са отворени за тях“, категорична бе Захариева. \r\nСъщевременно тя допълни: „В някои страни от Западните Балкани младежката безработица е над 60%. Без перспективата на ЕС и икономическия възход много млади хора ще напуснат страната си или ще бъдат застрашени от радикализация. Вече има необичайно много „чуждестранни бойци\", т.е. млади хора от чужбина, които се борят за „Ислямска държава“. ЕС има жизненоважен интерес да гарантира, че регионите в непосредствена близост до него са стабилни и сигурни“.\r\nНа въпрос какво може да направи Брюксел, за да стимулира икономиките на страните от региона, българският външен министър отговори: „Например, насърчаване на публични и частни инвестиции. Изграждането на пътища е също толкова важно, колкото и трансграничните връзки за електроенергия. Изграждането на транспортна, комуникационна и енергийна инфраструктура е от решаващо значение за страните в региона“.\r\nЗахариева призна, че вижда на Балканите конкуренция между Европа, Турция, Русия и Китай. „Става въпрос за налагане на икономическо и културно влияние. Това е още една причина, поради която сега трябва да се погрижим повече за региона“, предупреди министърът на външните работи на България.Тереза Герова", "date": "2018.02.06", "title": "Екатерина Захариева за германския вестник Die Welt: ЕС има жизненоважен интерес да гарантира, че регионите в непосредствена близост до него са стабилни и сигурни"}
{"url": "http://www.focus-news.net/news/2018/02/06/2485403/sofiya-vavezhda-se-vremenna-organizatsiya-na-dvizhenieto-zaradi-ofitsialnoto-poseshtenie-na-prezidenta-na-malta.html", "text": "Въвежда се временна организация на движението заради официалното посещение на президента на Малта. Това съобщиха от пресцентъра на Столична община. \r\nЗабранява се престоят и паркирането на пътни превозни средства, както следва: \r\nОт 08.00 часа на 04.02.2018 г. до отпътуване на делегацията на 06.02.2018 г. на ул. „Ген. Гурко” между ул. „Дякон Игнатий” и ул. „Кн. Александър І”, от страната на хотела. \r\nОт 08.00 часа до приключване на мероприятието на 06.02.2018 г.: \r\n- на ул. „Хан Крум” между ул. „Г.С.Раковски” и ул. „Уилям Гладстон”; \r\n- на ул. „Уилям Гладстон” между ул. „Хан Крум” и пл. „П.Р.Славейков”. \r\nСтолична дирекция на вътрешните работи осигурява постове за контрол и регулиране на движението.", "date": "2018.02.06", "title": "София: Въвежда се временна организация на движението заради официалното посещение на президента на Малта"}
{"url": "http://www.focus-news.net/news/2018/02/06/2485382/ekaterina-zaharieva-za-germanskiya-vestnik-die-welt-tryabva-da-dadem-yasen-politicheski-signal-kam-stranite-ot-zapadnite-balkani-che-vratite-ni-sa-otvoreni-za-tyah.html", "text": "Трябва да отправим ясен политически сигнал към страните от Западните Балкани, че вратите на Европейския съюз са отворени за тях. Това заяви българският министър на външните работи и вицепремиер за съдебната реформа Екатерина Захариева в интервю за германския национален ежедневник Die Welt.\r\nЗахариева подчерта, че иска да предложи на страните от региона бърза перспектива за присъединяване към Общността, като същевременно увери, че ЕС има жизненоважен интерес от стабилността на Балканите.\r\nЕвропейската интеграция на Западните Балкани е сред водещите приоритети на ротационното председателство на Съвета на ЕС, което България пое в началото на 2018 г. Първият дипломат на София обясни мотивите: „Време е да действаме. Страните от Западните Балкани получиха обещание за присъединяване преди 15 години в Солун. Оттогава насам се е случило твърде малко“.\r\nПричините за ситуацията донякъде се коренят и в самите държави от региона. „Някои страни не са положили много усилия по отношение на реформите, така е. Критериите за присъединяване са много ясни. От друга страна, ЕС също беше много зает със себе си в продължение на много години. Имаше финансови, дългови и мигрантска кризи. Към това следва да се добавят и ужасяващите терористични атаки“, обясни външният министър на България. \r\nВеднага след това обаче Захариева добавя: „Много хора в региона имат чувството, че чакат твърде дълго. Вече не виждат никакви перспективи за присъединяване. Трябва да променим тази гледна точка. Трябва да дадем ясен политически сигнал на страните от Западните Балкани, че нашите врати са отворени за тях“. \r\n„В някои страни от Западните Балкани младежката безработица е над 60%. Без перспективата на ЕС и икономическия възход много млади хора ще напуснат страната си или ще бъдат застрашени от радикализация. Вече има необичайно много „чуждестранни бойци\", т.е. млади хора от чужбина, които се борят за „Ислямска държава“. ЕС има жизненоважен интерес да гарантира, че регионите в непосредствена близост до него са стабилни и сигурни“, категорична бе Захариева. Тереза Герова", "date": "2018.02.06", "title": "Екатерина Захариева за германския вестник Die Welt: Трябва да дадем ясен политически сигнал към страните от Западните Балкани, че вратите ни са отворени за тях"}
{"url": "http://www.focus-news.net/news/2018/02/06/2485401/gd-granichna-politsiya-intenziven-e-trafikat-na-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "Интензивен е трафикът на ГКПП \"Капитан Андреево\" и ГКПП \"Лесово\" на изход за товарни автомобили. Това съобщиха от пресцентъра на ГД \"Гранична полиция\". На българо-румънската граница движението е натоварено през ГКПП „Дунав мост“-Видин. На всички останали гранични контролно-пропускателни пунктове на страната трафикът е нормален.", "date": "2018.02.06", "title": "ГД \"Гранична полиция\": Интензивен е трафикът на ГКПП \"Капитан Андреево\" и ГКПП \"Лесово\" на изход за товарни автомобили"}
{"url": "http://www.focus-news.net/news/2018/02/06/2485405/v-sofiyski-rayonen-sad-shte-se-provede-treto-zasedanie-po-deloto-na-elena-yoncheva-sreshtu-boyko-borisov-i-pp-gerb.html", "text": "От 13:30 часа в зала 34 в сградата на Софийски районен съд (СРС), бул. „Цар Борис III“, № 54, ще се проведе трето заседание по гражданско дело № 18039/17 г. по описа на съда. Това съобщиха от пресцентъра на съда. Страни по делото са Елена Йончева срещу Бойко Борисов и Политическа партия (ПП) ГЕРБ.", "date": "2018.02.06", "title": "В Софийски районен съд ще се проведе трето заседание по делото на Елена Йончева срещу Бойко Борисов и ПП ГЕРБ"}
{"url": "http://www.focus-news.net/news/2018/02/06/2485402/plovdiv-zatvarya-se-za-dvizhenie-severniyat-okolovrasten-pat-na-asenovgrad-zaradi-postavyane-na-posleden-plast-asfalt.html", "text": "Затваря се за движение северният околовръстен път на Асеновград, от кръстовището на ул. ”Княз Борис I” с ул.”Александър Стамболийски” по посока моста, в разстояние на 200 м. Това съобщиха за Радио „Фокус” - Пловдив от Общината. Реорганизацията на движението ще бъде на 06 февруари 2018 г. от 8.00 часа до 18.00 часа и се налага поради поставяне на последен слой асфалтова настилка във връзка с осъществяването на „Проект за рехабилитация на водоснабдителната и канализационна мрежа на град Асеновград с изграждане на Пречиствателна станция за отпадни води”.\r\nПризовават се всички участници в движението за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътно-транспортни произшествия.", "date": "2018.02.06", "title": "Пловдив: Затваря се за движение северният околовръстен път на Асеновград заради поставяне на последен пласт асфалт"}
{"url": "http://www.focus-news.net/news/2018/02/06/2485407/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ в град Пловдив ще проведат приемни с гражданите. Това съобщиха от пресцентъра на ПП ГЕРБ. Срещите с гражданите ще се проведат, както следва:\r\nОбщинският съветник от ГЕРБ в Общински съвет – Пловдив Иван Вичков ще приема граждани на 6 февруари 2018 г. от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 7 февруари 2018 г. ще се проведат приемни с граждани на общински от ГЕРБ в Общински съвет - Пловдив, както следва:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;\r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница ”№5. \r\nНа 8 февруари 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;\r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.02.06", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/02/06/2485406/denyat-6-fevruari-v-balgarskata-istoriya.html", "text": "На тази дата е се навършват 6 години от наводнението в село Бисер.\r\nОтбелязваме и Освобождението на Бургас, след като руски отряд, командван от ген. Лермонтов, влиза в града в хода на Руско-турската освободителна война. \r\nОткрита е и жп-линията Перник - Радомир (15 км железопътен път).\r\nПрез 1911 г. за своята теория „Нова система аероплан\" българинът Харалампи Джамджиев получава в Париж бревет (писмо, диплом) заведено под номер № 26224. Десет години по-късно отново през февруари Харалампи Джамджиев регистрира пред чехословашките патентни органи в Прага свой модел самолет под името “Бързолет”. \r\nМонсеньор Кирил Куртев е интронизиран като софийски митрополит и апостолически екзарх на Католическата българска църква от източния обряд (униати). \r\n2012\r\nПропуква се стената на яз. „Иваново” и залива околните населени места. Най-много са пораженията в с. Бисер, обл. Хасково. Има редица материални щети, като потопът взема и 10 жертви.\r\n2007\r\nПрезидентът на Република България присъжда Орден „Стара планина” на:\r\n1. Каролос Папуляс - лента „за изключително големите му заслуги за развитието, укрепването и задълбочаването на българо-гръцките отношения.“\r\n2. Мей Пану Папуля - първа степен „за изключително големите ѝ заслуги за развитието, укрепването и задълбочаването на българо-гръцките отношения.“\r\n2006\r\nИталианското правителство приема ратифицирания от Естония Договор за присъединяване на България и Румъния към Евросъюза.\r\n1954\r\nС Указ № 26 се създава Министерство на културата, в което се обединяват Комитетът за наука, изкуство и култура, Комитетът за кинематография, Комитетът за радиоинформация, Главна дирекция на издателствата, полиграфическата промишленост и търговията с печатни произведения и Главно управление на трудовите резерви. Министерството ръководи висшето образование, научните и културните институти. В същия ден Министерски съвет разрешава на Министерството на външната търговия да започне официални търговски преговори с Франция и Швейцария. Целта е да се постигне уреждане на българските предвоенни задължения към тези страни, като те се изплащат чрез процентни отчисления (не повече от 5 %) от стойността на българския износ към съответната страна.\r\n1927\r\nМонсеньор Кирил Куртев е интронизиран като софийски митрополит и апостолически екзарх на Католическата българска църква от източния обряд (униати). Куртев е висш духовник, епископ. Роден е в село Дрипчево, Свиленградско. Приема монашество  през 1913 г. Ръкоположен е за епископ 1925 г. Екзарх е на българските католици от източен обред (1925–1941 г. и 1951–1971 г.).\r\n1911\r\nЗа своята теория „Нова система аероплан\" българинът Харалампи Джамджиев получава в Париж бревет (писмо, диплом) заведено под номер № 26224.\r\nНа 3 февруари, десет години по-късно, през 1921 г., Харалампи Джамджиев зарегистрира пред чехословашките патентни органи в Прага свой модел самолет под името “Бързолет”. В него използва за самолетно крило тесни (ивични) профили.\r\nХаралампи Джамджиев е роден на 3 юли 1875 г. във Велико Търново. Основоположник е на българската авиационна наука. Харалампи Джамджиев е първият български авиоконструктор, първият българин, който изобретява летателна машина (1895 г.). Патентова във Франция летателен апарат (1911 г.). Конструира още орнитоптер с парен двигател, но той експлоадира. През 1902 г. Джамджиев строи друг орнитоптер с пружина вместо двигател. Този апарат прави големи параболични скокове. Орнитоптерите на Джамджиев са с подвижни криле, които извършват сложни движения. През 1903 г. Харалампи Джамджиев стига до извода, че летателните апарати с неподвижно крило са бъдещето на авиацията.\r\n1897\r\nОткрита е жп линията Перник-Радомир (15 км).\r\n1882\r\nДраган Цанков е изпратен на заточение във Враца, където е обявен за \"луд\" със съдебно постановление. \r\nДраган Цанков е обществен и политически деец, почетен член на Българското книжовно дружество (днес БАН). Роден е на 28 октомври 1828 г. в Свищов. След разгрома на Априлското въстание 1876 г. Драган Цанков  заедно с М. Балабанов обикаля европейските държави, за да ги запознае с жестокостите, извършени от турските власти, и със стремежа на българския народ за свобода. След Освобождението Цанков е вицегубернатор на Търново. Народен представител е в Учредителното събрание 1879 г., където се утвърждава като един от водачите на либералите. Взема активно участие в управлението на държавата като министър-председател  (24 март–28 ноември 1880 г.), в правителството на П. Каравелов е министър на вътрешните работи (28 ноември–17 декември 1880 г.). По време на режима на пълномощията 1881–1883 г. се обявява за възстановяване на конституцията, но е склонен на компромис с умерените консерватори. Отново е министър-председател от 7 септември 1883 г. до 29 април 1884 г. След разцеплението на Либералната партия Драган Цанков поставя начало и оглавява Прогресивнолибералната партия. След детронацията на княз Александър I Батенберг е министър на вътрешните работи в правителството на митрополит Климент (9–12 август 1886 г.). Като русофил Драган Цанков  се обявява срещу външната политика на Регентството и правителството на Ст. Стамболов и емигрира в Русия. От там ръководи дейността на българската политическа емиграция. Връща се в България през 1895 г. Дългогодишен народен представител, Цанков е председател на ХII ОНС (1902–1903). Редактира вестниците - \"България\", \"Източно време\" и \"Независимост\". Публикува \"Кратка българска история\".\r\nДраган Цанков умира на 11 март 1911 г.\r\n1879\r\nОт войсковите части в Източна Румелия се формират две бригади - „филипо-полска\" и „Сливенска\".\r\n1878\r\nВ хода на Руско-турската освободителна война руски отряд под командването на ген. Лермонтов освобождава Бургас. На следващия ден е  учредена Бургаската община, която е първата българска градска община. За кмет е назначен Нико Попов.\r\n1871\r\nВасил Левски изготвя образец за писмо позив, адресирано към заможните българи, с което се приканват да подпомогнат материално борбата срещу Високата порта.\r\nНа 26 май 1870 г. Васил Левски напуска Букурещ и се завръща в България с цел да организира и изгради мрежа от революционни комитети. Успява да привлече за свои помощници редица революционни дейци като Хр. Иванов-Големия, Т. Пеев, С. Младенов, отец Матей Преображенски (Миткалото), Ив. Драсов, Ив. Атанасов-Арабаджията и др. Функциите на централен комитет или т. нар. Привременно правителство възлага на Ловешкия комитет. За връзка с емиграцията в Турну Магуреле е създадено задгранично представителство на ВРО. Успехите на Левски в изграждането на революционната организация променят отношението на Българския революционен централен комитет в Букурещ към него. През 1871 г. от Румъния са му изпратени като помощници Ангел Кънчев и Димитър Общи. С изградената вътре в страната революционна организация Левски застава изцяло в подкрепа на Любен Каравелов и неговата борба против привържениците на либералното течение в БРЦК. През втората половина на 1871 г. той изработва проектопрограма и проектоустав на БРЦК и ги изпраща до революционните комитети за обсъждане и мнение. По негова инициатива в края на април и началото на май 1872 г.в Букурещ е свикано първото Общо събрание на БРЦК, на което Левски получава и специално пълномощие за действие в българските земи.\r\n1842\r\nРуският вицеконсул в Галац Карнеев запознава руския генерален консул в Букурещ (Я. Дашков) с тайните намерения на Георги Раковски и други българи революционери в Браила да предизвикат въстание на юг от р. Дунав - Браилския бунт.На тази дата са родени:\r\n1943\r\nРоден е Иван Гарелов - български журналист. Завършва СУ “Св. Климент Охридски”, специалност журналистика. От 1973 г. е на работа в БНТ. Репортер е от \"горещите точки\" и автор на документални филми за Камбоджа, Ливан, Израел, Виетнам, Китай, Гърция, Кипър, Афганистан и др. Гарелов е водещ и продуцент на предаването по БНТ \"Панорама\". В държавната телевизия създава и популярното за времето си вечерно публицистично предаване \"Екип 4\". От 11 септември 2000 г. за известно време е на работа в Нова телевизия като шеф на „Новини и актуални предавания“. В периода 2004 - 2006 г. е водещ на телевизионната игра „Вот на доверие“ по бТВ. Иван Гарелов е носител на български и международни награди за документална журналистика, за водещ и продуцент на предаване.\r\n1934\r\nРодена е Лада Галина (псевдоним на Ганка Славова Каранфилова) - българска писателка. Завършва българска филология в СУ “Св. Климент Охридски”. Работи като редактор, драматург. Някои съчинения: \"Малки приказки\" (1957 г.), \"Най-хубавият миг. Очерци и разкази\" (1957 г.), \"Лястовичката\" (1960 г.), \"Биографична повест\" (1961 г.), \"Самолетът и слънцето\" (1964 г.), \"Златина, златното момиче\" (1966 г.), \"Цветът на изворите\" (роман, 1966 г.), \"Калин и майсторите\" (1969 г.) и др. Ат. Трайков заснема през 1982 г. филм по романа £ \"Кристали\".\r\n1928\r\nРоден е Илия Хараламбиев Конев - български литературовед. Завършва българска филология в СУ “Св. Климент Охридски” (1951 г.). От 1954 г. е в Института за литература при БАН. През 1968 г. защитава кандидатска дисертация на тема “Българо-сръбски културни взаимоотношения през XIX в. (до Освобождението)”. Специализира в Югославия и Румъния. Научен секретар е на Института за литература (1967-1973 г.), от 1970 г. до 1972 г. - сътрудник в Института за славяноведение и балканистика при Академията на науките на СССР, където защитава докторската дисертация на тема: “Литературни взаимоотношения и литературен процес (Българската възрожденска литература в нейните взаимоотношения с балканските литератури)”. От 1972 г. чете лекции по българска възрожденска литература във ВТУ, от 1988 г. - по литература на Българското възраждане във ВПН в Благоевград. Гост-професор е в Института по славянска филология в Марбург, Германия (1991-1992 г.). Изнася лекции в Лайпцигския (1975-1979 г.) и Гьотингенския (1982-1985 г.) университети. Депутат е във ВНС (1990 г.), министър на науката и висшето образование (1990 г.), председател е на фондация “Ив. Вазов” (от 1991 г.). Основните му изследвания са в областта на сравнителното литературознание, разглежда въпроси и писатели от епохата на Българското възраждане - Р. Жинзифов, Л. Каравелов, Ил. Блъсков, Хр. Ботев и др.\r\n1896\r\nРоден генерал-майор Борис Ив. Димитров - началник на държавната жандармерия (1944 г.).\r\n1858\r\nРоден е Христофор Георгиев Хесапчиев - български офицер, генерал-майор (1912 г.). Действащ член е на БАН (1920 г.), професор. Завършва военното училище в София (1879 г.), специален курс на Константиновското пехотно училище (1880 г.), Николаевската академия на Генералния щаб в С. Петербург (1883 г.) и висша офицерска кавалерийска школа (1885 г.). По време на Сръбско-българската война (1885 г.) е помощник-началник на щаба на войската. Участва в боевете при селата Алдомировци и Раяновци (5 ноември 1885 г.). Началник е на военното училище (1885-1893 г.), началник е на Учебно-информационното бюро при щаба на войската и втори редактор на военните издания, командир е на VI пехотен полк (1896-1898 г.). Военен аташе в Белград (1899-1904 г.), дипломатически агент в Белград (1904-1905 г.), дипломатически агент и пълномощен министър в Букурещ (1905-1911 г.). Автор е на трудове и учебници по тактика и военна топография. Умира на 15 май 1938 г. в София.\r\n1855\r\nРоден е Хараламби Н. Карастоянов - един от първите български фармацевти, основател на аптекарската кооперация в България. Учи в Русия, взема участие като доброволец в шипченските боеве. Ранен е при Сливница във войната със Сърбия (1885 г.), остава инвалид (с един крак). Кмет е на София, професор в Държавния университет, председател е на Опълченското дружество “Шипка” и пр. Умира на  5 октомври 1934 г. в София.На тази дата умират:\r\n1946\r\nУмира Люба Сплитекова Касърова - българска поетеса, общественичка и литературна критичка от чешки произход (баща й  е чех - проф. Ф. Сплитек). Роден е на 31 май 1887 г. в Солун. Завършва гимназия в Пловдив, учи в Пражката музикална академия, във Философския факултет на Чешкия университет. След завръщането си в България развива активна обществена и културна дейност, свързана с установяване на българо-чешки контакти. Получава  “Женски орден на Белия лъв” (1937 г.). Основни образи в лириката £ са жената и майката. Пише статии за чешки автори (Б. Немцова, Ел. Краснохорска, К. Светла), превежда от чешки език. Стихосбирки: “Люлякови люлки” (1930 г.), “В съня на новороденото” (1930 г.), “Гласове” (1937 г.), “Какво ми нашепва музиката” (1942 г.).\r\n1944\r\nУмира Кирил Ботев - брат на Хр. Ботев. Роден е на 20 април 1856 г. в Калофер. Учител е в Белово и Гюргево (Румъния). През 1876 г. се включва в четата на Хр. Ботев, а след нейното разбиване е заловен и пратен на заточение. Освободен е през 1878 г. по силата на Санстефанския мирен договор. Постъпва в новооткритото Военно училище в София като кавалерист и завършва с първия випуск (1879 г.). По-късно следва кавалерийска школа в Сомюр (Франция) и във Военната академия в Брюксел. Командир е на Първи конен полк. Началник е на Военното училище (1891-1895 г.), командир е на Трета пехотна Балканска дивизия (1900 г). Участва в Балканската война (1912-1913 г.). Заместник-министър на войната (1913 г.).\r\n1944\r\nУмира Велико Вълков Йорданов - български писател, изследовател на народното творчество, старата българска литература, Възраждането, с принос към учебното, библиотечното и музейно дело, литературен критик. Роден е на 10 август 1872 г. Следва литература, естетика и философия в Лайпциг (1893-1898 г.), където общува с П. П. Славейков. До 1907 г. учителства в Сливен, Разград и София. От 1907 г. е в Министерството на народната просвета, директор е на Народния театър (1917-1918 г.), директор е на Народната библиотека (1928-1934 г.). Превежда от немски език, публикува статии на сръбски, немски и френски език, съставя антологията \"Българска белетристика\" (1922 г.).За изготвянето на историческата справка на Агенция “Фокус” са използвани следните източници:", "date": "2018.02.06", "title": "Денят 6 февруари в българската история"}
{"url": "http://www.focus-news.net/news/2018/02/06/2485404/tass-momche-ot-rusiya-e-poluchilo-tezhka-travma-v-balgarski-ski-kurort.html", "text": "Петгодишно момче от Москва е получило черепно-мозъчна травма в българския ски-курорт Пампорово, предава руската информационна агенция TACC, като се позовава на данни от местни медии.\r\nСъгласно разпространената информация, детето се е обучавало да кара ски с инструктор и родителите си, когато с него се е сблъскал 15-годишен сноубордист. Момчето е хоспитализирано в безсъзнание. Тереза Герова", "date": "2018.02.06", "title": "ТАСС: Момче от Русия е получило тежка травма в български ски-курорт"}
{"url": "http://www.focus-news.net/news/2018/02/06/2485408/pregled-na-osnovnite-temi-v-dobrudzhanskiya-pechat.html", "text": "„Празник на хляба в Добрич“, съобщава на първа страница вестник „Нова добруджанска трибуна“. Празникът ще се състои на 19 май. Организиран е с финансовата подкрепа на „Културна програма за Българското председателство на Съвета на Европейския съюз 2018 г.“ на Националния фонд „Култура“. Партньори на Община град Добрич по проекта са Регионалният исторически музей и Художествената галерия в града. Общата му стойност е 20 000 лева. Европейската олимпиада по математика има добричко участие, съобщава всекидневникът. Зимният математически конкурс „Атанас Радев“ се е провел в края на миналата седмица в град Ямбол. Турнирът е за силни състезатели от 8-ми до 12 клас. Успешно се е представил отборът на ПМГ „Иван Вазов“ в Добрич. Най-добър резултат е постигнала Елена Вътова от 8-ми клас, която е завоювала първа награда. В рубриката „Отечество любезно“ читателите могат да прочетат обширен материал за пещерата „Дяволското гърло“ – „там, където водата поглъща всичко“. Според митовете именно през нея Орфей е слязъл в подземното царство на Хадес, за да спаси от света на мъртвите Евридика. За първи път в пещерата проникват изследователи през 1962 година. Двамата алпинисти достигат до Голямата зала. В Бучащата зала пък се намира най-големият подземен водопад на Балканите. „Празник на хляба ще се проведе през май в Добрич“, съобщава на първа страница другият регионален вестник  „Добруджанска трибуна“. В Община град Добрич е представен проект „Хлябът, който ни свързва“. Изпълнението му е започнало в началото на тази година и ще продължи до 31 май. Еднодневен празник на хляба ще се състои на 19 май на площад „Свобода“. Тогава е у едно друго културно събитие – Нощ на музеите. Програмата в празничния ден ще завърши с „Приказка за хляба“ – музикално-танцов спектакъл. Болницата в Добрич е получила ехограф от Фондация „АРДА“, съобщава изданието. Модерното съоръжение ще се използва в интензивното отделение. Няколко години по-рано същата фондация дари на МБАЛ в добруджанския град легла и спални комплекти. През 2015 година направи дарение – проходилки и бастуни за Дома за стари хора. „Ръст на читатели и културно-образователни прояви отчита РБ „Дора Габе“, съобщава всекидневникът. Новорегистрираните читатели през януари са 1080, което е със 114 повече в сравнение с миналата година. Отчита се увеличение също на броя на заетите библиотечни документи и на извършените справочно-библиографски и информационни услуги.", "date": "2018.02.06", "title": "Преглед на основните теми в добруджанския печат"}
{"url": "http://www.focus-news.net/news/2018/02/06/2485412/blagoevgrad-izlozhba-na-hudozhnika-biser-grancharov-shte-bade-predstavena-v-gradskata-hudozhestvena-galeriya.html", "text": "Художникът Бисер Грънчаров ще отбележи 50 години с изложба в Градска художествена галерия в града. Това съобщиха от пресцентъра на Община Благоевград. Откриването на експозицията ще се състои от 18.00 часа. Публиката ще има възможност да види 63 картини живопис. Повечето от тях са създадени специално за юбилея. Една от изненадите, които художникът е подготвил за неговите почитатели, е свързана с началото на неговия творчески път. \r\nБисер Грънчаров е роден през 1968 г. в Благоевград. Работи в областта на живописта. Има участия в дружествени, регионални и национални изложби. Негови картини са притежание на частни колекции в Съединените щати, Германия, Франция, Норвегия, Япония, Италия, Ирландия, Исландия, Гърция. Бисер Грънчаров работи в областта на маслената живопис-авторски икони и абстракции. Картините му са наситени с експресивен динамизъм, образи, разпадащи се под стремителния замах на четката и възраждащи се за нов живот, в едно иреално измерение, изградено чрез умели колоритни съчетания и елегантна виртуозност.", "date": "2018.02.06", "title": "Благоевград: Изложба на художника Бисер Грънчаров ще бъде представена в Градската художествена галерия"}
{"url": "http://www.focus-news.net/news/2018/02/06/2485413/varna-obshtinskite-savetnitsi-ot-gerb-organizirat-priemni-za-grazhdani-ot-6-do-9-fevruari.html", "text": "Общинските съветници от ГЕРБ - Варна Милена Димова, Надя Георгиева, Николай Георгиев и Николай Малев ще се срещнат с граждани в дните от 6 до 9 февруари. Това съобщиха от пресцентъра на ПП ГЕРБ. Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. Записвания могат да се правят на тел: 052/600 015. Приемният ден на Милена Димова е на 6 февруари, на Надя Георгиева – на 7 февруари, на Николай Георгиев – на 8 февруари, на Николай Малев – на 9 февруари.", "date": "2018.02.06", "title": "Варна: Общинските съветници от ГЕРБ организират приемни за граждани от 6 до 9 февруари"}
{"url": "http://www.focus-news.net/news/2018/02/06/2485411/akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на Агенция \"Фокус\". Това ще стане след редовната света литургия в храма от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 16.00. \r\nНикола ПЕТКОВ", "date": "2018.02.06", "title": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2018/02/06/2485410/burgas-dve-izlozhbi-po-povod-140-godishninata-ot-osvobozhdenieto-na-grada-shte-badat-otkriti.html", "text": "Две интригуващи изложби ще бъдат открити на 6 февруари /вторник/ и ще отбележат 140 години от Освобождението на Бургас. Това съобщиха от пресцентъра на Община Бургас. С експозицията \"В името на драгоценното ни Отечество\" ще бъде почетена още една значима годишнина - 150 години от смъртта на двама от най-бележитите български войводи Хаджи Димитър и Стефан Караджа. Изложбата ще бъде открита в Историческата експозиция на РИМ-Бургас. Тя е посветена на двамата революционери и пристига в морския град със съдействието на Регионален исторически музей - Сливен.\r\nЧрез снимки, документи и информационни табла ще бъдат представени решаващи етапи от житейския и революционен път на двамата войводи. Особено внимание ще бъде отделено на родното място и семейството на всеки от тях, на хайдушкия период от дейността на Хаджи Димитър, на Белградската легия и участието на Караджата в нея, както и подчертаното влияние на Георги С. Раковски върху цялото поколение активни дейци на националноосвободителното ни движение през 60-те години на ХІХ в.\r\nВажно място в изложбата ще бъде отделено на създаването и дейността на обединената чета на Хаджи Димитър и Стефан Караджа през 1868 г. Ще бъдат показани част от нейните идеолози, част от щаба на четата, както и документални свидетелства, достигнали до наши дни. Изложбата може да бъде разгледана до 3 март 2018 г.\r\nОще една вълнуваща изложба ще бъде открита на 6 февруари /вторник/ от 17.00 часа във фоайето на Военен клуб-Бургас. В нея ще бъдат представени оръжия, участвали в Руско-турската Освободителна война през 1877-1878 г. и бойни знамена на Българската армия. Благодарение на изложбата всеки посетител ще може да се запознае отблизо какво въоръжение са използвали руси, българи и турци от този исторически период. Организатори на оръжейната експозиция са Регионален исторически музей-Бургас, Национално движение \"Единение\" и Националния исторически музей в София.", "date": "2018.02.06", "title": "Бургас: Две изложби по повод 140-годишнината от Освобождението на града ще бъдат открити"}
{"url": "http://www.focus-news.net/news/2018/02/06/2485399/ekaterina-zaharieva-za-germanskiya-vestnik-die-welt-nuzhdaem-se-ot-nova-sistema-za-predostavyane-na-ubezhishte.html", "text": "Европейският съюз се нуждае от нова система за предоставяне на убежище. Това заяви българският министър на външните работи и вицепремиер за съдебната реформа Екатерина Захариева в интервю за германския национален ежедневник Die Welt.\r\nБългария подкрепя квотите на Брюксел за разпределяне на бежанци сред държавите от Общността, увери Захариева. Същевременно тя подчерта: „Нуждаем се от нова система за предоставяне на убежище. Но бих искал да добавя, че много хора в България се страхуват от бежанците. Хората трудно могат да направят разлика между бежанците и мигрантите. Те се опасяват, че може да загубят работата си заради тези хора. Те не искат „чуждестранни бойци“. Трябва да решим проблема в Африка, в страните на произход на мигрантите. Европейците инвестират в образование, икономическо развитие и семейно планиране. Това е правилният начин“. Тереза Герова", "date": "2018.02.06", "title": "Екатерина Захариева за германския вестник Die Welt: Нуждаем се от нова система за предоставяне на убежище"}
{"url": "http://www.focus-news.net/news/2018/02/06/2485414/dobrich-s-povisheno-vnimanie-i-saobrazena-skorost-se-osashtestvyava-dvizhenieto-po-okolovrastniya-pat-poradi-remontni-deynosti.html", "text": "С повишено внимание и съобразена скорост се осъществява движението по Околовръстния път на Добрич поради стесняване на едната пътна лента за извършване на ремонт, предаде кореспондентът на Радио „Фокус” – Варна. Няма затворени пътища в областта. Условията за пътуване са добри, пътните настилки са сухи. Ограничено е движението на МПС над 10 тона по пътя Кранево-Варна. Ограничението е в сила до 28 февруари тази година. Като обходен маршрут може да се ползва пътят Кичево-Оброчище. Времето в областния център е ясно, тихо е, температурата към 8.00 часа е около минус 2 градусa. \r\nЖулиета НИКОЛОВА", "date": "2018.02.06", "title": "Добрич: С повишено внимание и съобразена скорост се осъществява движението по Околовръстния път поради ремонтни дейности"}
{"url": "http://www.focus-news.net/news/2018/02/06/2485416/v-natsionalniya-dvorets-na-kulturata-shte-se-provede-konferentsiya-po-vaprosite-na-zdravoslovnoto-hranene-pri-detsata.html", "text": "От 09.00 ч. до 17.00 ч. в Националния дворец на културата ще се проведе Конференция по въпросите на здравословното хранене при децата – един от приоритетите в сектор здравеопазване на Българското председателство на Съвета на Европейския съюз. Това съобщиха от пресцентъра на Министерството на здравеопазването.\r\nХраненето е ключов за здравето на човека фактор, а разпространението на хроничните заболявания е обвързано и с начина на хранене. Здравословното хранене означава здраво поколение и продуктивно и трудоспособно европейско население. \r\nПо време на конференцията ще бъдат разисквани теми относно влиянието на храненето върху здравето, качеството на традиционните продукти и начини на хранене; маркетинга и децата, както и най-добрите практики и политики на национално, европейско и международно ниво. \r\nЛектори и модератори на конференцията са учени и специалисти в областта на храненето, детското здраве, превенцията и контрола на незаразните болести, представители на Световната здравна организация и на Генерална дирекция „Здравеопазване“ на Европейската комисия.", "date": "2018.02.06", "title": "В Националния дворец на културата ще се проведе Конференция по въпросите на здравословното хранене при децата"}
{"url": "http://www.focus-news.net/news/2018/02/06/2485420/origohu-spored-balgarskiya-prezident-migratsiyata-mozhe-da-bade-reshena-kato-se-pomogne-na-razvivashtite-se-strani.html", "text": "Според българския президент Румен Радев въпросът с миграцията може да бъде  решен чрез стабилизиране и гарантиране на сигурността в страните на произход, предава унгарският информационен портал  Origo.hu.\r\n„Трябва да оценим правилно рисковете и заплахите от мигрантите, да разберем проблемите на страните, от които идват. Важно е да се осъзнае, обаче, че решението на проблема с миграцията може да бъде само гарантирането на тяхната безопасност, икономическото и социално им развитие чрез насърчаване на потенциала, особено в областта на здравеопазването и образованието в тези страни“,  заяви българският държавен глава.\r\nРадев смята, че \"политиката на отворените врати\" предизвиква проблеми не само за Европа, но и в страните на произход. „Милиони мигранти вече не мислят за собствената си страна, те обмислят как да пристигнат и пребивават в Европа, която да им дава социални гаранции“, подчерта той. Виктор Турмаков", "date": "2018.02.06", "title": "Origo.hu: Според българския президент миграцията може да бъде решена, като се помогне на развиващите се страни"}
{"url": "http://www.focus-news.net/news/2018/02/06/2485415/plovdiv-diskusiya-na-tema-koy-pecheli-ot-sashtestvuvaneto-na-sotsialnite-predpriyatiyai-shte-se-provede-v-grada.html", "text": "Дискусия на тема „Кой печели от съществуването на социалните предприятия?” ще се проведе в Пловдив. Това съобщиха за Радио „Фокус“ – Пловдив организаторите от Националния алианс за работа с доброволци. Срещата ще се проведе от 11.30 часа в Социално предприятие „Шивашка работилница”, което се помещава в Комплекса за социални услуги „Св. Георги”. По време на дискусията ще бъде представен опитът на неправителствения сектор в управлението на социално предприятие и дуалното обучение, като ще бъдат обсъдени връзките, партньорството, предизвикателствата и възможностите за развитие и съществуване на социалните предприятия. В срещата ще вземат участие представители на Община Пловдив, експерти от Министерство на труда и социалната политика, Агенция „Социално подпомагане“, Агенция по заетостта, също работодатели и работници в предприятието.\r\nСоциалното предприятие „Шивашка работилница“ в Пловдив е създадено от Националния алианс за работа с доброволци, като част от стратегията на организацията за подкрепа и развитие на социалното предприемачество в България. Целта е хората с нисък социален статус от уязвими групи да получат шанс за обучение и реализация на трудовия пазар чрез придобиване на трудово-социални и професионални умения по шивачество. От създаването му през 2015 година до настоящия момент своето професионално дуално обучение са завършили над 40 жени, които са трайно отпаднали от пазара на труда и за които обучението е единствен шанс и реална възможност за професионална реализация. На всички тях е предложена възможност за работа в шивашко предприятие в района.\r\nТони МИХАЙЛОВ", "date": "2018.02.06", "title": "Пловдив: Дискусия на тема „Кой печели от съществуването на социалните предприятия?” ще се проведе в града"}
{"url": "http://www.focus-news.net/news/2018/02/06/2485418/denyat-6-fevruari-v-svetovnata-istoriya.html", "text": "На тази дата през 1788 г. Масачузетс става шестият щат на САЩ. Разположен в североизточната част на САЩ, в областта Нова Англия, на север Масачузетс граничи с щатите Върмонт и Ню Хампшир, на изток и югоизток с Атлантическия океан, на юг с Род Айлънд и Кънектикът, а на запад с Ню Йорк. \r\nПрез 1794 г. генерал Наполеон Бонапарт е назначен за командващ френските артилерийски войски в Италия.\r\nПървите обществени телефони са поставени на жп гарите в Париж през 1901 година.\r\nПрез 1904 г. Япония прекъсва дипломатически си отношения с Русия. Започва Руско-японската война за хегемония в Далечния изток.\r\nПрез 1935 г. в продажба е пусната играта “Монополи”. Играта носи името на икономическата идея за монопол - добиването на пълен контрол над някакъв пазар от един-единствен продавач.\r\nПрез 1943 г. в Германия е обявен тридневен траур в памет на войниците загинали в Сталинградската битка. Битката при Сталинград е един от повратните моменти на Втората световна война и е една от най-кръвопролитните в човешката история.\r\nПрез 2001 г. Ариел Шарон е избран за министър-председател на Израел. \r\n2017 г. \r\nЕгипетската армия убива най-малко 14 екстремисти ит ИДИЛ в централната част на Синай \r\n2017 г. \r\nАфганистански дипломат е застрелян в афганистанското консулство в Карачи, Пакистан\r\n2017 г. \r\nКралица Елизабет II отбелязва 65-годишнината си на трона, което я прави единственият британски монарх, който е чествал сапфирен юбилей.\r\n2017 г. \r\nМинистерството на земеделието в Южна Корея потвърждава случай на болестта шап в млекопреработвателната ферма в окръг Боуън. Това е първият случай на тази болест в страната от 29 март 2016 година\r\n2017 г. \r\nМат Гает, член на Камара на представителите на САЩ, предлага законопроект за премахване на Агенцията за защита на околната среда в САЩ\r\n2017 г. \r\nБразилският президент Мишел Темер изпраща бразилската армия в югоизточния щат Еспирито Санто, където полицейска стачка доведджа до вълна от насилие и плячкосване, включително десетки убийства в град Виктория. \r\n2017 г. \r\nQatar Airways извършва най-дългия търговски полет, когато самолетът Боинг 777 пристига в Окланд след 16 часа и 23 минути полет от Доха\r\n2015 г.\r\n109 бойци на ислямистката групировка „Боко Харам“ са убити при атака на градове Босо и Дифав в Нигер\r\n2013 г.\r\nТрус с магнитуд 8 удря района на Соломоновите острови. Последват още 25 вторични труса с магнитуд между 5 и 6.6. Последва 10-метрово цунами връхлетяло остров Нендо, което разрушава всички домове по крайбрежието. През 2007 г. трус с магнитуд 8,1 по Рихтер убива 52 човека и разрушава домовете на хиляди хора. През септември 2009 г. друго мощно земетресение поражда цунами, което отнема живота на 186 обитатели на островните държави Самоа и Тонга.\r\n2012\r\nПравителството в Румъния начело с министър председателя Емил Бок подава оставка под натиска на обществените протести. За временен министър председател, президентът Траян Бъсеску назначава тогавашния министъра на правосъдието Каталин Предою.\r\n1999\r\nВъв френския замък Рамбуйе започват мирни преговори между Югославия и косовските сепаратисти. Конфликтът започва, когато през септември 1990 г. Сърбия приема  конституция, която премахва автономиите на областите Косово и Войводина и прекратява  дейността на техните законодателни органи. От 1994 г. в Косово започват откъслечни, а след това и систематични нападения срещу югославски полицаи и войници. В периода между март 1998 г. и март 1999 г. близо 2000 души са убити в резултат на действията на сръбското правителство в Косово. През лятото на 1998 г. огромен брой косовски албанци са принудени да напуснат домовете си. През есента на 1998 г. вече е сформирана Армията за  освобождение на Косово (АОК), която  на практика започва гражданска война в Косово.\r\nНа 13 октомври 1998 г. е  взето решение от НАТО за започване на въздушни атаки, които впоследствие са отложени, за да  продължат дипломатическите усилия за разрешаване на кризата. Милошевич се съгласява да изтегли войските си от Косово.\r\n1971\r\nПо време на разходка по лунната повърхност американският космонавт Алън Шепърт демонстрира удар по топче за игра на голф. \r\nАлън Шепърт е американски летец-космонавт, контраадмирал от военноморския флот. Той е роден на 18 ноември 1923 г. След завършване на Военноморска академия (1944 г.) участва във войната в Тихия океан. Работи като летец-изпитател на военноморския флот (1950-1953 г., 1955-1957 г.). Завършва военноморски колеж (1958 г.) и посещава цивилна летателна школа. Постъпва в групата на космонавтите (1959 г.). На 5 май 1961 г. пръв в САЩ извършва 15-минутен полет по траектория на космическия кораб “Меркурий”. Заедно с Е. Митчел и С. Рус лети до Луната като командир на космическия кораб “Аполо-14” (1- 10 февруари 1971 г.).\r\n1943\r\nВ Германия е обявен тридневен траур в памет на войниците загинали в Сталинградската битка. Битката при Сталинград е един от повратните моменти на Втората световна война и е смятана за една от най-кръвопролитните и жестоки схватки в човешката история. Битката е започната с обсадата на Сталинград (днешен Волгоград) в южна Русия и отбраната вътре в самия град, както и съветската контраофанзива, която завършва с разбиване на силите на Оста в и около града. Смята се, че общият брой на жертвите от битката достига между един и два милиона. В тази битка, силите на Оста губят около една четвърт от личния състав на военните си сили заети на Източния фронт, загуба от която така и не успяват да се възстановят.\r\n1941\r\nАдолф Хитлер назначава генерал Ромел за главнокомандващ на “Африканския корпус”. Ервин Ромел е немски генерал, командващ германски войски по време на Втората световна война. Роден е на 15 ноември 1891 г. Той е най-младият генерал, по-късно най-младият фелдмаршал във Вермахта. Ромел е специалист в стратегия и тактика на танковия бой. Започва войната като командир на дивизия в операциите срещу Полша и Чехословакия. По-късно командва “Африканския корпус”, където става популярен като \"пустинната лисица\". След десанта в Нормандия е назначен за командващ Западния фронт. След опита за атентат срещу Адолф Хитлер фелдмаршал Ромел е заподозрян в симпатия към атентаторите и неофициално е обвинен в предателство. Фелдмаршал Ромел се самоубива в края на 1944 г.\r\n1935\r\nВ продажба е пусната играта “Монополи”. Монопол или Монополи (Monopoly на английски език означава \"монопол\") е настолна игра, в която играчите се състезават в добиването на печалби чрез стилизирана икономическа дейност, включително купуването, наемането и отдаването на имоти с помощта на игрални \"пари\". Играта е наречена на икономическата идея за монопол - добиването на пълен контрол над някакъв пазар от един-единствен продавач.\r\n1933\r\nВ нацистка Германия официално е въведена цензура на печатните издания.\r\n1928\r\nВ Ню Йорк пристига Анастасия Чайковская, обявяваща се за дъщеря на последния руски император Николай II. Тези нейни претенции официално са опровергани през 50-те години на миналия век.\r\n1922\r\nВеликобритания, САЩ, Франция и Япония подписват договор, забраняващ използването на отровни газове при военни действия.\r\n1913\r\nРуското правителство отхвърля предложението на Парламента за разрешаване на жените да упражняват юридическата професия.\r\n1904\r\nЯпония прекъсва дипломатически си отношения с Русия. Започва руско-японската война за хегемония в Далечния изток.\r\nВойната избухва вследствие на съперничеството на Руската империя и Япония за проникване и контрол върху Манджурия и Корея. На 8 февруари 1904 г. Японската военна флотилия нанася изненадваща атака на руския флот в пристанището Порт Артур. Руснаците се съвземат от първоначалното поражение и успяват да задържат японското настъпление по суша, като успешно воюват по долината на река Ялу и Манджурия. Те обаче не могат да съперничат на японското и надмощие по море и опитите им да използват Балтийския флот в Далечния изток завършват с пълен разгром при Цушима, а сухопътните руски сили търпят поражение при Мукден. С американското посредничество се сключва Портсмутският мирен договор. Загубите на бойното поле намаляват престижа на управляващите кръгове в Петербург, а социалното недоволство води до Руската революция от 1905-1907 г.\r\n1901\r\nВ Париж на жп гарите са поставени първите обществени телефони.\r\n1899\r\nСенатът на САЩ ратифицира договор, по силата на който, срещу 20 млн. долара Испания отстъпва владенията си – Гватемала, Куба, Пуерто Рико и Филипините.\r\n1865\r\nГенерал Робърт Лий е назначен за главнокомандващ на силите на Конфедерацията по време на Гражданската война в САЩ. В периода 1861-1865 г. се води гражданската война в САЩ между Северните и Южните щати. Тя е предизвикана от противоречията между робовладелската олигархия, от една страна, и буржоазията, фермерите и работниците - от друга.\r\n1794\r\nГенерал Наполеон Бонапарт е назначен за командващ френските артилерийски войски в Италия.\r\n1788\r\nМасачузетс става шестия щат на САЩ. Масачузетс е щат в североизточната част на САЩ, в областта Нова Англия. Той граничи на север с щатите Върмонт и Ню Хампшир, на изток и югоизток с Атлантическия океан, на юг с Род Айлънд и Кънектикът, а на запад с Ню Йорк. Пощенският код на щата е MA, а столица и най-голям град е Бостън. Населението на Масачузетс е около 6 349 000 души.\r\n1778\r\nСАЩ сключват с Франция първия в своята история международен договор.\r\n1689\r\n16-годишният Петър I сключва брак с Евдокия Фьодоровна Лопухина. \r\nПетър I е руски цар от 1682 г., той е от династията Романови, първият руски император (от 1721 г.). Син на Алексей Михайлович. До 1689 г. управлява сестра му София Алексеевна. По време на своето управление Петър I започва модернизация на Русия - учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург; поощрява се строителството на манифактури, заводи, пристанища, корабостроителници; създадени са флот и редовна армия. Води войни с Османската империя (превзема гр. Азов през 1696 г.) и с Швеция (виж Северна война). Културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата), въведен е (1700 г.) нов календар (с начало на годината 1 януари и летоброене от Рождество Христово).\r\n1623\r\nФранция, Савоя и Венеция образуват съюз против Испания.На тази дата са родени:\r\n1945\r\nРоден е Боб Марли  (Робърт Неста Марли) - певец, китарист и композитор, една от легендите на реге-музиката. Израства в гетото Тренчтаун на Кингстън (столицата на Ямайка). Първата си плоча записва на 17-годишна възраст с помощта на Дж. Клиф. Основава група “Уейлърз” (“Wailers”) през 1963 г. в Ямайка заедно с П. Тош, Бъни Ливингстън, Дж. Брейтуейт, Б. Келсо. Групата започва като вокална формация, а след напускането на Брейтуейт и Келсо продължава като трио в стил ска. Разпада се през 1966 г. Тогава Б. Марли заминава за САЩ, но е принуден скоро да се завърне в родината си, където възстановява “Уейлърз” (1969 г.). Световна популярност печели през 1973 г. (“Burnin”). Същата година разширява групата с вокално трио - “Боб Марли Уейлърз”, и предприема голямо турне из Европа. Обявен от “Мелъди мейкър” за “крал на регето” (1975 г.). През следващите години концертира триумфално по световните сцени. Някои албуми: “Survival” (1979 г.), “Uprising” (1980 г.), “Live at Liceum” (1981 г.), “Chances Are” (1981 г.), “Legend” (1984 г.), “Rebel Music” (1986 г.), “Talkin’ Blues” (1991 г.), “Songs of Freedom” (1992 г.), “Natural Mystic: The Legend Continues” (1995 г.). Умира на 11 май 1981 г. в Маями, САЩ.\r\n1932\r\nРоден е Камило Сиенфуегос - кубински военен и политически деец. Учи в Художествената академия. Преследван е от държавната власт за революционни действия, принуден да емигрира 2 пъти в САЩ (1953 г., 1956 г.). През септември 1956 г. заминава за Мексико, където се включва в отряда на Фидел Кастро. На 2 декември 1956 г. заедно с него на борда на яхтата “Гранма” преминава в Куба. Получава званието “команданте” (“майор”), най-високото в революционната йерархия в Куба (април 1958 г.), командва партизанските сили на обширна територия между градовете Мансанильо, Баямо, Виктория де лас Тунас. Съчетава бойните действия с революционна-пропагандна дейност сред селяните. През август 1958 г. начело на колоната “Антонио Масео” нахлува в централните райони на Куба и овладява северната част на провинция Лас Виляс. След победата на комунистическата революция в Куба (1 януари 1959 г.) участва в създаването на революционна армия на страната. Загива при самолетна катастрофа. Умира на  28 октомври 1959 г.\r\n1911\r\nРоден е Роланд Уилсън Рейгън - американски политик, актьор. Рейгън е 40-ият президент на САЩ (1981-1989 г.). Кандидатурата му е издигната от Републиканската партия. В годините между 1942-1945 г. е киноактьор. Служи във ВВС на САЩ. Губернатор е на щат Калифорния в годините между 1967-1975 г. Правителството му следва политика на увеличаване на военната мощ на САЩ, включително и милитаризиране на Космоса (т. нар. програма \"Звездни войни\"). Поддържа социалните реформи и предприема мерки за ограничаване на инфлацията. Преговаря и сключва важни споразумения със СССР (1985-1987 г.). През 1994 г. се разболява от болестта на Алцхаймер.\r\n1897\r\nРоден е Алберто Кавалканти - бразилски режисьор и продуцент. Следва архитектура и право в Швейцария. През 1917 г. се установява в Париж и се присъединява към творците на авангарда. Работи като декоратор и асистент-режисьор при Марсел Л’Ербие и Жан Рьоноар. През 1926 г. снима “Само няколко часа” - документален репортаж за Париж и неговите жители, последван и от други творби с дух на автентизъм и човечност в интерпретацията на героите. Поканен е от Гриърсън, се преселва във Великобритания, където работи с английски документалисти. През 1950 г. се връща в Бразилия, продуцент и режисьор е на редица успешни филма. През 1955 г. е отново в Европа, за да екранизира “Господин Пунтила и неговият слуга Мати”, след което работи в Италия, Испания, Румъния. Творчеството му - “Влакът без очи” (1926 г.), “Капитан Фракас” (1927 г.), “На пристанището” (1927 г.), “Ваканцията на дявола” (1931 г.), “Пет и Пот” (1934 г.), “Лице, покрито с въглищен прах” (1935 г.), “Хора от Алпите” (1939 г.), “Жълтият Цезар” (1941 г.), “Филм и реалност” (1942 г.), “По тайна доба” (1945 г.), “Никълъс Никълсби” (1947 г.), “Едноокият Симао” (1952 г.), “Една истинска жена” (1954 г.), “Първата нощ” (1958 г.), “Чудовището от Хайгейт Понде” (1960 г.), “Историята на Израел” (1967 г.). Умира на 23 август 1982 г. в Париж.\r\n1818\r\nРоден е Анри Шарл Литолф - английски пианист и композитор. Напуска Англия на 17-годишна възраст, пътува из Франция, Белгия, Полша, Германия. Връща се в Лондон и отново посещава Германия. Там представя операта си \"Годеницата на Кинаст\" и създава 2-те увертюри \"Робеспиер\" и \"Жирондинци\". Жени се за вдовицата на музикалния издател Майер, поема неговото предприятие и основава известното музикално издателство на класици \"Колекция Литолф\". По-късно заминава за Холандия, после за Белгия и Париж, където изнася клавирни концерти. Във френската столица представя редица оперети: \"Кутията на Пандора\", \"Елоиза и Абелар\", \"Горска красавица\" и др. Умира на 6 август 1891 г.\r\n1802\r\nРоден е Чарлз Уитстън - английски физик и изобретател, член е на Лондонското Кралско дружество (1836 г.). Професор е в Лондонския кралски колеж (от 1834 г.). Предлага метод за измерване продължителността на разрядната искра (1834 г.). Доказва, че искровите спектри на металите еднозначно характеризират тези метали (1835 г.). Заедно с У. Ф. Кук изобретява и патентова електромагнитен телеграфен апарат, създава първия практически удобен автоматичен телеграфен апарат (1858 г.). Независимо от Е. В. Сименс открива принципа за самовъзбуждане на електрическите машини (1968 г.). Създава огледален стереоскоп, фотометър, шифров апарат (криптограф), самопишещи метеорологични прибори и др. Предлага мостова схема за измерване на съпротивления, която се използва и днес в техниката. Умира на  19 октомври 1875 г. в Париж.\r\n1736\r\nРоден е Франц Ксавие Месершмит - австрийски скулптор, професор от 1769 г. Учи в Мюнхен (1745-1750 г.), Грац (1750-1752 г.), Виена (1752-1754 г.). Работи предимно във Виена, преподава във Виенската художествена академия от 1769 г. Автор е на много статуи и бюстове в стил барок и рококо: статуя на Мария Тереза (1764 г.) и Франц I (1766 г.), бюст на лекаря Г. ван Свитен (1769 г.); скулптури за фасадата на Савойския женски манастир (1767-1769 г.), “Характерни глави” (1770 г.) и др. Умира на 21 август 1783 г.На тази дата умират:\r\n1991\r\nУмира Салвадор Едуард Лурия  - американски вирусолог и генетик. Роден е на 13 август 1912 г. Член е на Националната академия на науките на САЩ (1959 г.). Един от основоположниците е на генетиката на микроорганизмите. Изследва структурата и механизмите на възпроизвеждането на бактериофаги, открива ефекта на техните множествени реактивации. Носител е на Нобелова награда за философия и медицина (1969 г., съвместно с А. Д. Херши и М. Делбрюк).\r\n1966\r\nУмира Вилис Тенисович Лацис - латвийски писател. Роден е на 12 май 1904 г. Член е на Комунистическата партия от 1928 г. Автор е на трилогията \"Безкрилите птици\" (1931-1933 г.), романите \"Синът на рибаря\" (т. 1-2, 1933-1934 г.), \"Буря\" (1945-1948 г.), \"Към нов бряг\" (1950-1951 г.). Заема висши държавни и партийни постове, депутат във ВС на СССР (1941-1962 г.).\r\n1918\r\nУмира Густав Климт - австрийски художник, представител на стила модерн. Роден е на 14 юли 1862 г. във Виена. Учи в Художествена-промишленото училище във Виена (1875-1883 г.). Един от основателите (1897 г.) и президент (до 1905 г.) на дружеството “Виенски сецесион”. Автор е на декоративни композиции, портрети, пейзажи. Сред по-известните му творби са: декоративно пано за Градския театър във Виена (1888 г.), алегорични композиции за аулата на Виенския университет (1901-1903 г.), “Портрет на А. Блох-Бауер” (1907 г.) и др.\r\n1900\r\nУмира Пьотър Лаврович Лавров - руски философ и публицист. Роден е на  14 юни 1823 г. Преподава математика в Санктпетербургската артилерийска школа. От 1870 г. е в емиграция. Участник е в Парижката комуна (1871 г.). Главен редактор е на \"Руски енциклопедически речник\". Заточен е във Вологодска губерния. Успява да избяга в чужбина и основава в Женева сп. \"Вперьод\" (1873 г.) и \"Вестник народной воли\". Дава името антропологизъм на социално-философското си учение.\r\n1793\r\nУмира Карло Голдони - италиански поет и драматург. Роден е на 25 февруари 1707 г. във Венеция. В комедиите си осмива нравите и бита на аристокрацията и заможните буржоазни среди. Произведения: \"Хитрата вдовица\" (1748 г.), \"Благородната дама\" (1749 г.), \"Кавалер и дама\" (1745 г.), \"Слуга на двама господари\" (1745 г.), \"Гостилничарката\" (1753 г.) и др.За изготвянето на историческата справка на Агенция “Фокус” са използвани следните източници:", "date": "2018.02.06", "title": "Денят 6 февруари в световната история"}
{"url": "http://www.focus-news.net/news/2018/02/06/2485394/ekaterina-zaharieva-za-germanskiya-vestnik-die-welt-ochakvam-sarbiya-i-cherna-gora-da-se-prisaedinyat-kam-es-do-2025-g.html", "text": "Сърбия и Черна гора са провели забележителни реформи и ако продължават в същия дух, до 2025 г. очаквам да се присъединят към Европейския съюз. Това заяви българският министър на външните работи и вицепремиер за съдебната реформа Екатерина Захариева в интервю за германския национален ежедневник Die Welt.\r\n„Сърбия и Черна гора са направили забележителни реформи и прибливажат все повече правните си системи към стандартите на ЕС. Черна гора вече отвори 30 от 35 преговорните глави, Сърбия има поне 12. Ако и двете страни продължат така, както досега, очаквам те да се присъединят към ЕС до 2025 г. Следващите три председателствата на ЕС - Австрия, Румъния и Хърватия – се обявиха за продължаване на темата за Западните Балкани като основна. Това ще помогне на тези страни да имат надеждна перспектива за ЕС“, бе отговорът, който Захариева даде на въпрос кои държави от региона имат най-добри шансове за членство в Общността.\r\nПо отношение на Македония и Албания, Захариева допусна като възможно двете страни да получат дата за преговори за присъединяване през месец юни тази година. „България се ангажира да направи възможни преговорите за присъединяване за тези страни“, припомни първият дипломат на София.Тереза Герова", "date": "2018.02.06", "title": "Екатерина Захариева за германския вестник Die Welt: Очаквам Сърбия и Черна гора да се присъединят към ЕС до 2025 г."}
{"url": "http://www.focus-news.net/news/2018/02/06/2485421/blagoevgrad-obshtinskiyat-savet-shte-provede-izvanredna-sesiya.html", "text": "Общински съвет – Благоевград ще проведе извънредна сесия на 6 февруари. Това съобщи за Радио „Фокус“ – Пирин Магдалена Тренчева, секретар на местния парламент. Тя ще се проведе от 09.30 часа в зала „22 септември“. Единствената точка, залегнала в дневния ред на предстоящото заседание, касае даването на съгласие кметът на общината д-р Атанас Камбитов да участва в предстоящото редовно заседание на Общото събрание на Асоциацията по ВиК на обособената територия, обслужвана от „Водоснабдяване и канализация“ ЕООД – Благоевград, насрочено за 21 февруари от 11:00 в Конферентната зала на първи етаж, в сградата на Областна администрация - Благоевград и упълномощаването му да гласува позицията на Общината по предвидения дневен ред. Това предложение бе върнато на петъчното редовно заседание на местния парламент с мотиви, че съветниците не са имали достатъчно време да се запознаят обстойно с документацията, касаеща дневния ред на Общото събрание, най-вече с предложената от „ВиК“ ЕООД – Благоевград Обобщена инвестиционна програма за инвестиции в активи – ВиК системи и съоръжения, публична държавна и публична общинска собственост, които да гарантират поетапно изпълнение на задължителното ниво на инвестициите за целия срок на договора, сключен между Асоциация по ВиК Благоевград и „ВиК“ ЕООД – Благоевград и Подробна инвестиционна програма на „ВиК“ ЕООД – Благоевград за 2018 година.", "date": "2018.02.06", "title": "Благоевград: Общинският съвет ще проведе извънредна сесия"}
{"url": "http://www.focus-news.net/news/2018/02/06/2485422/pernik-kmetat-na-pernik-vyara-tserovska-shte-provede-regulyarna-sreshta-s-kmetovete-na-naseleni-mesta-v-obshtinata.html", "text": "От 10.00 часа, ще се проведе регулярната среща на кмета на Перник Вяра Церовска с кметовете на населени места в общината. Това съобщиха от пресцентъра на Община Перник.", "date": "2018.02.06", "title": "Перник: Кметът на Перник Вяра Церовска ще проведе регулярна среща с кметовете на населени места в общината"}
{"url": "http://www.focus-news.net/news/2018/02/06/2485426/burgas-70-godishen-peshehodets-e-s-opasnost-za-zhivota-sled-kato-e-bil-blasnat-ot-lek-avtomobil.html", "text": "70-годишен пешеходец е с опасност за живота, след като е бил блъснат от лек автомобил. Това съобщиха от пресцентъра на ОДМВР-Бургас. Пътният инцидент е станал вчера в 18.19 часа на бул. „Захари Стоянов“ в района на бл. 410 в к-с „Меден Рудник“. Лекият автомобил е с марка „Фолксваген Поло“ с бургаска регистрация и е бил управляван от 48-годишния Г.Ц. от Бургас. Той е отнел предимството и е блъснал преминаващия по пешеходната пътека пешеходец – 70-годишният К.К. от Бургас. Пострадалият мъж е с фрактура на черепа, контузия на мозъка и фрактура на лявата подбедрица, с опасност за живота. Той е настанен за лечение в УМБАЛ - Бургас.", "date": "2018.02.06", "title": "Бургас: 70-годишен пешеходец е с опасност за живота, след като е бил блъснат от лек автомобил"}
{"url": "http://www.focus-news.net/news/2018/02/06/2485428/mvr-17-dushi-sa-raneni-pri-katastrofi-v-stranata-prez-izminaloto-denonoshtie.html", "text": "17 души са ранени при 16 тежки катастрофи в страната през изминалото денонощие. Това съобщиха от  пресцентъра на МВР. Един от пострадалите е с опасност за живота. В столицата са станали 150 леки и едно тежко пътни произшествия. От началото на годината пострадалите при катастрофи са 702, а загиналите са 47.", "date": "2018.02.06", "title": "МВР: 17 души са ранени при катастрофи в страната през изминалото денонощие"}
{"url": "http://www.focus-news.net/news/2018/02/06/2485423/darzhavna-agentsiya-elektronno-upravlenie-postavya-kiber-higienata-na-fokus-po-vreme-na-mezhdunarodniya-den-za-bezopasen-internet.html", "text": "По случай международния Ден за безопасен Интернет Държавна агенция „Електронно управление“ (ДАЕУ) организира информационна инициатива на улиците около сградата на Агенцията. Проявата е в рамките на Националната кампания за кибер хигиена под патронажа на комисаря по цифрова икономика и цифрово общество, Мария Габриел. Това съобщиха от пресцентъра на ДАЕУ. От 11.00 до 15.00 часа във фоайето на Агенцията откъм ул. „Дякон Игнатий“ служители на ДАЕУ ще раздават информационни материали, ще канят минувачите да проверят нивото на кибер хигиената си с образователни игри. Ще бъде осъществена видео връзка с деца от ОУ „Отец Паисий“ в гр. Силистра, откъдето е и първият посланик на кампанията – Ния Атанасова. Ния е на 11 години и ще използва методите и материалите от кампанията, за да обучава паралелно свои съученици, преподаватели и родители на основните принципи за превенция от кибер заплахи. Разработени са специални интерактивни материали за деца и възрастни, за малкия и среден бизнес, а на събитието са поканени да присъстват и експерти от Министерство на транспорта, информационните технологии и съобщенията, Министерство на образованието и науката, Държавна агенция „Национална сигурност“, Комисия за защита на личните данни и Главна дирекция за борба с организираната престъпност.\r\nСъбитието е част от поредица инициативи, организирани от ДАЕУ в шестмесечния период на Националната кампания за кибер хигиена, която цели да повиши информираността за основните навици, които всеки от нас трябва да спазва в един цифров свят и по този начин да се прокламира дигитална култура за гражданите и бизнеса и създаването на устойчиви навици за профилактика на риска от несъзнателно попадане в капаните на мрежата. Днес кибер атаките са един от най-опасните рискове за сигурността в света. В същото време изследванията показват, че 80% от кибер атаките могат да бъдат преодолени с елементарна кибер хигиена.", "date": "2018.02.06", "title": "Държавна агенция „Електронно управление“ поставя кибер хигиената на фокус по време на международния Ден за безопасен интернет"}
{"url": "http://www.focus-news.net/news/2018/02/06/2485424/gabrovo-chastichno-zaledena-i-obrabotena-e-nastilkata-v-prohoda-shipka.html", "text": "Предимно сухи са пътищата на територията на областта. В по-високите и усойни места е заледено и обработено. Заледена и опесъчена е и настилката в прохода Шипка. Видимостта навсякъде е нормална в сутрешните часове. Това съобщиха за Радио „Фокус” – Велико Търново от Областно пътно управление-Габрово.  В прохода все още е в сила забраната за движение на товарни автомобили над 12 тона. Други   допълнително въведени ограничения и нови затворени пътища в областта няма. За изминалото денонощие не са регистрирани и тежки инциденти. От Агенция „Пътна инфраструктура“ сигнализират за стеснен участък при мост над река Крапец, по пътя между селата Кормянско и Малък Вършец. Районът е сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут  за МПС над 3,30 м е по път III-401 Граница Ловеч – /Кормянско-Малък Вършец/ – при км 46+800 по общински път до III-403 в село Малък Вършец. Ограничено е движението на автомобили над 10 тона по пътя между село Крамолин и Велико Търново от км 22+129 до км 28+380. Причината е влошено технико-експлоатационно състояние на мостово съоръжение при км 26+444.\r\nЛуиза ТРАНЧЕВА", "date": "2018.02.06", "title": "Габрово: Частично заледена и обработена е настилката в прохода Шипка"}
{"url": "http://www.focus-news.net/news/2018/02/06/2485427/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 6 февруари. Това съобщиха от пресцентъра на дружеството.\r\nВъв връзка с подмяна на уличен водопровод на ул. „Алдомировска“, жк. „Зона Б-19“, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бул. „Александър Стамболийски“, бул. „Инж. Иван Иванов“, ул. „Димитър Петков“ и бул. „Тодор Александров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски“ ъгъла с ул. „Перник“.\r\nВъв връзка с подмяна на сградно водопроводно отклонение на ул. „Стефан Стамболов“, община „Възраждане“ - Център, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: бул. „Стефан Стамболов“ от ул. „Чипровци“ до ул. „Екзарх Йосиф“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Чипровци“ ъгъла с бул. „Стефан Стамболов“.\r\nВъв връзка с подмяна на водомерен възел на ул. 420, кв. „Манастирски ливади“, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: ул. „Луи Айер“ от №156 до №227А. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Луи Айер“ №170.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.06", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/02/06/2485419/plovdiv-prohodat-troyan-karnare-ostava-zatvoren-za-dvizhenie-na-motorni-prevozni-sredstva-nad-12-tona.html", "text": "Проходът Троян-Кърнаре остава затворен за движение на моторни превозни средства над 12 тона. Това съобщиха за Радио „Фокус“ – Пловдив от Областното пътно управление. Пътните настилки в областта са сухи и нормално проходими, но въпреки това водачите трябва да шофират внимателно и със съобразена скорост. Не са постъпвали сигнали за сериозни пътни инциденти през последното денонощие. Забранено е движението на моторни превозни средства над 12 тона и по пътя Поповица-Болярци. Все още е ограничено преминаването на камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по пътя Кричим-Девин. Забранено е и преминаването на тежкотоварни камиони над 5 тона по пътя Плодовитово-Първомай-Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград.\r\nТрафикът на територията на град Пловдив е интензивен към този час на деня. Задръствания се образуват по булевардите „Цар Борис III Обединител“, „Шести септември“, „Руски“, „Пещерско шосе“ и „Христо Ботев“.\r\nВесела КРЪСТЕВА", "date": "2018.02.06", "title": "Пловдив: Проходът Троян-Кърнаре остава затворен за движение на моторни превозни средства над 12 тона"}
{"url": "http://www.focus-news.net/news/2018/02/06/2485425/regnum-dete-ot-rusiya-e-postradalo-tezhko-pri-intsident-na-ski-kurort-v-balgariya.html", "text": "Петгодишно момченце от Русия е изпаднало в кома след сблъсък със сноубордист на ски-курорт Пампорово в Южна България, предава  Regnum.\r\nИнцидентът се е случил по обяд на 5 февруари. Детето, намиращо се с инструктори, се е учило да кара ски на място, където са се пресичали ски писта и писта за сноуборд. В този момент го връхлита спускащ се сноубордист. Момченцето е закарана с линейка в болницата на Смолян.\r\nПолицията изяснява обстоятелствата около случилото се. По предварителни данни 16-годишният сноубордист е загубил управление. По време на проверката от него са взети проби за алкохол и наркотици, които се оказват отрицателни. Виктор Турмаков", "date": "2018.02.06", "title": "Regnum: Дете от Русия е пострадало тежко при инцидент на ски-курорт в България"}
{"url": "http://www.focus-news.net/news/2018/02/06/2485409/ekaterina-zaharieva-za-germanskiya-vestnik-die-welt-vreme-e-za-sblizhavane-mezhdu-es-i-turtsiya.html", "text": "Важно е политиците от Европейския съюз и Турция да разговарят повече помежду си – пряко, а не чрез медиите. Брюксел и Анкара имат общи интереси и е време е за сближаването им. Това заяви българският министър на външните работи и вицепремиер за съдебната реформа Екатерина Захариева в интервю за германския национален ежедневник Die Welt.\r\n„Важно е политиците от ЕС и Турция да говорят повече помежду си - пряко, а не чрез медиите. Това важи и за двете страни и би могло да доведе до ситуация, която да е печеливша“, бе коментарът, който Захариева направи по отношение на напрегнатите отношения между Брюксел и Анкара. \r\nПо повод ситуацията в Турция със свободата на изразяване и многобройните арести, българският министър на външните работи подчерта: „Въпреки всички проблеми с Турция относно нарушаването на основните демократични права, ние също трябва да държим под око нашите общи интереси. ЕС и Турция имат общи интереси в политиката за сигурност, борбата срещу тероризма, проблема с бежанците и енергийните въпроси. Турция е не само основен търговски партньор за европейците, но и надежден съюзник в миграционната криза и важен партньор на Алианса в защитата на страните от НАТО. Трябва да говорим и за тези положителни аспекти. Време е за сближаване между ЕС и Турция. Призовавам и двете страни да направят повече“. \r\nЗахариева коментира и настояванията на Анкара за безвизово пътуване в страните от Общността. Отговорът й на въпрос доколко реалистично е искането й българският външен министър отговори: „От 72 необходими условия досега не са изпълнени пет. През последните седмици обаче получих сигнали от Анкара, че останалите условия, включително спорното законодателство за борба с тероризма, скоро ще бъдат променени. Нека да изчакаме и да видим дали това ще се случи.Тереза Герова", "date": "2018.02.06", "title": "Екатерина Захариева за германския вестник Die Welt: Време е за сближаване между ЕС и Турция"}
{"url": "http://www.focus-news.net/news/2018/02/06/2485432/pregled-na-osnovnite-temi-vav-velikotarnovskiya-pechat.html", "text": "„Започна голямото копане в стария град” е заглавие от първа страница на областния всекидневник „Янтра Днес”.  Започна мащабен ремонт на водопроводната мрежа на 35 улици в старата част на Велико Търново. Всички те попадат в обхвата на проекта „Привлекателна и съхранена автентична градска среда на град Велико Търново“ по приоритетна ос 1 „Устойчиво и интегрирано градско развитие“ на ОП „Региони в растеж“ 2014-2020, който е на стойност 10 млн. лв. … Къде , как и до кога ще текат ремонтите, прочетете на страниците на ежедневника. „Джипита искат по-висока такса за преглед“  е друго заглавие от днешното издание. Общопрактикуващите лекари искат повишаване на таксата за преглед, съобщи д-р Христо Димитров, шеф на Областното сдружение на джипитата в Търновско … Какво точно увеличение искат медиците и какво, според тях го налага, научете от всекидневника. „План-прием на 2446 студенти заяви ВТУ“ , пише още вестникът. 2446 студенти е план-приемът за учебната 2018/2019 година, който ВТУ „Св. Св. Кирил и Методий“ иска от Министерство на образованието и науката. 1951 са заявените места в редовна форма на обучение … Дали ще има промяна в годишните такси и ще се работи ли за привличане на чуждестранни студенти, разберете от  страниците на вестника. „Хванаха две каруци с незаконно добита дървесина“  е новина от криминалната хроника. На страниците на вестника ще откриете и статия, разказваща за животните от приюта „Приятели на четири крака“, които намериха свои дом в Хотница. „150 000 души гледат влогъра Цветослав Цонев от Горна Оряховица“ е заглавие от другия областен ежедневник „Борба“.  Половин милион души са гледали един от клиповете на влогъра  Цветослав Цонев от Горна Оряховица. Видеото е част от поредицата му „Едвам ме нави“ и в него участва небезизвестният Емил Конрад … Повече за клиповете на момчето и какво показва с тях той, научете от „Борба“. „Ива Ангелова събира за втори път звезди на българската музика в Лондон“  е друга тема от вестника. Трупата на Нешка Робева, Силвия Кацарова, Deep Zone Project, Кристина Карамфилова от  „Мистерията на българските гласове“ и Димитър и Христо от „Гласът на България“ са артистите, които ще участват във второто издание на фестивала за българска музика Wild Rose Festival …  Кога и как ще се случи събитието, прочетете на страниците на ежедневника. „Темида отряза претенциите на мобилен оператор за космическа неустойка заради 6 лв. сметка“  е друга тема от всекидневника. Великотърновският районен съд попари мераците на мобилен оператор да получи 500 лв. неустойка заради сметка от 6.19 лв. и предсрочно прекратен договор …  Повече по случая, разберете от вестника. „Мариана Гелова превърна хобито си в професия“, пише още ежедневника. В статията се разказва за жена, която плете и плъсти рокли, сака, шапки, шалове, пана и бижута.", "date": "2018.02.06", "title": "Преглед на основните теми във великотърновския печат"}
{"url": "http://www.focus-news.net/news/2018/02/06/2485429/xinhua-balgarskite-vlasti-izzeha-32-kg-ekstazi-na-granitsata-sas-sarbiya.html", "text": "Българските митнически служби са иззеха 32 кг. екстази на граничен пункт Калотина край границата на страната със Сърбия, предава  Xinhua.\r\n„Наркотиците са открити в неделя вечерта в камион с турска регистрация, пренасящ цветя от Холандия за Турция, преминал през рентгенова проверка“, съобщават Национална агенция „Митници“ и прокуратурата на страната в общо заявление. Шофьорът на камиона, български гражданин е арестуван.\r\nБългария е ключов транзитен маршрут за наркотиците, пренасяни между Азия и Европа.  Виктор Турмаков", "date": "2018.02.06", "title": "Xinhua: Българските власти иззеха 32 кг. екстази на границата със Сърбия"}
{"url": "http://www.focus-news.net/news/2018/02/06/2485433/sport-viktor-estrela-burgos-se-klasira-na-vtori-krag-ot-turnira-v-kito.html", "text": "Доминиканецът Виктор Естрела Бургос се класира на втори кръг от турнира в Кито, побеждавайки бразилеца Томас Белучи с   4:6, 6:4, 6:2.\r\nНа втори кръг Естрела Бургос ще се изправи срещу норвежеца Каспър Руд.  Виктор Турмаков", "date": "2018.02.06", "title": "Спорт: Виктор Естрела Бургос се класира на втори кръг от турнира в Кито"}
{"url": "http://www.focus-news.net/news/2018/02/06/2485435/pregled-na-osnovnite-temi-v-shumenskiya-pechat.html", "text": "„ПП „Шуменско плато“ стана на 38 години“, е водещото заглавие във вестник „Шуменска заря“. Уникалната природна забележителност, толкова близо до Шумен – Шуменското плато, стана на 38 години. Толкова време е минало от момента, когато територията е обявена за защитена. Площта на платото е 38,3 кв. км. Най-високият връх е Търнов дял – 501,9 метра. „Пенсионери обогатяват знанията си“, пише изданието. Като част от своя културен план, ръководството на шуменския Пенсионерски клуб № 4 организира разговора „Литературният Шумен”. Членовете бяха запознати с изявени, а и по-малко известни шуменски писатели и поети. Оказа се, че малцина знаят че доста български интелектуалци са шуменци. “Заедно в час” набира нови участници“, информира ежедневникът. Желаещите да кандидатстват за участие в програмата „Заедно в час“, трябва да попълнят онлайн формуляр до 25 март. Това е първият етап от процеса на подбор. Одобрените кандидати ще започнат работа в училище през месец септември 2018 г., а преди това ще преминат интензивна лятна подготовка. От началото на кампанията за набиране на новия випуск учители досега интерес към програмата са проявили над 1800 души. „Грипът настъпва“, пише вестникът. Според д-р Марко Марков, директор на Дирекция „Надзор на заразните болести“ в РЗИ в Шумен, 216 на 10 хиляди жители са болните от остри респираторни заболявания и грип в Шуменско. При тези данни не е необходимо обявяване на епидемия. „В бюджета на Велики Преслав има повече пари за нови улици“, съобщава ежедневникът. Повече от 622 хил. за ремонт на пътища и подобрения в града и селата са заложени в капиталовата програма на Велики Преслав, одобрена с новия бюджет на общината. Още 392 хил. лв. собствени целеви средства са заложени за благоустрояване, коментира общинският кмет Александър Горчев. След сесията той изрази задоволство, че предложения от него проект за бюджет, е бил приет с много малки изменения и дебело подчерта, че тази година по-малките населени места в общината ще получат от бюджета повече пари за ремонти. Разчита се и на проекти с европейско финансиране. „Задържани са 53 обявени за национално издирване“, е акцент от стр.3 в броя. На 15 146 сигнала е реагирал съставът, осъществяващ патрулно-постова дейност в ОДМВР- Шумен през изминалата 2017 година. От тях за нарушение на спокойствието и нощната тишина са били 864, за нарушения на обществения ред са получени 3255, за нарушение на общинските наредби сигналите са били 355, за извършени престъпления – 1155, по постъпили данни за упражнено домашно насилие – 233 и още 8590 от друго естество.", "date": "2018.02.06", "title": "Преглед на основните теми в шуменския печат"}
{"url": "http://www.focus-news.net/news/2018/02/06/2485434/pazardzhik-finalat-ot-evropeyskoto-parvenstvo-po-ski-orientirane-za-mazhe-i-zheni-shte-startira-v-mestnostite-starina-i-belmeken-kray-velingrad.html", "text": "Финалният ден от Европейското първенство по ски ориентиране за мъже и жени ще стартира в местностите Старина и Белмекен край Велинград, съобщи за Радио „Фокус“ – Пазарджик Бояна Кирилова, експерт в общинската администрация в курорта. Стартовете в различните дисциплини ще започнат от 10.30 часа.  „По-късно днес, от 17.00 часа, часа на пл. „Николай Гяуров” ще се проведе церемонията по награждаване на класиралите се в дисциплините провели се от 3 до 5 февруари“, уточни Кирилова. Тя допълни, че официалното закриване на Европейското първенство по ски ориентиране за мъже и жени и II- та част от Световната купа по ски ориентиране за младежи ще бъде на 8 февруари от 17.00 часа на пл. „Николай Гяуров”.\r\nАлбена ЖИЛЕКОВА", "date": "2018.02.06", "title": "Пазарджик: Финалът от Европейското първенство по ски ориентиране за мъже и жени ще стартира в местностите Старина и Белмекен край Велинград"}
{"url": "http://www.focus-news.net/news/2018/02/06/2485436/kyustendil-zaradi-magla-e-namalena-vidimostta-v-nyakoi-patni-uchastatsi-v-oblastta.html", "text": "Заради мъгла е намалена видимостта в някои пътни участъци в областта. Това съобщи за Радио „Фокус” – Кюстендил дежурният в Областно пътно управление – Кюстендил. Проходими при зимни условия са пътищата на територията на областта, на места пътните настилки са влажни и хлъзгави. С нормална интензивност е движението по автомагистрала „Струма” и път Е-79. Слаб е трафикът в посока ГКПП – „Гюешево”. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 31 март 2018 г.\r\nВенцеслав ИЛЧЕВ", "date": "2018.02.06", "title": "Кюстендил: Заради мъгла е намалена видимостта в някои пътни участъци в областта"}
{"url": "http://www.focus-news.net/news/2018/02/06/2485431/pazardzhik-zatvoren-za-tovarni-avtomobili-e-patyat-belovo-yundola-vaveden-e-obhoden-marshrut.html", "text": "Натоварено е движението по главните пътища в област Пазарджик, съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. По високите и усойни места на Родопите и Средногорието има частично заледени и заснежени пътни участъци. Въведени са и ограничения за товарните автомобили.  Остава в сила забраната за преминаване на товарни автомобили над 12 тона с ремаркета и полуремаркета по пътя Белово-Юндола. Обходният маршрут за тях е Белово-Варвара-Велинград-Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.02.06", "title": "Пазарджик: Затворен за товарни автомобили е пътят Белово-Юндола, въведен е обходен маршрут"}
{"url": "http://www.focus-news.net/news/2018/02/06/2485430/georgi-dimov-bivsh-generalen-konsul-na-balgariya-v-odrin-oblekchen-vizov-rezhim-i-oshte-sredstva-za-bezhantsite-tseli-turtsiya-s-iskaneto-na-palnopravno-chlenstvo-v-es.html", "text": "Облекчен визов режим и отпускане на още средства за бежанците цели Турция след като поднови настояването си за пълноправно членство в ЕС. Това коментира в сутрешния блок „Добро утро, България“ на Радио „Фокус“ бившият генерален консул на България в Одрин Георги Димов по повод визитата на турския президент Редежеп Ердоган във Ватикана и заявената подкрепа на страната към евроинтеграцията на южната ни съседка. „Турция декларира единствено пълноправно членство в ЕС и нищо друго. На фона на тази визита на Ердоган във Ватикана и Италия трябва да си зададем въпроса ние къде се намираме и какво засяга нас. Според мен трябва да внимаваме да не се опарим по две линии – и като непосредствен съсед, и като член на общността, временно председателстващ съвета на ЕС в момента. Трябва да продължим да осмисляме какво точно има на югоизточната ни граница, а това без съмнение един войнстващ и военнолюбив ислямски режим“, коментира още дипломатът. Георги Димов допълни, че при визитата на турския държавен глава във Ватикана ясно прозират вътрешнополитическите проблеми на страната, продължаващия „лов на вещици“, както влошените й отношения със света.", "date": "2018.02.06", "title": "Георги Димов, бивш генерален консул на България в Одрин: Облекчен визов режим и още средства за бежанците цели Турция с искането на пълноправно членство в ЕС"}
{"url": "http://www.focus-news.net/news/2018/02/06/2485441/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. В пo-високите части има умерен до силен вятър. Сутрешните температури са от минус 5 до 0 градуса. Лифтовите съоръжения и ски пистите във всички курорти работят с нормалния си график. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.06", "title": "ПСС: Добри са условията за туризъм в планините"}
{"url": "http://www.focus-news.net/news/2018/02/06/2485442/ognyan-zlatev-predstavitelstvo-na-ek-v-balgariya-sega-e-nay-podhodyashtiyat-moment-za-evrointegratsiya-na-stranite-ot-zapadnite-balkani.html", "text": "Сега е най-подходящият момент за евроинтеграция на страните от Западните Балкани. Това каза в сутрешния блок „Добро утро, България“ на Радио „Фокус“ ръководителят на Представителството на Европейската комисия (ЕК) в България Огнян Златев по повод новия доклад на ЕК за бързо приобщаване на Западните Балкани, които ще бъде оповестен днес. По думите му това е една от заслугите на Българското председателство на Съвета на Европейския съюз (ЕС), като коментираната 2025 година за присъединяване на някои страни е реалистичен, но и доста амбициозен срок. Според Златев се наблюдава и засилена политическа воля за евроинтеграция на лидерите от региона, които са загърбили размирните времена на 90-те години.\r\n„С този стратегически документ, който ще бъде представен следобед, показваме нашата увереност, че можем да помогнем за още по-бързото интегриране на тези шест страни. Това е процес, който има 2 измерения – от една страна протегнатата ръка ЕС и европейските институции, които работят със всеки, който би искал да се присъедини към тях, но от друга страна е желанието, стремежът на тези страни да се реформират, така че да станат част от голямото европейско семейство“, коментира още Огнян Златев. \r\nТой допълни, че ползите от присъединяването на тези шест държави към ЕС ще бъдат както за общността, така и за гражданите в региона. „Ще се засили усещането за тяхната принадлежност към Европа, приобщавайки страните от нашето съседство, ще се спечели стабилност и икономическо процъфтяване“, добави Огнян Златев.", "date": "2018.02.06", "title": "Огнян Златев, Представителство на ЕK в България: Сега е най-подходящият момент за евроинтеграция на страните от Западните Балкани"}
{"url": "http://www.focus-news.net/news/2018/02/06/2485440/afp-izraelskite-sili-za-sigurnost-sa-obezvredili-palestinetsa-osnoven-zapodozryan-za-ubiystvoto-na-ravin-ot-predi-mesets.html", "text": "Израелската служба за сигурност „Шин Бет“ съобщи, че палестинецът, издирван за убийството на равин край еврейското селище на Западния бряг Ямун е ликвидиран, предава  AFP.\r\n„Ахмад Джарар бе убит в северната част на Западния бряг, където се е укривал“, съобщава агенцията. Тя смята, че той е „активен участник“ в убийството от девети януари на равин Разиел Шева. Виктор Турмаков", "date": "2018.02.06", "title": "AFP: Израелските сили за сигурност са обезвредили палестинеца, основен заподозрян за убийството на равин от преди месец"}
{"url": "http://www.focus-news.net/news/2018/02/06/2485444/burgas-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Бургас, съобщи за Радио „Фокус“-Бургас дежурният в Областно пътно управление-Бургас. Пътните настилки са сухи. Видимостта е добра. По третокласната пътна мрежа на места се извършват кърпежи на асфалтовата настилка. Няма затворени участъци по Републиканската пътна мрежа в областта.\r\nВ Бургас улицитеа също са сухи. Ремонт се извършва на ул. „Ал. Лермонтов“ в участъка от ул. „Славянска“ до ул. „Шипка“. Там е въведена временна реорганизация на движението.\r\nМария РУСЕВА", "date": "2018.02.06", "title": "Бургас: Проходими при зимни условия са пътищата в областта"}
{"url": "http://www.focus-news.net/news/2018/02/06/2485443/sofiya-168-dushi-sa-noshtuvali-v-krizisniya-tsentar-za-nastanyavane-na-bezdomni-v-stolitsata.html", "text": "168 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов. Той уточни, че настанените са били в добро здравословно състояние и не е имало проблеми през нощта.\r\nЦветилена СИМЕОНОВА", "date": "2018.02.06", "title": "София: 168 души са нощували в Кризисния център за настаняване на бездомни в столицата"}
{"url": "http://www.focus-news.net/news/2018/02/06/2485437/ministar-neno-dimov-tselta-e-za-sledvashtiya-otoplitelen-sezon-da-ne-se-dopuska-na-pazara-gorivo-s-losho-kachestvo.html", "text": "Целта е за следващия отоплителен сезон да не се допуска на пазара гориво с лошо качество. Това каза министърът на околната среда и водите Нено Димов в предаването „България сутрин“ по BG on Air. „Вчера имаше чист въздух в София. Въздухът в София има тенденция към подобряване през последните 6 години, но все още не е достигнал качеството, което би трябвало да имаме. Има два параметъра, които се мерят от Националната система за качество на въздуха. Единият са средноденонощните превишения, от които все още сме далеч от нормите, борят на превишенията, които са допустими за една година. Другите са средногодишните, които показват устойчивостта на тенденцията“, заяви Димов. По думите му там можем да видим намаляване на замърсяването за този период от 6 години, който при различни климатични промени се показва, че е устойчива тенденция. „Неслучайно още при поемането на поста казах, че въздухът ще бъде във фокуса на МОСВ като най-сериозен проблем. Неслучайно аз поставих този проблем като водещ на председателството на България, което вчера се призна и от ЕК и се потвърди. Този дебат е първата стъпка към това да признаем, че има проблем. Гражданският натиск, който е ежедневен, също е стимулиращ в това отношение. Направихме 45 проверки на различни обекти, които могат да замърсяват въздуха с нерегламентирано гориво“, допълни той. Димов уточни, че наложените санкции само от системата на МОСВ са за 142 000 лв. „Мисля, че бяха 17 нарушителите. Контролът е много засилен в момента. За битовото отопление има три неща. Едното е какво може да направи държавата. Целта ми е за следващия отоплителен сезон да не допускаме на пазара гориво, което не отговаря на определени качества – ниво на прах, ниво на съдържание на сяра. Тоест ще има някакво качествено ниво. Сега уточняваме как това ще бъде проследено за контрола. Второто ниво са мерките, които могат да направят общините. Третото ниво, което е изключително важно, е съзнанието на самия гражданин. Как влизате и проверявате какво гори вкъщи?“, попита Димов. Според него това е нещо, което няма как да направи нито общината, нито държавата.", "date": "2018.02.06", "title": "Министър Нено Димов: Целта е за следващия отоплителен сезон да не се допуска на пазара гориво с лошо качество"}
{"url": "http://www.focus-news.net/news/2018/02/06/2485438/brussels-times-salah-abdeslam-mozhe-da-bade-osaden-na-20-godini-zatvor.html", "text": "Белгийският федерален прокурор Катлийн Грожан заяви, че ще иска максималните 20 години затвор срещу Салах Абдеслам – единственият оцелял извършител на серията терористични нападения в столицата на Франция на 13 ноември 2015 г., пише  Brussels Times.\r\nНеговият съучастник Софиен Аяри също е обвиняем в процеса. Той бе арестуван след престрелка през 2016 г. с белгийската полиция в брюкселски апартамент, където двамата се укриват с други заподозрени за тероризъм.\r\nГрожан също така призова присъдите да бъдат следвани от 13 години пробация, а обвинените да бъдат лишени от граждански и политически права. Според нея и двамата са съучастници в нападенията, макар и единият да не е стрелял по полицията по време на операцията по задържането им. \r\nОтносно дължината на присъдите се подчертава, че обвинението пада под чл. 137 на белгийския наказателен кодекс – „терористично убийство“. „Дори и за Салах Абдеслам, който е рецидивист по това обвинение, максималната присъда е 20 години“, заяви прокурорът.  Виктор Турмаков", "date": "2018.02.06", "title": "Brussels Times: Салах Абдеслам може да бъде осъден на 20 години затвор"}
{"url": "http://www.focus-news.net/news/2018/02/06/2485439/burgas-s-reditsa-sabitiya-se-otbelyazva-osvobozhdenieto-na-grada.html", "text": "С редица събития Бургас чества Освобождението си от османско иго, съобщиха от пресцентъра на Община Бургас. Честването на този паметен момент в летописа на морския град ще започне в 11:00 часа на площад „Атанас Сиреков“ с тържествен военен ритуал по издигане на националния флаг на Република България и флаговете на Европейския съюз и Общината. Молебен за просперитета на Бургас ще отслужи бургаското православно духовенство.\r\nПрограмата ще продължи с полагане на венци и цветя в памет на загиналите за Освобождението от 11:30 часа пред паметника на Руските освободители, което ще бъде предшествано от пресъздаване на влизането на „летящия“ отряд на генерал Лермонтов в Бургас. На това място и на този ден преди 140 години бургаските граждани, начело с духовенството, първенците на града – Васил Максимов, Никола Русалиев, Койчо Кехая, учителят Стоян Шивачев и консулите на Австрия, Италия и Гърция, се събират да посрещнат своите освободители.\r\nВ ролите ще се превъплътят актьорите от ДТ „Адриана Будевска“ – Юрий Ангелов, Николай Стоименов и Валери Еличов, хористи при ПФА „Странджа“, танцьори от ТА „Зорница“ при ПГНЕ „Гьоте“ и детски танцов състав „Звездички“ при ОУ „Св. Климент Охридски“ с ръководител Николай Парушев, младежка театрална трупа „Валери и приятели“ към НЧ „Асен Златаров 1940“, мъжки хор при ПГЕЕ с ръководители Петко Янгьозов и Димитринка Радева, и подкрепата на Конна база „Бургас“.\r\nТри интересни изложби, посветени на Освобождението, могат да разгледат гражданите и гостите на града. Най-преломните и драматични моменти от Руско-турската война през 1877-1878 г. ще бъдат представени чрез 38 репродукции на картини от известни руски художници, съвременници на историческите събития. Платната са разположени в БХГ „Петко Задгорски“ и може да бъде разгледана до 16 февруари. Организатори на изложбата са Национално движение „Русофили“, Община Казанлък, Община Бургас и Бургаска художествена галерия.\r\nОт 17.00 часа във Военния клуб в Бургас ще бъдат представени оръжия, участвали в Руско-турската Освободителна война през 1877-1878 г. и бойни знамена на Българската армия. Благодарение на изложбата „Лермонтови освободители“ всеки посетител може да се запознае с въоръжението, използвано от руси, българи и турци през войната. Нейни организатори са РИМ-Бургас, Национално движение „Единение“ и НИМ-София.\r\nПразникът ще продължи от 18:00 часа в Дома на писателя със поетично-музикалния спектакъл „140 години свещена свобода“. Той е по сценарий на Борис Бухчев. В него ще участват още Анелия Ангелова и Димитър Петров, които ще изпълняват стихове и популярни патриотични песни.\r\nОтново от 18:00 часа в Културен дом на нефтохимика ще започне и концерт-спектакълът „… Ти, о Свобода – над паметта ми бди!“ с участието на ФА „Атанас Манчев“, детски хор „Милка Стоева“ и актьорите Невена Николова и Златко Ангелов. На фона на мултимедия зрителите ще съпреживеят героичните мигове от падането на България под османско иго до извоюването на дълго жадуваната свобода.", "date": "2018.02.06", "title": "Бургас: С редица събития  се отбелязва Освобождението на града"}
{"url": "http://www.focus-news.net/news/2018/02/06/2485448/varna-namalena-e-vidimostta-poradi-magla-v-nyakoi-rayoni-na-grada-predimno-suhi-sa-patnite-nastilki-v-oblastta.html", "text": "Предимно сухи са пътните настилки на територията на Варненска област, предаде репортер на Радио „Фокус“ – Варна. По високите и усойни места има влажни пътни участъци. Времето е слънчево, видимостта е намалена поради мъгла в отделни райони на града и областта. Трафикът по направленията за София, Добрич и Бургас се осъществява без ограничения. \r\nВсе още по пътя Кранево-Варна при км 83+100 е ограничено движението на моторни превозни средства над 10 тона заради свлачище. Обходът е през участъка Кичево-Оброчище.\r\nДвижението във Варна е натоварено на места по основните булеварди „Цар Освободител“, „Вл. Варненчик“, „Сливница“, „Република“ и „Хр. Смирненски“, както и по крайезерния път. Работи се по изграждането на бул. „Васил Левски“ в участъка от ул. „Подвис“ до ул. „Девня“, ремонти се извършват и на територията на район Аспарухово. Във връзка със строително-ремонтни работи и подмяна на подземна инфраструктура е преустановено движението на автомобили по бул. „Цар Освободител“  в отсечката от бул. „Приморски“ до бул. „Княз Борис I“, както и по бул. „Приморски” в обхвата от ул. „Ст. Стамболов” до бул. „Цар Освободител”, съобщиха от дирекция „Инженерна инфраструктура и благоустрояване“.  В тази връзка ще има промяна и в обслужването на линиите на градския транспорт, като са въведени двупосочно маршрутни промени за автобусни линии 17 А, 20 и 39. Временна организация на движение е въведена и заради ремонта на бул.“Първи май“ в кв. „Аспарухово“, като в участъка от ул.“Св. Св. Кирил и Методий“ до ул.“Георги Стаматов“ за движение е затворено едното платно – от страната на жилищната зона, а трафикът се осъществява двупосочно в другото платно -от страната на парка. Затворен за влизане на автомобили е бул. „Народни будители“ от кръстовището с бул. „Мара Тасева“. Движението в посока център и кв. „Галата“ се осъществява двупосочно по новоизграденото северно платно на булеварда. По трасето на бул. ”Мара Тасева“ са предвидени временни автобусна спирка в двете посоки, които ще заместват сп. „Народни будители“.\r\nМарияна ВАЛЕНТИНОВА", "date": "2018.02.06", "title": "Варна: Намалена е видимостта поради мъгла в някои райони на града, предимно сухи са пътните настилки в областта"}
{"url": "http://www.focus-news.net/news/2018/02/06/2485449/blagoevgrad-patnite-nastilki-v-oblastta-na-mesta-sa-mokri-i-zaledeni-no-obraboteni.html", "text": "Пътните настилки в област Благоевград на места са мокри и заледени, но обработени. Това съобщиха за Радио „Фокус“ – Пирин от Областно пътно управление – Благоевград. През нощта обстановката е била спокойна и няма регистрирани тежки пътни инциденти или свлачища. \r\nПовишена опасност от падащи камъни има в района на Кресненското дефиле и по второкласен път 19 Симитли – Гоце Делчев, затова шофьорите е необходимо да карат с повишено внимание в тези участъци. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално интензивен. Няма данни за образували се колони от автомобили или задръствания. В Област Благоевград няма въведени ограничения за движението на леки и товарни автомобили. Проходът Предела е отворен за движение на всички видове моторни превозни средства. Не се извършват ремонти по първокласната, второкласната и третокласната пътна мрежа в региона.\r\nЛивия НИНОВА", "date": "2018.02.06", "title": "Благоевград: Пътните настилки в областта на места са мокри и заледени, но обработени"}
{"url": "http://www.focus-news.net/news/2018/02/06/2485447/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а температурата на въздуха е от минус 2 до 4 градуса. Пътните настилки по републиканските направления са мокри, по усойните места в планината има и леко заледени участъци, които са опесъчени и обработени със сол. Повишена е опасността от падащи камъни по всички пътища в областта, затова водачите трябва да шофират с повишено внимание и със съобразена скорост. През нощта не са постъпвали сигнали за инциденти по пътищата в региона.\r\nПоради стеснен габарит на пътя през целия зимен сезон остава в сила ограничението МПС над 12 тона да се движат без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян автомобилният трафик е с обичайната си интензивност за делничен ден. По-натоварено е движението на автомобили по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.02.06", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2018/02/06/2485451/sliven-patishtata-v-oblastta-sa-suhi-i-normalno-prohodimi.html", "text": "Пътищата в Сливенска област са сухи и нормално проходими, съобщиха от Областно пътно управление-Сливен. Трафикът е интензивен, но не се образуват задръствания.\r\nЗатворени за тежки автомобили над 10 т са проходите Твърдишки и Вратник. Отворен е пътят Котел – Омуртаг.\r\nДвижението по пътя Елхово – Изгрев е ограничено поради компрометирано експлоатационно състояние на дървен мост над рeка Тунджа. Обходният маршрут е до моста с ограничение на скоростта до 30 км/ч.  Движението по пътя Малък манастир – Голям манастир се осъществява в една лента, поради пропаднали настилка и насип. Трафикът се регулира чрез пътни знаци. Срокът и за двата ремонта е до 31 март.", "date": "2018.02.06", "title": "Сливен: Пътищата в областта са сухи и нормално проходими"}
{"url": "http://www.focus-news.net/news/2018/02/06/2485452/ministar-boil-banov-digitalizatsiyata-e-klyuchat-za-opazvane-na-muzeynite-eksponati.html", "text": "Дигитализацията е ключът за опазване на музейните експонати. Това каза министърът на културата Боил Банов в предаването „Денят започва“ по БНТ. По отношение на законовите промени, които се предприемат, за да се опазят музейните сбирки и да не могат да се случват замени на експонати, министър Банов отбеляза, че това може да стане именно чрез дигитализацията. „В заснемането и качването на дигитални носители, което да улесни работата. Каквото и да предлагаме, криминалното деяние, си остава криминално деяние. Ние работим с органите на реда и проверяваме всеки един сигнал. Ако можеше обаче само по снимки и дигитално да се опазва културно наследство, това означава, че нямаше нищо да минава през границите, а то не е така“, коментира министър Банов. „Ние работим много по дигитализацията. По норвежката програма над 2,5 милиона са дадени за 9 центъра в страната за дигитализация. Предстои ново подписване на нова част от норвежката програма, пак ще се инвестират много пари. Търсим вариант, технологиите са такива вече, че реално на много места хората без допълнително финансиране извършват тази дейност. Имаме цели области като Пловдив, където може да говорим за 100% дигигитализация. Но това само по себе си престъпника не може да го спре, може да спомогне да бъде по-лесно идентифициран и наказан, но човешкия фактор винаги ще остане такъв, дори и в музеите“, отбеляза още министърът на културата.\r\nТой потвърди, че снощи е избран нов директор на Националния исторически музей, но не пожела да го обяви името му преди приключването на административните процедури. \r\nПо отношение на конкурсите за директори в Българските културни институти в Берлин, Виена, Лондон, Братислава, Прага и Будапеща, министър Банов обясни, че най-вероятно те ще се проведат след края на председателството на Съвета на ЕС. „Имаше опасност да дестабилизираме работата на тези културни институти точно по време на председателството, а тя е ключова, тъй като отдавна се подготвят много събития във всички тях. Една смяна на ръководствата точно в този момент можеше да постави под риск проектите“, посочи министър Банов.", "date": "2018.02.06", "title": "Министър Боил Банов: Дигитализацията е ключът за опазване на музейните експонати"}
{"url": "http://www.focus-news.net/news/2018/02/06/2485450/ministar-neno-dimov-ne-sazhalyavam-che-se-nagarbih-s-ministerskiya-post-chuvstvam-se-podkrepen-ot-horata-koito-mi-go-predlozhiha.html", "text": "Не съжалявам, че се нагърбих с този пост и смятам, че това, което правя и съм поел като ангажимент към тези, които са ме предложили, го правя. Чувствам се съвсем подкрепен от хората, които ми предложиха да заема този пост. Това каза министърът на околната среда и водите Нено Димов в предаването „България сутрин“ по BG on Air. „Протестите за парк „Пирин“ са основно политически. Погледнете фронтлинията, това са основно политически лидери, които не успяха да преминат 4% на последните избори. Има няколко опорни точки по стария принцип - ако една лъжа бъде повторена 100 пъти, става истина. Типична е тезата за 48% застрояване – нещо, което нито в закона го има, нито в променения план, но се повтаря. Това е политически прийом, не природозащитен. Естествено, има хора, които се предоверяват на тази манипулация“, заяви Димов. По думите му трябва да се намира баланс между опазването на околната среда и икономическото развитие, а не консенсус. „Той е много труден особено когато говорим на темата околна среда. Когато виждате, че един втори лифт е сага за 10 години, надали някой сериозно би тръгнал да се занимава с инвестиране в ски спорта, както се случва в Румъния и Словения. Тоест, съседните нам държави, ако щете Сърбия, развиват зимния туризъм и спорта, а ние губим непрекъснато от това, че не успяваме да развиваме собствената си държава като дестинация. За да може да се развие Витоша, трябва да се направи план за управление, защото там казусът е почти същият като в Пирин“, допълни той и уточни, че очаква и там подобно нещо да се случи. „Но както кметът на Банско поиска от мен промяната в плана, все още никой не е поискал планът на Витоша да бъде променен“, добави той. \r\nЗа превишението на съдържанието на уран във водата в Хасково, Димов коментира, че до него не е дошла тази информация. По думите му качеството на водата е работа на МРРБ и МЗ, а МОСВ следи общо състоянието на водните обекти.\r\nМинистърът на околната среда и водите заяви още, че не вижда проблеми в управлението. Според него правителството и мнозинството са стабилни. „Имаше вот на недоверие буквално преди броени дни, който много ясно показа, че няма проблеми е обществото. Диалогът в коалицията „Обединени патриоти“ тече така, както е текъл откакто има „Обединени патриоти“. Те заемат много последователно своите консервативни позиции“, каза още Нено Димов.", "date": "2018.02.06", "title": "Министър Нено Димов: Не съжалявам, че се нагърбих с министерския пост, чувствам се подкрепен от хората, които ми го предложиха"}
{"url": "http://www.focus-news.net/news/2018/02/06/2485455/sofiyska-voda-vremenno-shte-prekasne-vodosnabdyavaneto-v-kv-gnilyane-na-7-fevruari.html", "text": "„Софийска вода” временно ще прекъсне водоснабдяването в кв. „Гниляне“ на 7 февруари 2018 г. (сряда), съобщиха от пресцентъра на дружеството.\r\nВъв връзка с монтаж на спирателни кранове на ул. „Христо Ботев“ , кв. „Гниляне“ гр. Нови Искър ,  се налага спиране на водоподаването от 9:00  до 21:00 часа на клиентите на „Софийска вода”, живеещи в района на кв. „Гниляне“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ на площада.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.06", "title": "„Софийска вода” временно ще прекъсне водоснабдяването в кв. „Гниляне“ на 7 февруари"}
{"url": "http://www.focus-news.net/news/2018/02/06/2485454/vidin-suhi-sa-patnite-nastilki-v-oblastta.html", "text": "Сухи са пътните настилки във Видинска област, каза за Радио „Фокус“ – Видин дежурният служител в Областно пътно управление-Видин. Натоварен е трафикът в участъка на главен път Е-79 в областта в посока от и за граничен пункт „Дунав мост 2“, най-много автомобили се движат в района между Видин и Дунавци. \r\nДвижението по път III-1411 с. Слана Бара – Видин е ограничено за автомобили над 5 т поради компрометирано експлоатационно състояние на мост.\r\nВ областния град трафикът е интензивен на входно изходните артерии, в централната част и по бул. „Панония“. \r\nАнна ЛОЗАНОВА", "date": "2018.02.06", "title": "Видин: Сухи са пътните настилки в областта"}
{"url": "http://www.focus-news.net/news/2018/02/06/2485445/blagoevgrad-s-normalna-intenzivnost-e-trafikat-na-gkpp-kulata.html", "text": "С нормална интензивност е трафикът на ГКПП „Кулата“. Това съобщиха за Радио „Фокус“ – Пирин от пункта. На останалите пунктове по българо-гръцката граница движението също е нормално.\r\nЛивия НИНОВА", "date": "2018.02.06", "title": "Благоевград: С нормална интензивност е трафикът на ГКПП „Кулата“"}
{"url": "http://www.focus-news.net/news/2018/02/06/2485458/blagoevgrad-38-godishen-mazh-e-postradal-pri-pozhar-v-kashta-v-s-dolno-draglishte.html", "text": "Около 22:30 часа 5 февруари 2018 г. е получен сигнал за пожар в къща в с. Долно Драглище, община Разлог. Пожарът е потушен от екип на РСПБЗН - Разлог. Това съобщиха от ОДМВР-Благоевград. Засегната е домашна покъщнина (одеяла, матрак, дюшек). При пожара е пострадал 38-годишен мъж – вдишал дим и отровни газове, който е транспортиран до МБАЛ гр. Благоевград. Причината за пожара е небрежност при боравене с огън (незагасена цигара).", "date": "2018.02.06", "title": "Благоевград: 38-годишен мъж е пострадал при пожар в къща в с. Долно Драглище"}
{"url": "http://www.focus-news.net/news/2018/02/06/2485461/api-vodachite-da-shofirat-s-povisheno-vnimanie-ot-km-59-do-km-82-na-avtomagistrala-struma-v-uchastaka-dupnitsa-blagoevgrad-v-posoka-sofiya.html", "text": "Водачите да шофират с повишено внимание от км 59 до км 82 на автомагистрала „Струма“, в участъка Дупница - Благоевград, в посока София. До 17.00 ч. ще се извършва аварийно възстановяване на мантинели. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.06", "title": "АПИ: Водачите да шофират с повишено внимание от км 59 до км 82 на автомагистрала „Струма“, в участъка Дупница - Благоевград, в посока София"}
{"url": "http://www.focus-news.net/news/2018/02/06/2485459/kardzhali-tyaloto-na-83-godishna-zhena-obyavena-za-obshtodarzhavno-izdirvane-e-otkrito-v-gorista-mestnost-v-rayona-na-selo-drangovo.html", "text": "Тялото на  83-годишна жена, обявена за общодържавно издирване, е открито вчера в гориста местност в района на село Дрангово. Местен овчар попаднал на тялото и сигнализирал на тел. 112. Това съобщиха от ОДМВР-Кърджали.\r\nВъзрастната жена е обявена за издирване на 19 декември, миналата година, след подаден сигнал от близките, че не се е прибрала.  Полицейски сили със служебно куче, местно население и ловци са били ангажирани в мащабно претърсване на околностите на Дрангово, но жената не е била открита. \r\nДежурна оперативна група вчера е извършила оглед на тялото, няма следи от насилствена смърт. Тялото е транспортирано за аутопсия в болницата в Кърджали. Образувано е досъдебно производство.", "date": "2018.02.06", "title": "Кърджали: Тялото на  83-годишна жена, обявена за общодържавно издирване, е открито в гориста местност в района на село Дрангово"}
{"url": "http://www.focus-news.net/news/2018/02/06/2485457/dzhumhuriet-pentagonat-nezabavno-prekratyavame-podkrepata-si-za-vseki-koyto-se-otkloni-ot-borbata-s-islyamska-darzhava-dori-i-tova-da-bade-turtsiya.html", "text": "Говорителят на Пентагона Ерик Пахън направи оценка на дискусиите около военната операция в  района на сирийски град Африн, пише вестник „Джумхуриет”.\r\n „Няма наша подкрепа за отиващите в Африн формирования на Отрядите за народна самозащита (ОНС) на сирийските кюрди. … Надяваме се турците да не преминат от Африн в Манбидж. Ние нямаме планове да се оттегляме от Манбидж. Ако някой се отклони от борбата срещу \"Ислямска държава\" и се съсредоточи в друго направление – което може да се отнася и за Турция, и за режима в Дамаск – тогава ние моментално прекратяване подкрепата си за него.”, посочва още Ерик Пахън, цитиран от „Джумхуриет”. Георги Димов", "date": "2018.02.06", "title": "\"Джумхуриет\": Пентагонът: Незабавно прекратяваме подкрепата си за всеки, който се отклони от борбата с \"Ислямска държава\"; дори и това да бъде Турция"}
{"url": "http://www.focus-news.net/news/2018/02/06/2485462/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "133 години от създаването си ще отбележи през настоящата седмица Професионалната държавна търговска гимназия (ПДТГ) в Свищов. По този повод ръководството на училището, преподавателите и учениците са подготвили богата програма. Какви събития са включени в нея ще ни разкаже в предаването „Добре дошли в Свищов“ на Радио „Фокус“ – Велико Търново директорът на училището Румяна Иванова. Тя ще ни разкрие и каква е тайната за това Държавната търговска гимназия, която е първото подобно училище у нас, да продължава да е водеща образователна структура. \r\nИ още - в минутите на днешното издание ще Ви представим иновативна форма за развитие на мисленето, която често се прилага в свищовските училища, а именно – организирането на дебати. Един такъв е част от програмата за честванията на 133-та годишнина на ПДТГ – Свищов. На каква тема ще е той и кой ще се включи в него, ще научите в предаването. \r\nВ последните минути ще Ви представим и условията за участие във вече традиционния конкурс, посветен на Баба Марта, който Община Свищов обяви за трета поредна година. \r\nВодещ днес е Луиза Транчева. Номерът за връзка със студиото е 0885 303 375.", "date": "2018.02.06", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/02/06/2485463/vidin-normalen-e-trafikat-na-trite-granichni-punkta-v-oblastta.html", "text": "Нормален е трафикът на трите гранични пункта във Видинска област, каза за Радио „Фокус“ – Видин дежурният служител в \"Гранична полиция\". Той посочи, че няма натрупване на тежкотоварни автомобили  на граничен пункт „Дунав мост 2“ на вход и на изход от страната. Работят всички трасета на пункта. \r\nНа двата пункта във Видинска област на границата със Сърбия – „Връшка чука“ и „Брегово“, трафикът е спокоен, няма струпване на автомобили, нормално се преминава и от двете страни на границата.\r\nАнна ЛОЗАНОВА", "date": "2018.02.06", "title": "Видин: Нормален е трафикът на трите гранични пункта в областта"}
{"url": "http://www.focus-news.net/news/2018/02/06/2485446/the-irish-times-es-gubi-tarpenie-spryamo-velikobritaniya-zaradi-zabavyaniyata-v-brekzit.html", "text": "Време е Великобритания да изясни какви точно търговски и митнически отношения иска с ЕС след Брекзит.  Според правителствени източници в Дъблин е необходимо британското правителство да представи „черно на бяло“ какви отношения иска със Съюза след Брекзит, пише  The Irish Times.\r\n„Позициите на ЕС и на Ирландия са ясни“, заяви източникът, добавяйки, че единствено липсва сигнал от Лондон каква е позицията му. „Трябва да упражним натиск, трябва да се фокусираме върху това постигнатите до момента споразумения да бъдат изпълнени“, смята той.\r\nВ Дъблин има притеснения, че гаранциите на британското правителство относно това, че границата в Ирландия няма да стане отново „твърда“, трудно ще бъдат поставени в правна форма, защото могат да се сблъскат с другите поети от Великобритания ангажименти. \r\nГоворител на правителството на Ирландия заяви, че Великобритания трябва да направи своя избор. Самият министър-председател Лео Варадкар заяви, че „не е съвсем ясно какво Лондон иска по отношение на митническия съюз и Единния пазар“.  Виктор Турмаков", "date": "2018.02.06", "title": "The Irish Times: ЕС губи търпение спрямо Великобритания заради забавянията в Брекзит"}
{"url": "http://www.focus-news.net/news/2018/02/06/2485467/montana-prohodim-pri-zimni-usloviya-e-patyat-prez-prohoda-petrohan.html", "text": "МПроходим при зимни условия е пътят през прохода Петрохан, съобщи за Радио „Фокус“ – Видин дежурният служител в Областно пътно управление – Монтана.  Той посочи, че температурата на въздуха в района на прохода е минус 3 градуса. Трафикът е с нормална интензивност, като повечето коли се движат в посока за София. \r\nОстава в сила забраната за преминаване на тежкотоварни автомобили над 12 тона през Петрохан до 31 март, обиколният път за тях е през град Своге.\r\nАнна ЛОЗАНОВА", "date": "2018.02.06", "title": "Монтана: Проходим при зимни условия е пътят през прохода Петрохан"}
{"url": "http://www.focus-news.net/news/2018/02/06/2485468/pregled-na-osnovnite-temi-vav-varnenskiya-pechat.html", "text": "„Засилва се темпът на индустриалното строителство във Варна“, е заглавие от първа страница в днешния брой на варненския вестник „Черно море“. След като през 2016 г. ръстът на очакваното ново жилищно строителство в България се забави до умерени равнища, през 2017 г. отново се наблюдава рязко ускорение, показват изчисления на Investor.bg на базата на данните на Националния статистически институт (НСИ). С подобни темпове расте и започнатото ново жилищно строителство, като изключение са само двете водещи черноморски области – Варна и Бургас, където темповете се забавят. \r\n„Градът ни се представи на пет международни изложения през януари“, допълва изданието. Варна се представи на пет международни туристически изложения от началото на годината във Виена, Щутгарт, Цюрих, Истанбул и Братислава. По време на туристическите борси са представени новите рекламни материали на община Варна – тематични дипляни, на 5 езика, които представят възможностите за морски, ваканционен, културен, SPA, спортен, събитиен и еко- туризъм. \r\n„Грипната ваканция приключва“, е друго заглавие в броя. Заболяемостта от ОРЗ и грип във Варненска област е спаднала от 198,69 на 10 000 души на 178,37 на 10 000 души. Това сочат данните на Регионалната здравна инспекция в морския град за периода 29 януари – 4 февруари 2018 г. Причината за спада е спирането на учебните занятия в училищата, което бе една от мерките на обявената грипна епидемия. Интензитетът на острите простудни инфекции остава висок, но е под епидемичните стойности, коментираха експерти. \r\n„В Здравната каса заработи система за управление на опашките“, допълва вестникът. Електронна опашка вече улеснява гражданите при посещението им в РЗОК – Варна. Новата компютърна система премина успешно тестовете и работи от няколко дни, като основната идея е въвеждането на по-добър ред и бързина при обслужването на гражданите. В зависимост от услугата, която търсят в Здравната каса, посетителите се снабдяват с билет с пореден номер в зоната за изчакване, а автоматична система ги кани чрез информационен дисплей и звуков сигнал в съответния офис и на съответното гише, съобщиха от пресцентъра на РЗОК – Варна. \r\nНа стр. 6 в рубриката „непознатата история“ изданието публикува материал, озаглавен „Моралът в Държавната девическа гимназия във Варна“.", "date": "2018.02.06", "title": "Преглед на основните теми във варненския печат"}
{"url": "http://www.focus-news.net/news/2018/02/06/2485456/sport-peter-cheh-shte-propusne-macha-mezhdu-arsenal-i-totnam.html", "text": "Вратарят на Арсенал Петер Чех може да пропусне мача от 27-и кръг на английското първенство срещу Тотнъм.\r\n35-годишният чешки вратар Чех все още не се е възстановил от травма, получена по време на мач с Евъртън, завършил с 5:1.  Вратарят до сега не е пропуснал и една игра на отбора си в английското първенство за този сезон.   Виктор Турмаков", "date": "2018.02.06", "title": "Спорт: Петер Чех ще пропусне мача между Арсенал и Тотнъм"}
{"url": "http://www.focus-news.net/news/2018/02/06/2485464/kyustendil-rayonna-prokuratura-dupnitsa-shte-poiska-zadarzhane-pod-strazha-za-mladezha-ograbil-i-prebil-zhena-ot-grada.html", "text": "Районна прокуратура – Дупница ще поиска мярка „Задържане под стража” за младежа, ограбил и пребил жена от града. Това съобщи за Радио „Фокус” – Кюстендил Емил Павлов, говорител на Районна прокуратура – Дупница. По думите му искането за вземане на мярката спрямо 15-годишния Хр. Георгиев ще бъде внесено днес в Районен съд – Дупница. Младежът е привлечен в качеството му на обвиняем за престъпление по чл. 198, ал.1 от Наказателния кодекс. Той е отнел дамска чанта с 200 лв, както и мобилен телефон от 46-годишната жена. За това е употребил и сила, нанасял е удари с ръце по главата и тялото на жертвата, както и удари с нож в областта на врата на жената. Според прокуратурата, макар и непълнолетен младежът е можел да разбира свойството и значението на деянието, както и да ръководи постъпките си. Към момента младежът е задържан с прокурорско постановление.\r\nВенцеслав ИЛЧЕВ", "date": "2018.02.06", "title": "Кюстендил: Районна прокуратура – Дупница ще поиска задържане под стража за младежа, ограбил и пребил жена от града"}
{"url": "http://www.focus-news.net/news/2018/02/06/2485470/smolyan-obshtinskiyat-savet-shte-glasuva-byudzheta-na-obshtinata-za-2018-g.html", "text": "Заседание на Общински съвет – Смолян ще се проведе от 14.00 ч. в Сесийната зала на Общината, съобщиха от пресцентъра на Община Смолян. В дневния ред са включени 24 точки. На вниманието на общинските съветници ще бъде предоставен за обсъждане и гласуване бюджетът на Община Смолян за 2018 година. \r\nСред останалите докладни записки са Промяна наименованията на специализирани институции за предоставяне на социални услуги-държавно делегирана дейност: Дом за възрастни хора с психични разстройства „Проф. д-р Тодор Ташев“ – с. Петково и Дом за възрастни хора с психични разстройства – с. Ровина, Промяна на целевата група на социална услуга от резидентен тип „Център за настаняване от семеен тип за деца/младежи с увреждания“, адрес гр. Смолян, кв. Устово, ул. ”Атанас Беров” № 8, с капацитет 14 места, в „Център за настаняване от семеен тип за деца без увреждания“ 13-18 г., с капацитет 14 места, Приемане на Отчета за изпълнението на Общинска програма за развитие на туризма в община Смолян за 2017 г. и приемане на Общинска програма за развитие на туризма в Община Смолян за 2018 г., отдаване под наем на общински имоти и други важни за жителите на общината теми.", "date": "2018.02.06", "title": "Смолян: Общинският съвет ще гласува бюджета на Общината за 2018 г."}
{"url": "http://www.focus-news.net/news/2018/02/06/2485471/kyustendil-namalyavat-sluchaite-na-grip-i-ostri-respiratorni-zabolyavaniya-v-regiona.html", "text": "Намаляват случаите на грип и остри респираторни заболявания в Кюстендил и региона. Това съобщи за Радио „Фокус” – Кюстендил д-р Красимира Панчева, главен експерт в Дирекция „Надзор на заразните болести” към Регионална здравна инспекция – Кюстендил. По думите й отчетената седмична заболяемост е 159,78 на десет хиляди души, спрямо 196,66 през предходната седмица. Стойностите са под определените за епидемия. През изминалата седмица са регистрирани два случая на ХИВ/СПИН в областта, както и четири случая на туберкулоза. Четирима души са заболели от варицела, а двама от скарлатина.\r\nВенцеслав ИЛЧЕВ", "date": "2018.02.06", "title": "Кюстендил: Намаляват случаите на грип и остри респираторни заболявания в региона"}
{"url": "http://www.focus-news.net/news/2018/02/06/2485469/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за Радио „Фокус” – Кюстендил дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. Пътят от и за граничния пункт е проходим при зимни условия.\r\nВенцеслав ИЛЧЕВ", "date": "2018.02.06", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/02/06/2485472/afp-turski-voynik-e-zaginal-v-siriyskata-provintsiya-idlib.html", "text": "Турската армия съобщава, че войник е загинал,  а още петима  са ранени при ракетен обстрел срещу турските войски в сирийската северозападна провинция Идлиб, предава  AFP.\r\n„Конвой турски войници навлезе в Идлиб в понеделник, за да изгради нов „наблюдателен пункт“, целящ намаляване на напрежението в региона, както предвижда споразумение с Русия. \r\n„Ракетен и минометен обстрел от терористична организация уби един войник и рани други петима, както и един цивилен, работещ с въоръжените сили“, съобщава турската армия в официално свое заявление. Добавя се, че ранените не са в сериозно състояние.\r\n„Армията отговори незабавно срещу членовете на терористичната групировка“, пише в заявлението, но няма допълнителни детайли. \r\nПровинция Идлиб е контролирана на-вече от групировката „Хаят Тахрир аш Шам“, бившата „Джебхат ан Нусра“. Виктор Турмаков", "date": "2018.02.06", "title": "AFP: Турски войник е загинал в сирийската провинция Идлиб"}
{"url": "http://www.focus-news.net/news/2018/02/06/2485474/galina-stoyanova-kmet-na-kazanlak-s-otgovornost-i-seriozna-podgotovka-obshtinata-shte-posreshtne-zavetnata-data-3-mart.html", "text": "С отговорност и сериозна подготовка община Казанлък ще посрещне заветната дата 3 март. Това каза в сутрешния блок „Добро утро, България“ на Радио „Фокус“ кметът на Казанлък Галина Стоянова по повод програмата на Общината за 140-та годишнината от Освобождението на България от турско робство. Тя коментира, че тази година Община Казанлък е домакин на честванията, които ще се проведат на връх Шипка, a подготовката е започнала още от миналата година.\r\n„Досега те са се провеждали по традиция в подножието на паметника, където се намират паркинга и ресторантите. Според нас не подхожда на такава годишнина да се провежда на такова място и затова се поинтересувахме къде са били честванията в началото, когато се създава паметникът и по-късно - на кръглите годишнини. Това е мястото в подножието преди последните стъпала, където е оформена специална площадка за чествания. Преценихме, че е достатъчно висока датата и отговорността, за да направим честването там“, коментира кметът на Казанлък.\r\nГалина Стоянова допълни, че редом със събитията, които се подготвят за годишнината, има много други съпътстващи инициативи, сред които са изпълнения на произведения на български автори, свързани с освободителната война и родова среща с наследници на опълченците.", "date": "2018.02.06", "title": "Галина Стоянова, кмет на Казанлък: С отговорност и сериозна подготовка общината ще посрещне заветната дата 3 март"}
{"url": "http://www.focus-news.net/news/2018/02/06/2485473/uvelichavat-se-trudovite-vaznagrazhdeniya-na-sluzhitelite-v-patnicheski-i-tovarni-prevozi-na-bdzh.html", "text": "Съветът на директорите на „Холдинг БДЖ” ЕАД прие решение за увеличение с 12,5 % на трудовите възнаграждения на локомотивния персонал в „БДЖ-Пътнически превози” ЕООД. По този начин заплатите на всички служители в „БДЖ-Пътнически превози” ЕООД и „БДЖ-Товарни превози” ЕООД ще бъдат повишени считано от 1 януари 2018 г. Увеличението се определя в зависимост от заеманата длъжност и варира от 11 % до 12,5 %. Това съобщиха от пресцентъра на БДЖ.\r\nВъведената бонусна система за локомотивния персонал в „БДЖ-Товарни превози” ЕООД се запазва, чрез което се поощравя коректното изпълнение на служебните им задължения.\r\nУвеличението на трудовите възнаграждения на персонала е резултат на проведените реформи и подобреното финансово състояние в „Холдинг БДЖ” ЕАД и двете дъщерни дружества.", "date": "2018.02.06", "title": "Увеличават се трудовите възнаграждения на служителите в пътнически и товарни превози на БДЖ"}
{"url": "http://www.focus-news.net/news/2018/02/06/2485453/a1on-makedoniya-stranite-chlenki-na-es-nastoyavat-za-premahvane-na-rouminga-kakto-i-za-sreshti-na-visoko-ravnishte-sas-stranite-chlenki-ot-zapadnite-balkani.html", "text": "Европейската комисия ще направи преглед на новата стратегия за разширяване на ЕС, в която ще бъдат определени точни срокове за възможните перспективи за членство на страните-кандидати, предава македонската медия  A1oN .\r\n12 страни членки на съюза - Австрия, Чехия, Естония, Унгария, Ирландия, Италия, Литва, Латвия, Малта, Полша, Словения и Словакия искат крачка напред и предлагат редовни годишни срещи с лидерите на Албания, Босна и Херцеговина, Косово, Македония, Черна гора и Сърбия.\r\nОсвен това те предлагат премахването на роуминга преди присъединяването им към Съюза.\r\n\"Това са мерки, които  не ни струват нищо, но имат огромно политическо влияние и ще подобрят имиджа на ЕС в региона\", се посочва в предложението. Виктор Турмаков", "date": "2018.02.06", "title": "A1oN (Македония): Страните членки на ЕС настояват за премахване на роуминга, както и за срещи на високо равнище със страните членки от Западните Балкани"}
{"url": "http://www.focus-news.net/news/2018/02/06/2485466/sliven-gripnata-epidemiya-v-obshtinata-e-otmenena.html", "text": "Грипната епидемия в община Сливен е отменена, подновени са и учебните занятия, съобщиха от Регионална здравна инспекция (РЗИ)-Сливен.\r\nПродължава обобщаването и изпращането на седмична информация от лечебните заведения за болнична помощ за хоспитализирани от ОРЗ, грип и усложнения след преболедуване. Остава в сила ежедневното съобщаване в РЗИ на случаите на грип и ОРЗ от страна на лечебните заведения за първична медицинска помощ, които извършват сентинелния надзор на ОРЗ и Грип, мониторинга на усложненията и общите санитарно – хигиенни и профилактични мерки.", "date": "2018.02.06", "title": "Сливен: Грипната епидемия в общината е отменена"}
{"url": "http://www.focus-news.net/news/2018/02/06/2485478/dha-edin-turski-voynik-e-ubit-v-idlib-drugi-petima-voenni-i-edin-tsivilen-sa-raneni.html", "text": "При престрелка в района на сирийския град Идлиб е загинал един турски войник, а други петима военнослужещи и един цивилен са ранени, без опасност за живота, предаде информационната агенция  Догу хабер ажансъ (ДХА).  \r\nВ съобщение на турските въоръжени сили се посочва, че това е станало вчера край Наблюдателен пост № 6 на турския контингент за деескалация в Идлиб. Нападението срещу поста е извършено с ракети и минометен обстрел, посочва още ДХА.", "date": "2018.02.06", "title": "ДХА: Един турски войник е убит в Идлиб, други петима военни и един цивилен са ранени"}
{"url": "http://www.focus-news.net/news/2018/02/06/2485475/pregled-na-osnovnite-temi-v-pazardzhishkiya-pechat.html", "text": "Вестник „Пазарджишка Марица“ излиза с водещо заглавие: „Безработните в Пашови са само 8“. Само  8  останаха  безработните  във  велинградското село Пашови. При   840   жители   това реално прави под 1%, което е рекордно ниска безработица. При това в район, където  проблемът  с  липсата  на  възможности  за препитание  години  наред е  бил  изключително  тежък,  като  на  моменти  в някои селища безработните  са  достигали  над  90  на сто. Кметът на селото разказва,  че решението  е  намерено  по класическия   начин   –   с привличане  на  инвеститори. В селото вече работят три  шивашки  цеха.  Най-големият осигурил труд и заплата за 150 жени, двата по-малки  –  за  по  още  30. Така  210  жителки  на  Пашови  вече  не  са  клиенти на Бюрото по труда.\r\n„Оправдаха баща, закарал без книжка сина си в Спешното“, научаваме от втора страница на изданието. Магистратите в  Пазарджик оправдаха мъж, закарал без книжка пострадалия си син в Спешно  отделение.  Вместо  поисканата  от  прокуратурата  ефективна  присъда, таткото се разминава само с  глоба  от 500  лева,  макар че  никога  не  е  бил правоспособен.  Това  решение  на Районния съд бе потвърдено и от Окръжния, в който делото бе гледано  след протест на държавното обвинение. На 11 ноември миналата година подсъдимият празнувал  рожден  ден  с приятели в гараж на стотина метра от дома си. Всички с изключение на него се черпели с алкохол. В разгара  на  веселбата  му  се  обадила  жената,  с  която  живеел  на  семейни  начала,  и съобщила,  че  3-годишното им дете е паднало, ударило се  е  лошо  в  таблата  на спалнята, главата му кърви и плаче неистово. Рожденикът  преценил,  че  никой  от приятелите  му  не  е  достатъчно трезвен, за да шофира, както и че ако звънне на 112 за линейка, тя може да се забави фатално много.\r\n„Община Велинград остана без телефони“, става ясно от материал на трета страница. Община Велинград  остана  без телефони. Граждани  на курорта, напразно опитвали да звъннат за справка,  сигнализираха за  проблема  с  молба  да проверим какво се случва. Почти  с  никой  от  посочените  контакти  на сайта на администрацията  не  могли да се свържат, с изключение  на  дежурен,  който ги  насочвал  да  звънят  на служебни  джиесеми  и услужливо предоставял необходимия  номер  според въпроса на обаждащите се. Наша проверка показа, че   наистина   има   такъв проблем.", "date": "2018.02.06", "title": "Преглед на основните теми в пазарджишкия печат"}
{"url": "http://www.focus-news.net/news/2018/02/06/2485480/kyustendil-zavisheni-normi-na-yonizirashti-lacheniya-sa-ustanoveni-v-tsisterna-na-gkpp-gyueshevo.html", "text": "Завишени норми на йонизиращи лъчения са установени в цистерна на ГКПП Гюешево”, съобщиха от пресцентъра на Областна дирекция на МВР – Кюстендил. Екип на Районна служба „Пожарна безопасност и защита на населението” – Кюстендил е обезопасил цистерната, превозваща въглероден диоксид. При влизане в страната през ГКПП „Гюешево” са направени измервания и са установени завишени норми на йонизиращи лъчения. Цистерната е обезопасена.", "date": "2018.02.06", "title": "Кюстендил: Завишени норми на йонизиращи лъчения са установени в цистерна на ГКПП „Гюешево”"}
{"url": "http://www.focus-news.net/news/2018/02/06/2485477/gd-granichna-politsiya-normalno-se-osashtestvyava-preminavaneto-prez-granichnite-punktove-zlatograd-kapitan-petko-voyvoda-i-makaza.html", "text": "Нормално се осъществява преминаването на автомобили на вход и изход през пропусквателните пунктове на границата с Гърция „Златоград – Термес“, „Капитан Петко войвода – Орменион“ и „Маказа – Нимфея“. Това съобщиха за Радио „Фокус“ – Смолян от пресцентъра на ГД „Гранична полиция“.\r\nНели ГЕРГЬОВСКА", "date": "2018.02.06", "title": "ГД „Гранична полиция“: Нормално се осъществява преминаването през граничните пунктове „Златоград“, „Капитан Петко войвода“ и „Маказа“"}
{"url": "http://www.focus-news.net/news/2018/02/06/2485482/sport-studenoto-vreme-mozhe-da-stane-prichina-sastezaniyata-po-ski-da-badat-otmeneni-na-olimpiyskite-igri.html", "text": "Президентът на Международна федерация по ски  Джанфранко Каспер заяви, че ски-състезанията на Олимпийските игри в Пьончан може да бъдат отменени, ако температурата падне под 22 градуса под нулата.\r\nТой уточни, че и влажността на въздуха може да окаже влияние за решението. Ако е ниска, то състезанията ще може да се проведат и при минус 30 градуса, но в противен случай минус 22 е пределен показател.\r\nСпоред метеорологичните прогнози в близките дни в Пьончан температурата ще бъде висока за сезона, колебаейки се около нулата. Виктор Турмаков", "date": "2018.02.06", "title": "Спорт: Студеното време може да стане причина състезанията по ски да бъдат отменени на Олимпийските игри"}
{"url": "http://www.focus-news.net/news/2018/02/06/2485483/dzhumhuriet-turtsiya-zadava-se-zhestoka-tsenzura-v-internet.html", "text": "С наближаването на изборите през 2019 година (местни – през март, а общи и президентски – едновременно на 3 ноември – бел. на „Фокус”),  турското правителство се подготвя за прилагане на широкомащабна цензура върху излъчваните по Интернет радио и телевизионни предавания, пише вестник „Джумхуриет”. \r\nВ Меджлиса вече е внесен съответен проектозакон още на 2 февруари. Съгласно него всички предавания в Интернет – на турски или на друг език;  аудио или видео сигнали - ще бъдат подлагани на строг контрол от страна на надзорния орган – Висшия комитет за радио и телевизия. (ВКРТ).  За да бъдат излъчвани подобни предавания ще трябва предварително да се получи съответен лиценз. Освен че ще бъде много скъп, този лиценз ще се издава след разследване на Националната разузнавателна организация (МИТ) и Генералната дирекция по сигурността (ГДС). Получилите лиценз и разрешение интернет излъчвания ще бъдат контролирани от ВКРТ за тяхното съдържание. На тези от тях, които „не издържат изпита”, ще им бъде отнеман лиценза. Ще бъде прилагано т.нар. „отстраняване (изтриване) на съдържание” и „предотвратяване на достъпа”. Решенията за това ще бъдат постановявани от наказателните съдилища. Рестриктивните мерки предвиждат промени и в самия Закон за ВКРТ, посочва още „Джумхуриет”.  Георги Димов", "date": "2018.02.06", "title": "\"Джумхуриет\": Турция:  Задава се жестока цензура в Интернет"}
{"url": "http://www.focus-news.net/news/2018/02/06/2485484/pregled-na-osnovnite-temi-v-evropeyskiya-pechat-agentsiya-fokus.html", "text": "Според изтекло в публичното пространство предложение, подкрепено от 12 страни членки на ЕС, министрите на страните от Западните Балкани ще могат, дори преди възможното бъдещо разширяване на Европейския съюз, да участват на постоянна основа в определени срещи на представителите на правителствата на страните членки, пише  Magyar Hirlap.\r\nОчаква се Европейската комисия да обяви във вторник стратегическата си визия за разширяването на Западните Балкани, в която Сърбия и Черна гора може да станат членове на Съюза през 2025 г. Според от дванадесет страни-членки на ЕС: Австрия, Чехия, Естония, Унгария, Ирландия, Италия, Литва, Латвия, Малта, Полша, Словения и Словакия подкрепят идеята страните от Западните Балкани да участват в  заседанията на правителствата на държавите-членки на ЕС в  областта на околната среда, здравеопазването, транспорта и външните работи.\r\n \"Тези мерки не са непропорционални, но имат огромно политическо въздействие и биха допринесли за подобряване на имиджа на ЕС\", пише Европейската комисия в документ от дванадесет точки, изпратен в края на януари. Според експертите това ще е важно за  противодействието на руското и китайското влияние в региона.\r\nПодписалите страни подчертаха, че премахването на таксите за роуминг също следва да се разгледа за 18-те милиона жители на страните от Западните Балкани. Те също така са на мнение, че лидерите на ЕС трябва да посещават региона по-често.\r\n***\r\nВреме е Великобритания да изясни какви точно търговски и митнически отношения иска с ЕС след Брекзит.  Според правителствени източници в Дъблин е необходимо британското правителство да представи „черно на бяло“ какви отношения иска със Съюза след Брекзит, пише  The Irish Times.\r\n„Позициите на ЕС и на Ирландия са ясни“, заяви източникът, добавяйки, че единствено липсва сигнал от Лондон каква е позицията му. „Трябва да упражним натиск, трябва да се фокусираме върху това постигнатите до момента споразумения да бъдат изпълнени“, смята той.\r\nВ Дъблин има притеснения, че гаранциите на британското правителство относно това, че границата в Ирландия няма да стане отново „твърда“, трудно ще бъдат поставени в правна форма, защото могат да се сблъскат с другите поети от Великобритания ангажименти. \r\nГоворител на правителството на Ирландия заяви, че Великобритания трябва да направи своя избор. Самият министър-председател Лео Варадкар заяви, че „не е съвсем ясно какво Лондон иска по отношение на митническия съюз и Единния пазар“. \r\n***\r\n Белгийският федерален прокурор Катлийн Грожан заяви, че ще иска максималните 20 години затвор срещу Салах Абдеслам – единственият оцелял извършител на серията терористични нападения в столицата на Франция на 13 ноември 2015 г., пише  Brussels Times.\r\nНеговият съучастник Софиен Аяри също е обвиняем в процеса. Той бе арестуван след престрелка през 2016 г. с белгийската полиция в брюкселски апартамент, където двамата се укриват с други заподозрени за тероризъм.\r\nГрожан също така призова присъдите да бъдат следвани от 13 години пробация, а обвинените да бъдат лишени от граждански и политически права. Според нея и двамата са съучастници в нападенията, макар и единият да не е стрелял по полицията по време на операцията по задържането им. \r\nОтносно дължината на присъдите се подчертава, че обвинението пада под чл. 137 на белгийския наказателен кодекс – „терористично убийство“. „Дори и за Салах Абдеслам, който е рецидивист по това обвинение, максималната присъда е 20 години“, заяви прокурорът. \r\n***\r\n Все още няма постигнато коалиционно споразумение между Съюза (ХДС/ХСС) и Германската социалдемократическа партия (ГСДП), но преговорите ще бъдат възобновени във вторник, след като бяха отложени два пъти, припомня националният ежедневник Die Frankfurter Allgemeine Zeitung. \r\nВ късните часове на понеделник бе съобщено бе, че те ще бъдат продължени във вторник в седалището на Християндемократическия съюз (ХДС). Източници от работните групи на трите партии поясниха, че коалиционното споразумение няма да бъде представено на обществеността до сряда, 7 февруари. Въпросите, които до този момент не са договорени, са здравната политика и пазара на труда.\r\n***", "date": "2018.02.06", "title": "Преглед на основните теми в европейския  печат (Агенция \"Фокус\")"}
{"url": "http://www.focus-news.net/news/2018/02/06/2485485/zhitelite-na-nyakolko-stolichni-kvartala-shte-badat-obsluzhvani-v-tsentar-za-obsluzhvane-na-klienti-na-sofiyska-voda-ot-novo-pokolenie.html", "text": "Вчера бе открит новият напълно реновиран Център за обслужване на клиенти на „Софийска вода“ на партерния етаж на Мега Мол, ж. к. \"Люлин\", на бул. „Царица Йоана“, който ще обслужва клиентите от 09:00 ч. до 20:00 ч. всеки делничен ден и от 10:00 ч. до 16:00 ч. в събота. Това съобщиха от пресцентъра на дружеството.\r\nНовата локация е съобразена с ключово си местоположение да обслужва няколко квартала, с удобството да бъде лесно достъпна чрез градски транспорт, лек автомобил или пеша, както и с удълженото си работно време.\r\nВ новите центрове „Софийска вода“ осигурява функционално разделение на предлаганите услуги, за да се спести неудобството и времето на клиентите. Има обособени гишета за плащания на сметки и други такси, за предоставяне на бързи услуги и информация, и за заявяване на услуги от клиентите, които изискат по-дълго време за работа с един клиент. Вградена е и електронна система за поредността на обслужване, която освен че предоставя билети с номер за клиентите, има и дигитално видео съдържание. \r\nСвоевременно на разположението на всички посетители, освен удобно място за изчакване, се предоставя и възможност за безплатно използване на wi-fi мрежа, както и удобни електрически контакти за зареждане на мобилни телефони.\r\nПроектът за ребрандиране на новите помещения е благодарение на  партньорството между „Софийска вода“, Нов български университет и Националната художествена академия, в резултат на което през 2016 г. се проведе конкурс за дизайн, спечелен от Ивана Янкова – студент в Магистърска програма „Рекламен дизайн“ на Национална художествена академия. Нейният дизайн се отличи не само заради своята креативност в предложената нова визуална идентичност, но и заради преплитането на основните разбирания за ценностите на Групата „Veolia“: фокус към клиента, опазване на ресурсите, и отговорност към обществото.\r\nТова е първият от трите центрове за клиенти от ново поколение, които предоставят обслужването на клиентите на „Софийска вода“ с изцяло нов модел и визия. В сряда, 7 февруари 2018 г., предстои отварянето и на втория център в Бизнес парк София, Младост, а до края на февруари и напълно нова локация в ЦУМ.\r\nОбновените центрове са още един етап от цялостното модернизиране на клиентското обслужване под мотото „Услуги по вода“, което „Софийска вода“ въведе. Компанията е първият ВиК оператор с  24-часова безплатна телефонна линия - 0800 1 21 21, както и е единствена с Мобилен център за обслужване на клиенти – бус,  оборудван с всички необходими технологии, за да осигурява пълен набор  от услуги, които се предлагат от стационарните клиентски центрове на компанията.\r\nЗа клиентите на дружеството, които предпочитат он-лайн комуникациите за тяхното потребление на вода, остават възможностите всяка една от предоставените физически услуги да се ползва дистанционно на www.sofiyskavoda.bg.", "date": "2018.02.06", "title": "Жителите на няколко столични квартала ще бъдат обслужвани в Център за обслужване на клиенти на „Софийска вода“ от ново поколение"}
{"url": "http://www.focus-news.net/news/2018/02/06/2485481/stara-zagora-patuvashtata-izlozhba-na-yambolskiya-maskaraden-festival-kukerlandiya-shte-bade-predstavena-v-grada.html", "text": "Пътуващата изложба на ямболския маскараден фестивал  „Кукерландия“ отново ще бъде представена в Стара Загора. Гигантските маски ще гостуват в Стара Загора  от 7-ми до 12-ти февруари. Те ще бъдат разположени в парк „ Пети октомври“ за радост на малки и големи старозагорци. Това съобщиха от пресцентъра на Община Стара Загора. Ще бъдат представени три нови артистични инсталации, различни от миналогодишните. Маските са с размери три метра височина и два метра диаметър в основата. \r\nОт  2011 г. насам колекцията непрекъснато се обогатява. Страшилищата представят в стилизиран вид характерни на региона кукерски маски и всяка година участват в карнавалното шествие, с което се дава началото на фестивала. \r\nНа предстоящото в края на февруари  Деветнадесето поредно издание на „Кукерландия“ експозицията „Алея на гигантските маски“ ще бъде попълнена с три нови страшилища. Автор на проектите е дизайнерът и художник на Регионалния исторически музей Таня Косева. \r\nМеждународният маскараден фестивал „Кукерландия – Ямбол 2018“ очаква своите гости в дните от 22-ри до 25-ти февруари. Събитието се провежда под патронажа на министъра на туризма Николина Ангелкова.  Ямбол отново ще бъде епицентър на оглушителното кукерско сборище, наречено „Кукерландия – 2018“. \r\nОфициалният старт на фестивала  ще бъде даден на 23-ти февруари с грандиозно карнавално шествие по улиците на града. Специално за откриването ще бъде представен най-новият спектакъл на ансамбъл „Чинари“ – „Мистичен ритъм“, съчетаващ фолклорните традиции с мистиката на кукерските игри. Кулминацията на „Кукерландия“ ще бъдат отново двата дни на състезателното дефиле с представянето на маскарадни групи от цялата страна и гости от чужбина.", "date": "2018.02.06", "title": "Стара Загора: Пътуващата изложба на ямболския маскараден фестивал  „Кукерландия“ ще бъде представена в града"}
{"url": "http://www.focus-news.net/news/2018/02/06/2485476/ekathimerini-samodelna-bomba-se-e-vzrivila-kray-ofis-na-gratskoto-ministerstvo-na-otbranata-v-solun.html", "text": "Самоделна бомба, съставена от осем малки бутилки с пропан се е взривила край офисите на гръцкото министерство на отбраната в центъра на Солун в ранните часове на вторник, 6 февруари, предава  Ekathimerini.\r\nЕксплозията е избухнала в 3:30 часа през нощта местно време (съвпада с българското) пред информационния офис на министерството, причинявайки ограничени щети по фасадата му. \r\nНа място са пристигнали пожарни, потушили огъня, разгорял се след взрива.  Виктор Турмаков", "date": "2018.02.06", "title": "Ekathimerini: Самоделна бомба се е взривила край офис на гръцкото министерство на отбраната в Солун"}
{"url": "http://www.focus-news.net/news/2018/02/06/2485465/magyar-hirlap-darzhavite-ot-zapadnite-balkani-shte-mogat-da-uchastvat-v-nyakoi-zasedaniya-na-saveta-na-es.html", "text": "Според изтекло в публичното пространство предложение, подкрепено от 12 страни членки на ЕС, министрите на страните от Западните Балкани ще могат, дори преди възможното бъдещо разширяване на Европейския съюз, да участват на постоянна основа в определени срещи на представителите на правителствата на страните членки, пише  Magyar Hirlap.\r\nОчаква се Европейската комисия да обяви във вторник стратегическата си визия за разширяването на Западните Балкани, в която Сърбия и Черна гора може да станат членове на Съюза през 2025 г. Според от дванадесет страни-членки на ЕС: Австрия, Чехия, Естония, Унгария, Ирландия, Италия, Литва, Латвия, Малта, Полша, Словения и Словакия подкрепят идеята страните от Западните Балкани да участват в  заседанията на правителствата на държавите-членки на ЕС в  областта на околната среда, здравеопазването, транспорта и външните работи.\r\n \"Тези мерки не са непропорционални, но имат огромно политическо въздействие и биха допринесли за подобряване на имиджа на ЕС\", пише Европейската комисия в документ от дванадесет точки, изпратен в края на януари. Според експертите това ще е важно за  противодействието на руското и китайското влияние в региона.\r\nПодписалите страни подчертаха, че премахването на таксите за роуминг също следва да се разгледа за 18-те милиона жители на страните от Западните Балкани. Те също така са на мнение, че лидерите на ЕС трябва да посещават региона по-често. Виктор Турмаков", "date": "2018.02.06", "title": "Magyar Hirlap: Държавите от Западните Балкани ще могат да участват в някои заседания на Съвета на ЕС"}
{"url": "http://www.focus-news.net/news/2018/02/06/2485488/haskovo-direktorat-na-obshtinska-danachna-direktsiya-rumen-tinchev-shte-dade-preskonferentsiya-na-7-fevruari.html", "text": "Директорът на \"Общинска данъчна дирекция\"-Хасково Румен Тинчев ще даде пресконференция на 7 февруари, сряда, от 14.00 часа. Това съобщиха от Община Хасково. Брифингът ще се проведе в \"Общинска данъчна дирекция\" на ул. \"Александър Стамболийски\" 4.\r\nТемата е началото на данъчната кампания, прогнози за 2018 г. и отчет на събираемостта за 2017 година.", "date": "2018.02.06", "title": "Хасково: Директорът на \"Общинска данъчна дирекция\" Румен Тинчев ще даде пресконференция на 7 февруари"}
{"url": "http://www.focus-news.net/news/2018/02/06/2485489/cyprus-mail-mustafa-akandzha-saobshti-che-nyama-da-naznachava-nov-pregovaryasht-po-vaprosa-za-obedinenieto-na-kipar.html", "text": "Президентът на непризнатата Севернокипърска турска република Мустафа Акънджъ призова държавния глава на Кипър Никос Анастасиадис да следва по време на втория си мандат по-реалистична и конструктивна политика за уреждане на кипърския въпрос, пише  Cyprus Mail.\r\n„Надявам се, че по време на втория си мандат Анастасиадис ще следва по-реалистична и конструктивна позиция за уреждане на мира в Кипър“, заяви Акънджъ. Той заяви, че в преговорния процес трябва да се открие нов метод за действие.  По тази причина, той посочи, че не смята да назначава нов преговарящ след оставката на Йоздил Нами от поста, „за да не се проточат преговорите, както досега, още 50 години“.\r\nАкънджъ допълни, че кипърските турци искат преговорите да се ориентират към резултати, а да не са такива с открит край. Виктор Турмаков", "date": "2018.02.06", "title": "Cyprus Mail: Мустафа Акънджъ съобщи, че няма да назначава нов преговарящ  по въпроса за обединението на Кипър"}
{"url": "http://www.focus-news.net/news/2018/02/06/2485490/obshtina-dobrich-detsata-na-dobrich-da-se-uchat-i-vazpitavat-v-dobra-i-kachestvena-sreda-e-edin-ot-prioritetite-na-obshtinata.html", "text": "Децата на Добрич да се учат и възпитават в добра и качествена среда е един от приоритетите на Община Добрич. Като част от тази политика са извършени ремонти в детските градини и ясли, които допринасят за уют и интересни занимания за най- малките. Това съобщиха от пресцентъра на Община град Добрич. В момента се изпълнява основен ремонт на занималните в Детска ясла „Пролет“, която се намира на ул. „Екзарх Антим I” № 2. Ремонтират се OВ и ВиК инсталациите, прави се замаска, боядисване, поставя се ламинат, сменят се вратите. След като приключат цялостните ремонти всички 55 деца от яслата ще се обучават и забавляват в освежени и уютни занимални, с осигурени по–добри условия за тяхното развитие. Община Добрич създаде нова организация за извършване на ремонтите по стопански начин чрез включването на ОП „Комуналстрой“. Със санирани фасади посрещат своите възпитаници ДГ №17, ДГ №10, ДГ №20, ДГ №23 и ДГ №29. В другите детски градини са извършени ремонти на покривите, в кухненския блок, вътрешния двор на  ДГ № 7; на вътрешни помещения, санитарни възли и отоплителни инсталации. Освен това бе закупен и предоставен нов постеловъчен инвентар и нови легла в ДГ № 29 и ДГ № 12. Дейностите не свършват до тук. Община Добрич обезопаси уредите и детските площадки в прилежащите площи в двора на детските градини, в резултат на което бе осигурена сигурна среда за развитието на всяко дете, посещаващо детско заведение.", "date": "2018.02.06", "title": "Община Добрич: Децата на Добрич да се учат и възпитават в добра и качествена среда е един от приоритетите на Общината"}
{"url": "http://www.focus-news.net/news/2018/02/06/2485491/veliko-tarnovo-deep-purple-rainbow-tribute-gastrolira-v-grada-na-20-fevruari.html", "text": "Deep Purple & Rainbow Tribute ще гастролира във Велико Търново на 20 февруари. Грандиозният концерт “Children in Time“ в Старата столица е на популярната рок група Кикимора, чийто фронтмен е Николо Коцев. Това съобщиха от пресцентъра на Община Велико Търново. Феновете на рока ще чуят любимите хитове на световноизвестните банди в нов вариант – с оркестрация. На сцената на ДКС „Васил Левски“ рок музикантите ще бъдат заедно със симфоничния оркестър на Старозагорската опера. Диригент ще бъде Димитър Косев, а аранжиментът е дело на Николо Коцев. \r\nHighway Star, Mistreated, Child in Time, Stormbringer, Soldier of Fortune, Burn, Perfect Strangers са избрани сред песните на Deep Purple. Публиката ще чуе и вечни хитове на Rainbow, сред които Can’t Let You Go, I Surrender, Catch the Rainbow, Long Live Rock’n’Roll, Stargazer, Temple Of the King, Ariel, Hall of the Mountain King, Death Alley Driver.\r\nКонцертът ще започне в 19,00 ч. на 20 февруари. Билети могат да бъдат намерени в Туристическия информационен център (ул. „Христо Ботев №2), на касите на ДКС „Васил Левски“ и в мрежата на Eventim. \r\n„Песните бяха избрани съобразно четири важни фактора - популярност, материал за симфонична оркестрация, състав на групите и времетраене. Целта ми беше да създам един не само различен, но и смислен прочит на новите версии. Изборът беше доста труден, но в крайна сметка вярвам, че е сполучлив. Друг важен фактор бе присъствието на Ричи Блекмор. Deep Purple и Rainbow са свързани най вече чрез него – той е основател и на двете групи, които доста си приличат и стилово. \r\nАз израснах с музиката на тези групи. Бях 14-годишен, когато за пръв път засвирих техните песни. Повечето от това, което знам за рок музиката, е научено от тях. И до ден днешен предпочитам да слушам тяхна музика, вместо повечето от модерните рок банди. Това не е носталгия, а чисто музикантско мнение. В песните им има инструментално и вокално майсторство, романтика, музикантлък, радост, тъга, философия, мъдрост, мачовщина и какво ли не още. От 1994 досега съм работил с Глен Хюз, Джо Лин Търнър, Дуги Уайт и Дон Ейри (настоящ органист на Deep Purple). Истински професионалисти. Научил съм и съм получил много от работата с тях. Надявам се и аз да съм им дал поне малко“, споделя Николо Коцев.\r\n„Кикимора е една от малкото групи, ако не единствената, която може да си позволи да направи такъв проект. Групата е силна, съставена от много добри музиканти, които могат да изсвирят материала. Солистът ни Александър Атанасов се справя без проблем с парчета, които дори самите Иън Гилан и Дейвид Ковърдейл вече не могат да изпеят. Аз имам музикалната култура да оркестрирам материала, което хич не е лесна задача. Свикнали  сме да работим с оркестри, а подобна симбиоза принципно си е сериозно предизвикателство както за бандата, така и за оркестъра. Не на последно място, имаме щастието да имаме силен съюзник в лицето на Държавна опера - Стара Загора, диригента Димитър Косев и директора Огнян Драганов. При такива предпоставки е съвсем естествено да реализираме този проект“, коментира още Коцев.\r\nКИКИМОРА е българска, прогресивна хард-рок банда, създадена през 2011 г. от Николо Коцев. Групата пише песните си на български език, базирайки се на корените на класическия рок. През 2015 г. Кикимора издава първия си авторски албум. Както със самостоятелни концерти в страната, групата участва и в съвместни изяви с гости солисти - Джо Лин Търнър, Дуги Уайт и Йорн Ланде. През ноември 2016 г и май 2018 г. бандата участва в световната премиера на рок операта \"Nikolo Kotzev's Nostradamus\", която бе осъществена съвместно с Държавна Опера-Русе и маестро Найден Тодоров.\r\nКикимора е в състав: Николо Коцев - китара и вокал, Александър Атанасов - соло вокал, Николай Тодоров - ударни и вокал, Антоний Георгиев – клавишни, Николай Цветков – бас.", "date": "2018.02.06", "title": "Велико Търново: Deep Purple & Rainbow Tribute гастролира в града на 20 февруари"}
{"url": "http://www.focus-news.net/news/2018/02/06/2485492/dimitar-margaritov-kzp-vazhno-e-v-pryakata-komunikatsiya-s-potrebitelite-usloviyata-da-se-postavyat-korektno.html", "text": "Да има високо ниво на обучение на кадрите, които работят в пряк контакт с потребителите, препоръча председателят на Комисията за защита на потребителите (КЗП) Димитър Маргаритов. Той изрази мнение, че понякога именно поради некоректна комуникация при представянето на офертите впоследствие се стига до проблеми. Това съобщиха от пресцентъра на КЗП. \r\n\"Това би могло да бъде решено, когато мениджмънтът има воля и яснота, че при срещата лице в лице и общуването с цел предлагане на различен тип оферти, трябва условията да са поставени на масата коректно, да са ясни и да не се преследват скрити цели, които на пръв поглед уж ще осигурят повече постъпления, а всъщност ще доведат най-вече до потребителско разочарование\", коментира Маргаритов.   \r\nВ предаването \"Имате думата\" по Канал 3 Маргаритов посочи, че все още жалбите срещу телекомуникационните оператори представляват най-голям процент от общия брой в Комисията за защита на потребителите. Но, ако преди две-три години приблизително половината от оплакванията са касаели този сектор, то сега техният дял е около 30%. Той уточни, че все пак голяма част от тях касаят качеството на самите телекомуникационни устройства.  \r\n\"Лека-полека пазарът се успокоява и се адаптира към изискванията. Още повече, че буквално с летящ старт влязохме в новата година, постигайки съдебно споразумение и с третия мобилен оператор по отношение на т.нар. неустойки при прекратяване на срочен договор\", коментира Маргаритов. Вече потребителите дължат максимум до три месечни вноски, без значение на кой телеком са абонати и дали са сключили договора преди или след датата, от която съответното дружество е възприело в практиката си новите постановки. \r\nПред водещия Александър Владимиров председателят на КЗП отбеляза, че след телекомуникационните устройства, най-много рекламации има за битова техника и електроника. Той припомни, че в случай на дефект, потребителят следва да се обърне към търговеца, от който е закупил стоката, не да търси сервизи или търговски представители. Ако става дума за голяма верига - може да предяви рекламацията във всеки от обектите. Вписването в регистър и реакция в срок до един месец е задължение на търговеца. В случай че потребителят не е удовлетворен, Комисията съдейства.      \r\nМаргаритов отбеляза, че нарастването от сезон на сезон на интереса към туризма в България е съпътствано от друга положителна тенденция - за намаляване на нарушенията в сектора, независимо от увеличения брой проверки на контролните органи, в това число и на Комисията за защита на потребителите. По думите му едно от най-съществените нарушения, наблюдавано в предходните години - предоставянето на туристически услуги в некатегоризирани обекти, симптоматично намалява. „Най-тежко е, защото само по себе си означава сива икономика - не знаете къде, кой, какви точно услуги предоставя, какви приходи инкасира и какво плаща на държавата”, обясни той. И добави: „Тази тенденция идва да ни каже, че търговците все повече се стремят да спазват правилата, защото осъзнават, че така биха имали по-голям брой лоялни клиенти.”   \r\nПредседателят на КЗП заяви, че няма селективност в контролната дейност на институцията и проверки се осъществяват навсякъде. \"Освен това, съветваме потребителите винаги, когато усетят, че към тях е на път да бъде адресирана нелоялна търговска практика, да сигнализират, защото това е най-сигурният начин да се реагира. Не можем да обхванем едновременно абсолютно всички търговски и туристически обекти в цялата страна, но пък когато имаме сигнал от потребител или констатация от предходни периоди, откликваме и извършваме необходимите действия”, каза на финала на разговора Маргаритов.", "date": "2018.02.06", "title": "Димитър Маргаритов, КЗП:  Важно е в пряката комуникация с потребителите условията да се поставят коректно"}
{"url": "http://www.focus-news.net/news/2018/02/06/2485493/reuters-vazdushen-udar-e-ubil-petima-dushi-v-siriyskata-provintsiya-idlib.html", "text": "По данни на базираната в Лондон Сирийска обсерватория за правата на човека въздушен удар е отнел живота на най-малко петима души в селище в държаната от опозицията сирийска провинция Идлиб, предава  Reuters.\r\nПо данни на организацията се очаква броят на загиналите в село Тармала, разположено на около 40 години от провинциалния център Идлиб, да се увеличи. \r\nСирийските правителствени сили, подкрепяни от местни сили и от руската авиация, водят офанзива в южните части на провинцията – най-голямата територия, която все още е държана от бунтовниците, борещи се срещу режима на президента Башар Асад.  Виктор Турмаков", "date": "2018.02.06", "title": "Reuters: Въздушен удар е убил петима души в сирийската провинция Идлиб"}
{"url": "http://www.focus-news.net/news/2018/02/06/2485494/varna-konkurs-za-nay-atraktivna-martenitsa-shte-provede-organizatsiyata-na-pp-gerb-v-rayon-primorski.html", "text": "Конкурс за най-атрактивна мартеница ще проведе организацията на ПП ГЕРБ във варненския район „Приморски”. Това съобщиха от пресцентъра на ПП ГЕРБ – Варна. Инициативата ще се състои за 12-а поредна година. Тя дава възможност да се включат всички, които имат желание да вплетат своята сръчност и въображение в традиционния мартески символ от бели и червени конци.\r\nУчастниците могат да предават своите ръчно изработени мартеници в дните от 20 до 22 февруари, между 9:30 и 17:30 ч., в офиса на ул. „Войнишка” №1 във Варна. Заключителният етап на инициативата ще се проведе от 10 ч. на 24 февруари, на ул. „Иван Аксаков” №7 (клуб „Викинг”). Експонати за конкурса тогава могат да се предоставят и на място, но не по-късно от началния час, когато журито официално ще обяви победителите.\r\nОрганизаторите обещават изненади за авторите на най-впечатляващите мартеници, както и за всички присъстващи на тържеството в навечерието на празника на Баба Марта.\r\nПо желание на участниците в конкурса, мартениците ще бъдат разпродадени на благотворителен базар, а събраните средства ще се дарят на деца с увреждания.", "date": "2018.02.06", "title": "Варна: Конкурс за най-атрактивна мартеница ще проведе организацията на ПП ГЕРБ в район „Приморски”"}
{"url": "http://www.focus-news.net/news/2018/02/06/2485495/veliko-tarnovo-mashtabni-remonti-se-izvarshvat-v-starata-gradska-chast.html", "text": "Мащабни ремонти се извършват в старата градска част на Велико Търново. Ще бъде реконструирана водопроводната мрежа на 35 улици, съобщи за Радио „Фокус“ – Велико Търново Мариела Цонева, директор на Дирекция „Общинско развитие“ в Община Велико Търново. Тя уточни, че дейностите са част от проекта „Изграждане на привлекателна и съхранена градска среда на Велико Търново“, чиято стойност е 11.1 млн. лв. \r\n„За сега и като обем, и като сериозност и като степен на изпълнение това е най-трудният проект, който Общината изпълнява. Финансира се по Оперативна програма „Региони в растеж“ на Европейския съюз. Изпълнението му е 30 месеца, като договорът бе подписан на 17-ти февруари 2017 година. Настоящата година ще е ударна в строителството“, добави Мариела Цонева. \r\nТя обясни, че дейностите са продължение на два започнати проекта за подобряване на градската среда, в предходния програмен период. Това е било и едно от условията за кандидатстване. Освен уличната мрежа, ще се подобряват и прилежащите части като тротоари, подлези, надлези и др. Сумата, вложена във всички ремонти, трябва да бъде възстановена до 2023 година.\r\nЛуиза ТРАНЧЕВА", "date": "2018.02.06", "title": "Велико Търново: Мащабни ремонти се извършват в старата градска част"}
{"url": "http://www.focus-news.net/news/2018/02/06/2485496/blagoevgrad-srutil-se-e-chast-ot-okacheniya-tavan-v-parvi-korpus-na-yuzu-neofit-rilski.html", "text": "Силният вятър през почивните дни е довел до срутване на част от окачения таван в Първи корпус на Югозападен университет (ЮЗУ) „Неофит Рилски“ в Благоевград. Това съобщи за Радио „Фокус“ – Пирин Веска Каменова, експерт „Връзки с обществеността“ към висшето учебно заведение. При инцидента няма пострадали хора. „Участъкът е ограден. Таванът, който е окачен е все още в гаранция и всеки момент очакваме фирмата, която го е поставила да извърши оглед, за да каже какви са причините довели до срутването“, каза още Каменова.„Фокус“ припомня, че на 9 август 2016 година имаше подобен инцидент, при който 60 кв. м от тавана падна в западното крило на висшето учебно заведение. При инцидента нямаше пострадали.\r\nЛивия НИНОВА", "date": "2018.02.06", "title": "Благоевград: Срутил се е част от окачения таван в Първи корпус на ЮЗУ „Неофит Рилски“"}
{"url": "http://www.focus-news.net/news/2018/02/06/2485497/varna-apelativniyat-sad-potvardi-zadarzhaneto-pod-strazha-na-razsledvan-za-danachno-prestaplenie-za-124-719-leva.html", "text": "Състав на Варненския апелативен съд потвърди като правилно и законосъобразно определение на Окръжен съд – Силистра от края на м.януари тази година, с което първоначално под стража е бил задържан Веселин Цанков, разследван за продължавано данъчно престъпление, извършено преди близо 5 години. Това съобщиха от пресцентъра на съда.\r\nПресслужбата на Апелативния съд припомня, че Цанков е привлечен като обвиняем по досъдебно производство затова, че от началото на декември 2012 година до април 2013 година в качеството си на представляващ търговско дружество и в съучастие като съизвършител с друго лице, по множество сделки е приспаднал неоснователно данъчен кредит и по този начин избегнал плащането на данъчни задължения в значителен размер. Според разследващите, общият престъпен резултат възлиза на 124 719 лева.\r\nДнес въззивната апелативна инстанция намери, че при оценката на всички събрани в хода на разследването доказателства, ОС – Силистра правилно е обосновал наличието на предположение за авторството на деянието. Налице са писмени доказателства, експертизи, както и показания на свидетели, които потвърждават това заключение.\r\nВарненският апелативен съд споделя и втория обоснован извод на първоинстанционния съд, че ако е с по-лека мярка за процесуална принуда, опасността обвиняемият да се укрие от наказателно преследване е реална. Основание за това се съдържат в данните за продължилото близо година издирване на Цанков, който не е бил открит на нито един от възможните адреси, а това е довело и до обявяването му за общодържавно издирване.\r\nВтората съдебна инстанция остави без уважение жалбата против първоначалния арест на Веселин Цанков, разследван за продължавано данъчно престъпление. Това определение не подлежи на обжалване.", "date": "2018.02.06", "title": "Варна: Апелативният съд потвърди задържането под стража на разследван за данъчно престъпление за 124 719 лева"}
{"url": "http://www.focus-news.net/news/2018/02/06/2485479/aktsenti-v-predavaneto-zdravey-peshtera-po-radio-fokus-pazardzhik.html", "text": "В съвместното предаване на Радио „Фокус“ – Пазарджик и Община Пещера - „Здравей, Пещера“, днес ще чуете повече за бюджета на Общината за 2018 година. Какви са заложените в него параметри, върху кой социални дейности е положен акцент през тази година ще коментираме с кмета на Пещера Николай Зайчев.\r\nВ началото на тази година бе представен и отчет за дейността на Общинския план за младежта. Какви са проектите, насочени към младите хора и тяхното развитие ще научим от Галина Стоянова, директор на Дирекция „Хуманитерни дейности“ в Община Пещера. В родопският град се проведе и традиционния Празник на виното на крепостта „Перистера“. Кой грабна приза Цар на виното и с какво неговото домашно приготвено вино впечатли сомелиерите ще ни разкаже Мария Златкова от читалище „Развитие“ в Пещера. Телефоните за връзка със студиото са 0885 606692 и 034 420020.", "date": "2018.02.06", "title": "Акценти в предаването „Здравей, Пещера“ по Радио „Фокус“ – Пазарджик"}
{"url": "http://www.focus-news.net/news/2018/02/06/2485498/romania-insider-rumanskata-armiya-e-zagubila-v-cherno-more-svoy-prototip-na-bezpiloten-podvoden-aparat.html", "text": "Министърът на отбраната на Румъния Михай Фифор осведоми военната прокуратура на страната, че прототип на безпилотен летателен апарат, произведен в Румъния и притежаван от румънската армия, е загубен в Черно море, пише  Romania Insider.\r\nАпаратът е загубен през юни 2017 г. и операциите по откриването му не са били успешни. Апаратът е способен да действа на дълбочини до 100 метра под повърхността на морето, управляван дистанционно от човек на сушата. Цената на разработката и производството му е била около един милион румънски леи (420 хил. лева).  Виктор Турмаков", "date": "2018.02.06", "title": "Romania Insider: Румънската армия е загубила в Черно море свой прототип на безпилотен подводен апарат"}
{"url": "http://www.focus-news.net/news/2018/02/06/2485499/burgas-provezhda-se-tarzhestven-ritual-po-izdigane-na-flagovete-na-balgariya-obshtinata-i-es-po-povod-140-godini-ot-osvobozhdenieto-na-grada.html", "text": "Провежда се тържествен ритуал по издигане на флаговете на България, Община Бургас и ЕС, по повод 140 години от Освобождението на Бургас, предаде кореспондент на Радио \"Фокус\". Ритуалът се провежда на пл. \"Атанас Сиреков\". Кап. 1 ранг Велко Велков, началник на щаба на Флотилия бойни и спомагателни кораби, прие представия строй на Гарнизон-Бургас. Представители на бургаското духовенство отслужват молебен за здраве и за загиналите войни за свободата на Бургас и страната. На събитието присъстват Красимир Стойчев и Йорданка Ананиева, зам-кметове на Община Бургас, Костантин Луков, председател на Общинския съвет (ОбС), Живко Табаков, председател на Комисията по туризъм в ОбС-Бургас, граждани и общественици.\r\nМария Русева", "date": "2018.02.06", "title": "Бургас: Провежда се тържествен ритуал по издигане на флаговете на България, Общината и ЕС, по повод 140 години от Освобождението на града"}
{"url": "http://www.focus-news.net/news/2018/02/06/2485503/valentin-naydenov-kmet-6-godini-sled-navodnenieto-s-biser-vse-oshte-ne-se-e-vazstanovilo-napalno-i-ima-hora-koito-ne-sa-se-pribrali-v-domovete-si.html", "text": "6 години по-късно селото все още не се е възстановило напълно, но се работи по въпроса, за да се случат нещата. Това каза за Агенция „Фокус“ кметът на с. Бисер Валентин Найденов по повод навършването на 6 години от наводнението в селото. „Има още малко над 20 къщи за оправяне. Те са на хора, които не са постоянно живеещи в селото. Все още обаче има хора, които не са се прибрали по домовете си. Тази година датата няма да бъде отбелязана от жителите на селото, защото хората не искат да си припомнят тези неща, доста са травмирани и просто гледат напред. Травмата все още не е отминала“, коментира Найденов. \r\nКметът на село Бисер уточни, че по време на наводнението не е бил в селото, но спомените на хора от селото са свързани само с трагедия и ужас. По думите му компетентните органи могат да кажат какви са точните причини, довели до наводнението и дали е установен виновният. „До нас не е достигала информация от тях“, добави Найденов и коментира, че човек се учи цял живот след подобни бедствия. „Язовир „Иваново“ вече го няма“, каза още кметът на село Бисер.Агенция „Фокус“ припомня: Навършват се 6 години от наводнението в село Бисер. На 6 февруари 2012 г. язовирната стена на яз. „Иваново” се пропуква и водата залива околните населени места. Най-сериозни са пораженията в хасковското село Бисер, където наводнението взема жертви и разрушава десетки домове. \r\nЛюба АЛЕКСИЕВА", "date": "2018.02.06", "title": "Валентин Найденов, кмет: 6 години след наводнението, с. Бисер все още не се е възстановило напълно и има хора, които не са се прибрали в домовете си"}
{"url": "http://www.focus-news.net/news/2018/02/06/2485504/evrodeputatat-ot-gerbenp-eva-maydel-populizmat-ne-mozhe-da-bade-preboren-samo-s-dumi-konkretnite-rezultati-shte-nakarat-grazhdanite-da-povyarvat-otnovo-v-evropa.html", "text": "На 5 февруари 2018г. в Страсбург, българският евродепутат от ГЕРБ/ЕНП и председател на Международното европейско движени, Ева Майдел участва в среща с представители на неправителствения сектор и членове на проевропейски организации. Това съобщиха от пресцентъра на ПП ГЕРБ.\r\nПредставяйки приоритетите на Българското председателство на ЕС, тя подчерта, че „проевропейският подход на Българското правителство ще бъде водещ за постигането на големите предизвикателства, които стоят на дневен ред в Европа – „Брекзит“, политиката за сигурност, миграцията“.  \r\nВ отговор на въпроси от публиката, българският евродепутат коментира възможността за подновяване на диалога с гражданите на ЕС чрез поредица от дебати и инициативи. „Дебатите са много необходими, но популизмът не може да бъде преборен само с думи. Конкретните резултати ще накарат гражданите да повярват отново в Европа.“\r\nЕва Майдел е председател на Европейското движение - най-голямата мрежа от про-европейски организации. Европейското движение има клонове в 39 държави и обхваща 36 международни асоциации от сферата на гражданското общество, бизнеса, профсъюзите, НПО сектора, академичния свят и политиката.", "date": "2018.02.06", "title": "Евродепутатът от ГЕРБ/ЕНП Ева Майдел: Популизмът не може да бъде преборен само с думи, конкретните резултати ще накарат гражданите да повярват отново в Европа"}
{"url": "http://www.focus-news.net/news/2018/02/06/2485501/tenis-pablo-anduhar-i-karlos-berlok-otpadnaha-na-parvi-krag-na-tenis-turnira-v-kito.html", "text": "Испанецът Пабло Андухар е успя да се класира на втори кръг на турнира на АТР в Кито. Той отстъпи с   6:4, 5:7, 7:5 пред италианеца Стефано Таравалие.\r\nВ другия сблъсък от кръга норвежецът Каспър Руд победи аржентинеца Карлос Берлок с 7:5, 6:0. Виктор Турмаков", "date": "2018.02.06", "title": "Тенис: Пабло Андухар и Карлос Берлок отпаднаха на първи кръг на тенис-турнира в Кито"}
{"url": "http://www.focus-news.net/news/2018/02/06/2485507/reuters-oon-iziskva-prekratyavane-na-boynite-deystvie-v-siriya-smyata-che-situatsiyata-e-ekstremna.html", "text": "Представителите на ООН в Сирия призоваха за незабавно прекратяване на бойните действие в страната, за да се позволи пристигането на хуманитарна помощ и да се осъществят евакуации на ранените и болните, предава Reuters.\r\nВ официално заявление на представителите на ООН в Сирия ситуацията в страната е описана като „екстремна“. „ООН призовава за ужасните последствия от хуманитарната криза в някои части на страната“, пише в изявлението.  Виктор Турмаков", "date": "2018.02.06", "title": "Reuters: ООН изисква прекратяване на бойните действие в Сирия, смята, че ситуацията е „екстремна“"}
{"url": "http://www.focus-news.net/news/2018/02/06/2485506/veliko-tarnovo-politsay-e-nastanen-v-bolnitsa-sled-napadenie.html", "text": "Мъж от Златарица е нападнал полицай, служителят на реда е настанен в болница с мозъчно сътресение. Инцидентът се е случил снощи, малко след 22.00 часа, съобщи за Радио „Фокус“ – Велико Търново Марияна Христова, говорител на Областна дирекция на МВР – Велико Търново. Случката се разиграла, след като в Районното полицейско управление в Елена, е получен сигнал от 26-годишна жена от Златарица, че група мъже ритали автомобила ѝ, викали и псували. „Изпратеният на мястото полицейски екип е установил, че извършители на непристойната проява са четирима мъже от Златарица, известни на полицията, някои и осъждани. В хода на проверката те оказали съпротива на полицейските служители, като един от хулиганите е ударил с юмрук в областта на главата единия от униформените. Той е настанен за наблюдение във великотърновската болница с мозъчно сътресение“, обясни Марияна Христова. Четиримата са задържани за срок до 24 часа. Срещу тях е започнато бързо производство.\r\nЛуиза ТРАНЧЕВА", "date": "2018.02.06", "title": "Велико Търново: Полицай е настанен в болница след нападение"}
{"url": "http://www.focus-news.net/news/2018/02/06/2485505/api-shofyorite-da-se-dvizhat-s-povisheno-vnimanie-po-pat-i-5-ruse-byala-ot-km-26-pri-razklona-za-dve-mogili-do-km-44-pri-razklona-za-borovo-poradi-avariyno-otstranyavane-na-padnali-kloni.html", "text": "Шофьорите да се движат с повишено внимание по път I-5 Русе - Бяла, от км 26, при разклона за Две могили, до км 44, при разклона за Борово, поради аварийно отстраняване на паднали клони в близост до пътното платно. В участъка е въведено ограничение на скоростта - 40 км/ч. Трафикът се регулира от сигналисти. Това съобщиха от пресцентъра на Агенция \"Пътна инфраструктура\".\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.02.06", "title": "АПИ: Шофьорите да се движат с повишено внимание по път I-5 Русе - Бяла, от км 26, при разклона за Две могили, до км 44, при разклона за Борово, поради аварийно отстраняване на паднали клони"}
{"url": "http://www.focus-news.net/news/2018/02/06/2485500/darzhavniyat-glava-rumen-radev-pozdravi-nikos-anastasiadis-s-preizbiraneto-mu-za-prezident-na-republika-kipar.html", "text": "Държавният глава Румен Радев поздрави днес Никос Анастасиадис с преизбирането му за президент на Република Кипър. В телефонен разговор българският президент благодари на своя кипърски колега за отличната им съвместна работа за развитието на двустранните отношения и приятелството между България и Кипър. Това съобщиха от прессекретариата на държавния глава.\r\nПо време на разговора Румен Радев изрази и признателността си за доброто отношение към българската общност в Кипър и за постигнатите резултати в рамките на неговото официално посещение в островната държава през ноември м.г. Никос Анастасиадис отправи своите най-добри пожелания към българския народ и подчерта, че сънародниците ни в Кипър са пълноценно интегрирани в обществото, а техните религиозни права са уважавани и спазвани. \r\nРумен Радев потвърди поканата си към Никос  Анастасиадис да направи официална визита в България, по време на която да бъдат продължени разговорите за задълбочаване на двустранното сътрудничество в енергетиката, сигурността, социално-икономическото сближаване в ЕС и по отношение на дебата за бъдещето на Европа.", "date": "2018.02.06", "title": "Държавният глава Румен Радев поздрави Никос Анастасиадис с преизбирането му за президент на Република Кипър"}
{"url": "http://www.focus-news.net/news/2018/02/06/2485513/burgas-deputatat-ot-gerb-diana-savateva-provede-informatsionna-sreshta-v-malko-tarnovo-za-preventsiya-sreshtu-alo-izmamnitsite.html", "text": "Най-новите схеми на \"ало\" измамниците и начините за предпазване от тях представиха пред възрастните хора от Малко Търново началникът на Районното управление в града гл. инспектор Мавер Тодоров и  пресаташето на ОДМВР - Бургас Цветелина Рандева  в среща, инициирана от народния представител от ГЕРБ-Бургас Диана Саватева. Към дискусията в Дневния център за възрастни хора се присъедини и кметът на община Малко Търново Илиян Янчев. Това съобщиха от пресцентъра на ПП ГЕРБ.\r\n\"Това е петата среща  от стартиралата в края на м.г. инициатива на бургаските депутати от ГЕРБ. Началото бе поставено в Поморие, където народният представител Ася Пеева се срещна с двата пенсионерски клуба. \r\nСлед това, заедно с шефа на РУ-Царево Красимир Киров и криминалиста Георги Дуков, разговаряхме за рисковете от измами с възрастните хора в Царево, а четвъртата среща бе в пенсионерския клуб в бургаския ж.к. \r\n„Изгрев“\", припомня Диана Саватева.\r\n„Помощ на полицията за залавяне на \"ало\" измамници“ продължава да е най-актуалната измамна схема\", разкри пред пенсионерите Цветелина Рандева. Тя подробно разказа на възрастните хора хитростите, с които подхождат мошениците, за да измъкнат необходимата информация и в крайна сметка да приберат спестяванията им. Полицаите приковаха вниманието на аудиторията с любопитен случай от града, при който е предотвратена измама за 40 000 лева. Получил обаждане по схемата \"оказване на съдействие на полицаи при задържането на телефонни измамници\", възрастен мъж от Малко Търново се опитал да изтегли голямата сума пари от местен клон на банка. След отказ от там пенсионерът стигнал с личния си автомобил до Бургас, където банковите служители също се усъмнили в липсата на разумна причина за теглената сума и уведомили МВР. \r\nБлагодарение на бързата реакция и настойчивостта на полицията престъплението е било предотвратено.\r\nГлавен инспектор Мавер Тодоров предостави на пенсионерите дежурния телефона на Районно управление в Малко Търново. Така те могат да търсят помощ не само на спешния  112, но и на номер 0882997513, който също е активен през цялото денонощие. „Веднага се обадете на роднина, съсед или приятел, ако получите съмнително обаждане“- препоръча на възрастните хора комисар Васил Попов от ГПУ Малко Търново, който също участва в срещата.\r\n\"Ако получите съмнително обаждане, спомнете си за тази наша среща, за този разговор и препоръките на полицейските служители\", апелира към възрастните хора Диана Саватева.\r\nПолицаите предупредиха пенсионерите и за появата на още една престъпна схема. В този случай престъпниците действат лице в лице с жертвите си. \r\nТе  се представят за служители на пенсионните или социални служби. \r\nУверяват набелязания човек, че има увеличение на пенсията от 50 лв., но тъй като нямат точната банкнота му дават столевка, от която той да върне ресто.  Това се превръща в повод да влязат в жилището  му и да извършат кражба, а и столевката се оказва фалшива.", "date": "2018.02.06", "title": "Бургас: Депутатът от ГЕРБ Диана Саватева проведе информационна среща в Малко Търново за превенция срещу \"ало\" измамниците"}
{"url": "http://www.focus-news.net/news/2018/02/06/2485486/radio-svobodna-evropa-makedoniya-es-shte-obyavi-svoyata-strategiya-za-zapadnite-balkani.html", "text": "Европейската комисия ще обяви стратегията на ЕС за разширяване в Западните Балкани, в която се посочва, че всички страни в региона имат възможност да напреднат по европейския път въз основа на собствените си заслуги и скоростта, с която ще осъществят реформите, предава Радио „Свободна Европа“ в своята македонска редакция.\r\nДокументът ще бъде представен в Страсбург  от върховния представител на Европейския съюз по въпросите на външните работи и политиката на сигурност Федерика Могерини и от комисаря по разширяването и политиката на добросъседство Йоханес Хан, последван от разискване в Европейския парламент. Стратегията ще бъде насочена към държавите-членки, които ще я обсъдят на срещата на високо равнище през следващия месец. Виктор Турмаков", "date": "2018.02.06", "title": "Радио „Свободна Европа“ (Македония) : ЕС ще обяви своята стратегия за Западните Балкани"}
{"url": "http://www.focus-news.net/news/2018/02/06/2485509/veliko-tarnovo-s-bogata-programa-profesionalnata-darzhavna-tarnovska-gimnaziya-v-svishtov-otbelyazva-133-tata-si-godishnina.html", "text": "С богата програма Професионалната държавна търговска гимназия в Свищов „Димитър Хадживасилев“ отбелязва 133 години от създаването си. Поредицата от събития започва още утре с откриване на изложба, каза в предаването „Добре дошли в Свищов“ на Радио „Фокус“ – Велико Търново директорът на училището Румяна Иванова. Експозицията е озаглавена „Професионална държавна търговска гимназия – успешен старт в кариерата“. Тя е подредена в Художествената галерия „Николай Павлович“, а официалното откриване ще е в 15.00 часа, утре. „Изложбата представя фотографии, документи и продукти от дейността на учениците, които показват кариерното израстване на нашите възпитаници. Има снимки от състезание и конкурси. Четирите учебно –тренировъчни фирми от училището също  представят дейността си чрез каталози и снимки. Включили сме и продукти, изработени по време на извънкласните занимания на различни клубове. Отразени са и спортните постижения, които и през тази година са много високи“, поясни директорът на гимназията. \r\nВторият ден от програмата – 8-ми януари продължава с факелно шествие от сградата на Гимназията до паметника на Дарителя, което ще тръгне в 17.30 часа. „С него искаме да привлечем вниманието на обществеността и да се преклоним пред паметта на Дарителя и всички дарители на Свищов“, коментира още Румяна Иванова. Кулминацията на празника е на 9-ти февруари. На този ден през 1883 година Народното събрание подписва указ, с който създава училището. „Поклон пред дарителя и тържество по повод 133 –годишнината ще се проведат в Аулата на училището. Ще бъдат наградени и шестима учили, за постижения в  работата им. От 10.30 ще има три събития – за хора с различни интереси. Първото е Екскурзоводска беседа за гостите в кабинет 23 , организирана от ученици. Другото мероприятие е Баскетболния турнир за купата на Дарителя. То ще се случи на спортен комплекс „Септември“, посочи директорът на училището. Последното, но не по важност събитие, е организирането на  кръгла маса на тема „Предизвикателства пред малкия и среден бизнес“ – с участието на настоящи и бъдещи предприемачи. Поканени за участие в цялата програма са всички заинтересовани жители на Свищов.\r\nЛуиза ТРАНЧЕВА", "date": "2018.02.06", "title": "Велико Търново: С богата програма Професионалната държавна търновска гимназия в Свищов отбелязва 133-тата си годишнина"}
{"url": "http://www.focus-news.net/news/2018/02/06/2485515/ministar-angelkova-otkri-balgarskiya-shtand-na-nay-golyamoto-turistichesko-izlozhenie-v-izrael.html", "text": "Министърът на туризма Николина Ангелкова откри българския информационен щанд на международното туристическо изложение IMTM - най-голямото в Източносредиземноморския регион и Израел. това съобщиха от пресцентъра на министерството. Форумът се нарежда на водещо място по значение сред международните борси в региона, като се наблюдава непрекъснато увеличение на броя изложители, професионални посетители и крайни потребители. В рамките на два дни - 6 и 7 февруари, гостите ще могат да разгледат предложенията на десетки страни. През миналата година в събитието са участвали 1780 изложители от 58 държави, а посетителите са били над 27 000 души, от които 16 800 професионална публика.\r\nБългария се представя с информационен щанд от близо 50 кв. м. Основен фокус в него са зимният и летният туризъм, които са сред най-търсените продукти от туристите в региона. Друг акцент са възможностите за балнеолечение, което често се избира като допълнителна услуга през последните години. Професионалистите и любителите, които посещават форума, ще могат да се запознаят и с културно-познавателните турове и пътуванията с цел развлечение, които България предлага. \r\nТази година заедно с Министерството на туризма на щанда се представят общини и фирми, като интересът нараства спрямо година по-рано. Изложителите ни предлагат специализирани продукти - зимни и летни почивки, балнеолечение и културно-исторически маршрути.   \r\nИзраел е сред водещите пазари в туристическите посещенията на чужденци в България и се нарежда на 12-о място за миналата година. През 2017 г. повече от 200 хил. израелски туристи са пътували у нас, като се отбелязва ръст от 13,7% спрямо година по-рано.", "date": "2018.02.06", "title": "Министър Ангелкова откри българския щанд на най-голямото туристическо изложение в Израел"}
{"url": "http://www.focus-news.net/news/2018/02/06/2485516/varna-apelativniyat-sad-opredeli-7-000-lv-parichna-garantsiya-za-razsledvan-za-pritezhanieto-na-golemi-kolichestva-narkotichni-veshtestva.html", "text": "Варненският апелативен съд измени от „задържане под стража“ в „парична гаранция“ мярката за неотклонение на Стефан Стефанов, привлечен като обвиняем за притежанието и разпространението на високорискови наркотични вещества. това съобщиха от пресцентъра на съда.\r\nВтората съдебна инстанция намери за основателна жалбата на Стефанов срещу отказ на ОС – Добрич за изменение в по-лека на мярката за процесуална принуда и определи 7000 лева на гаранцията в пари.\r\nПрипомняме, че 24 годишният мъж е в ареста от 7 ноември миналата година, след като няколко дни преди това в дома му в Каварна органите на реда открили близо 500 грама марихуана, амфетамин с общо нетно тегло 1,80 грама и метамфетамин с тегло 32,5 грама. Започнало е бързо  производство на РУП в Каварна, а по отношение на Стефанов е било повдигнато и обвинение затова, че по същото време и място е разпространил 5,46 грама марихуана. \r\nДнес, при преценка на законността на задържането под стража и на аргументите на ОС – Добрич да откаже изменението на тази мярка, Варненският апелативен съд намери, че високата степен на обществена опасност на деянието не може да бъде основание за продължаване на ареста. Както след първоначалното задържане, така и днес, въззивната апелативна инстанция анализира данните за личността на обвиняемия и стигна до извода, че няма опасност той да се укрие от наказателно преследване. Безспорно Стефанов е неосъждан, работи и е пред завършване на висшето си образование. Този съд цени и продължителния срок на задържането му под стража.\r\nСлед като намери основание за изменение на мярката за неотклонение от „задържане под стража“ в „парична гаранция“, Варненският апелативен съд определи тя да бъде в размер на 7000 лева, размер, който може мотивира обвиняемия да преустанови противоправното си поведение. Стефанов ще бъде освободен от ареста ако в 10 дневен срок внесе посочения размер на гаранцията в пари. Това определение на Апелативен съд – Варна е окончателно.", "date": "2018.02.06", "title": "Варна: Апелативният съд определи 7 000 лв. парична гаранция за разследван за притежанието на големи количества наркотични вещества"}
{"url": "http://www.focus-news.net/news/2018/02/06/2485510/targovishte-67-godishen-mazh-e-pochinal-pri-pozhar-v-omurtag.html", "text": "На 6 февруари 2018 г. в 08,32 ч на тел. 112 в оперативната дежурна част на ОДМВР-Търговище е получен сигнал за възникнал пожар в горния етаж на къща на ул. “Вардар“ в град Омуртаг. По първоначални данни инцидентът е възникнал вследствие изтичане на газ от газова бутилка. Своевременно на местопроизшествието са пристигнали екипи на Районно управление на МВР-Омуртаг, РСПБЗН-Омуртаг и „Спешна помощ“. Това съобщиха от ОДМВР-Търговище. Установено е, че вследствие инцидента 67-годишен мъж е починал на място. 61-годишната му съпруга и 10-годишната им внучка са откарани в МБАЛ-Търговище. Предстои тяхното транспортиране до Клиниката за изгаряния към Военноморска болница-Варна. Пожарът е ликвидиран. \r\nЗапочнато е досъдебно производство по описа на Окръжен следствен отдел в Окръжна прокуратура-Търговище. В момента се извършват първоначални процесуално-следствени действия – оглед на местопроизшествието и други свързани с него действия, от следователи в отдела. Досъдебното производство е образувано по чл. 123, ал. 2 от Наказателния кодекс. Разследването се извършва под ръководството на Окръжна прокуратура-Търговище.", "date": "2018.02.06", "title": "Търговище: 67-годишен мъж е починал при пожар в Омуртаг"}
{"url": "http://www.focus-news.net/news/2018/02/06/2485519/pregled-na-osnovnite-temi-v-balkanskiya-pechat-agentsiya-fokus.html", "text": "Министърът на отбраната на Румъния Михай Фифор осведоми военната прокуратура на страната, че прототип на безпилотен летателен апарат, произведен в Румъния и притежаван от румънската армия, е загубен в Черно море, пише  Romania Insider.\r\nАпаратът е загубен през юни 2017 г. и операциите по откриването му не са били успешни. Апаратът е способен да действа на дълбочини до 100 метра под повърхността на морето, управляван дистанционно от човек на сушата. Цената на разработката и производството му е била около един милион румънски леи (420 хил. лева). \r\n***\r\n Президентът на непризнатата Севернокипърска турска република Мустафа Акънджъ призова държавния глава на Кипър Никос Анастасиадис да следва по време на втория си мандат по-реалистична и конструктивна политика за уреждане на кипърския въпрос, пише  Cyprus Mail.\r\n„Надявам се, че по време на втория си мандат Анастасиадис ще следва по-реалистична и конструктивна позиция за уреждане на мира в Кипър“, заяви Акънджъ. Той заяви, че в преговорния процес трябва да се открие нов метод за действие.  По тази причина, той посочи, че не смята да назначава нов преговарящ след оставката на Йоздил Нами от поста, „за да не се проточат преговорите, както досега, още 50 години“.\r\nАкънджъ допълни, че кипърските турци искат преговорите да се ориентират към резултати, а да не са такива с открит край.\r\n***\r\n С наближаването на изборите през 2019 година (местни – през март, а общи и президентски – едновременно на 3 ноември – бел. на „Фокус”),  турското правителство се подготвя за прилагане на широкомащабна цензура върху излъчваните по Интернет радио и телевизионни предавания, пише вестник „Джумхуриет”. \r\nВ Меджлиса вече е внесен съответен проектозакон още на 2 февруари. Съгласно него всички предавания в Интернет – на турски или на друг език;  аудио или видео сигнали - ще бъдат подлагани на строг контрол от страна на надзорния орган – Висшия комитет за радио и телевизия. (ВКРТ).  За да бъдат излъчвани подобни предавания ще трябва предварително да се получи съответен лиценз. Освен че ще бъде много скъп, този лиценз ще се издава след разследване на Националната разузнавателна организация (МИТ) и Генералната дирекция по сигурността (ГДС). Получилите лиценз и разрешение интернет излъчвания ще бъдат контролирани от ВКРТ за тяхното съдържание. На тези от тях, които „не издържат изпита”, ще им бъде отнеман лиценза. Ще бъде прилагано т.нар. „отстраняване (изтриване) на съдържание” и „предотвратяване на достъпа”. Решенията за това ще бъдат постановявани от наказателните съдилища. Рестриктивните мерки предвиждат промени и в самия Закон за ВКРТ, посочва още „Джумхуриет”. \r\n***\r\nСамоделна бомба, съставена от осем малки бутилки с пропан се е взривила край офисите на гръцкото министерство на отбраната в центъра на Солун в ранните часове на вторник, 6 февруари, предава  Ekathimerini.\r\nЕксплозията е избухнала в 3:30 часа през нощта местно време (съвпада с българското) пред информационния офис на министерството, причинявайки ограничени щети по фасадата му. \r\nНа място са пристигнали пожарни, потушили огъня, разгорял се след взрива.", "date": "2018.02.06", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/02/06/2485512/sliven-okrazhnata-prokuratura-zadarzha-za-72-chasa-obvinyaem-za-umishleno-ubiystvo-v-grad-kermen.html", "text": "Окръжна прокуратура – Сливен задържа за 72 часа Стоян Т. (на 62 г., от гр. Кермен). Той е обвинен за това, че на 4 февруари 2018 г. в град Кермен, обл. Сливен умишлено умъртвил 55-годишна жена – престъпление по чл. 115 от НК. Това съобщиха от Апелативна прокуратура-Бургас.\r\nПредстои Окръжна прокуратура – Сливен да внесе в съда искане за определяне на мярка за неотклонение „задържане под стража“ спрямо обвиняемия.", "date": "2018.02.06", "title": "Сливен: Окръжната прокуратура задържа за 72 часа обвиняем за умишлено  убийство в град Кермен"}
{"url": "http://www.focus-news.net/news/2018/02/06/2485508/smolyan-18091-na-10-000-dushi-e-zabolevaemostta-ot-grip-v-oblastta-i-e-pod-epidemichnite-stoynosti.html", "text": "Заболеваемостта от грип и остри респираторни заболявания в област Смолян за изминалата седмица е 180,91 на 10 000 души и е под епидемичните стойности. Това съобщиха от пресцентъра на Регионална здравна инспекция (РЗИ) – Смолян. В периода 29 януари до 4 февруари 2018 г. в РЗИ – Смолян са регистрирани 51 случая на остри респираторни заболявания, при 40 за предходната седмица. Най-много са заболелите във възрастовата група от 5 до 14 години – 28 случая. Следват хората в групата от 30 до 64 години и от 0 до 4 години, при които са установени съответно 12 и 9 случая. Най-малко, една два са случаите при възрастните хора над 65 години.\r\nПрез отчетния период са регистрирани и заразни заболявания. При чревните инфекции има 3 случая на ентероколит, 1 случай на ротавирусен гастроентерит и 2 случа на вирусен хепатит. За последната седмица са регистрирани и 14 случая на въздушно-капкови инфекции, от които 13 случая на варицела и 1 случай на скарлатина.", "date": "2018.02.06", "title": "Смолян: 180,91 на 10 000 души е заболеваемостта от грип в областта и е под епидемичните стойности"}
{"url": "http://www.focus-news.net/news/2018/02/06/2485518/sliven-obshtinskite-savetnitsi-ot-gerb-prodalzhavat-sreshtite-si-s-horata-i-prez-mesets-fevruari.html", "text": "При голям интерес преминават откритите приемни с граждани на общинските съветници от ГЕРБ – Сливен. Основните питания на хората са по различни лични и социални теми, за съдействие за намиране на работа, както и по въпроси, касаещи инфраструктурата на града и населените места в община Сливен. Това съобщиха от пресцентъра на ПП ГЕРБ.\r\nОбщинските съветници от ГЕРБ – Сливен продължават срещите си с хората и през месец февруари. Приемните се провеждат всеки понеделник от 9.30 до 16.30 часа. В първата приемна за февруари беше потърсена информация за процедурите при спор между собственици на фамилен имот, за това къде и по какъв начин собствениците на кучета могат да разхождат домашните си любимци и да ги пускат за свободно движение, както и за възможностите за кандидатстване по програми. \r\nОбщинските съветници от ГЕРБ–Сливен за месец февруари 2018 година ще се проведат при следния график:\r\n12 февруари от 9.30 до 16.30 часа – Тодор Начев и Христо Котов\r\n19 февруари от 9.30 до 16.30 часа – Галя Вучкова и Кети Стамова\r\n26 февруари от 9.30 до 16.30 часа – Георги Николаев и Здравко Костадинов \r\n05 март от 9.30 до 16.30 часа – Георги Стоянов и Димитър Митев", "date": "2018.02.06", "title": "Сливен: Общинските съветници от ГЕРБ продължават срещите си с хората и през месец февруари"}
{"url": "http://www.focus-news.net/news/2018/02/06/2485524/iha-pravnukat-na-abdul-hamid-ii-za-erdogan-tova-koeto-mu-se-strupva-na-glavata-ni-kara-da-si-pripomnim-za-kraya-na-moya-dyado.html", "text": "Правнукът на 34-ия султан на Османската империя Абдул Хамид II – Орхан Османоглу,  направи връзка между борбата и съдбата на неговия дядо със ситуацията около сегашния турски президент Реджеп Тайип Ердоган, предаде информационната агенция Ихляс хабер ажансъ (ИХА). \r\n„Времената, когато моят дядо бе свален от султанския престол на 31 март 1909 год., наподобяват на сегашните времена. Поразително приличат на това, което се струпва на главата на Ердоган. … Днес ние свободно създаваме дружество „Абдул Хамид II”; откриваме училища, които носят неговото име. Ердоган, който е в нашите глави и сърца, успя да ни спечели през последните 15 години. Успя да заслужи тази почит в името на нашата история и на националната ни мъдрост.”, обяснява внукът на  Абдул Хамид II, цитиран от ИХА.Агенция „Фокус” припомня: \r\nАбдул Хамид II е детрониран на 31 март 1909 год. (по някои данни –на 27 април 1909 год.) и е заточен в Солун. През 1912 г., по време на Балканската война, е върнат в двореца „Бейлербей” в азиатската част на Истанбул. Умира на 10 февруари 1918 год.\r\nПоради жестокостта, с която са потушени бунтовете по време на неговото управление, включително Илинденско - Преображенското въстание (1903 год.), Абдул Хамид II става известен на Запад като „Кървавият султан“ или още „Червеният султан“. През 1905 год. арменски революционери извършват неуспешен атентат срещу него.\r\nСамият Орхан Османоглу пристига в Турция през 1974 год. след амнистия. Тогава е бил 11- годишен. Устройва се да живее в околия Инегьол в провинция Бурса. Там впоследствие основава Дружество за култура и образование „Абдул Хамид II”. Дружеството организира поредица мероприятия за  възпоменателно отбелязване на 100-годишнината от неговата кончина на територията на цяла Турция.", "date": "2018.02.06", "title": "ИХА: Правнукът на Абдул Хамид II за Ердоган: Това, което му се струпва на главата, ни кара да си припомним за края на моя дядо"}
{"url": "http://www.focus-news.net/news/2018/02/06/2485511/vesti-ukrayna-gartsiya-iska-preimenuvaneto-na-makedoniya-koy-protivopostavya-stranite-ot-balkanitei.html", "text": "Не успяха да стихнат страстите около „сепаратистката“ испанска провинция Каталуния и в Европа назрява нов голям териториален конфликт. Гърция и съседната ѝ Македония, бивша югославска република, не могат да си разделят името. Гърците масово излизат на протести с искане Македония да бъде преименувана, пише украинското издание  „Вести“.\r\nВ Гърция съседната страна се нарича „Скопие“ (Името на македонската столица) или „Бивша югославска Република Македония“.\r\nИмето, според тях, исторически принадлежи на регион в Северна Гърция, а не на македонците. Избухването на конфликта е провокирано от предстоящ референдум за преименуването на Македония. Това обяви прозападното ръководство на страната, защото тя не може да влезе в ЕС и в НАТО заради отдавнашния спор с гърците, който продължава от разпадането на Югославия през 1991 г. Експертите не изключват, че спорът заплашва да прерасне в гражданска война. Македония и Гърция.\r\nВ Атина за втори път за последните две седмици преминават мащабни митинги. На протеста са излезли според организаторите 1,5 млн. души, докато полицията говори за не по-малко от 140 хил. При това конфликт се разгоря между самите протестиращи, сред които има противостоящи си  групировки от националисти и анархисти. Първите излязоха с лозунги „Македония и Гърция“ и „Далеч ръцете от Македония“. „Съществува само една Македония и тя бе, е и завинаги остава гръцка“ - с такива думи излезе пред демонстрантите известният гръцки композитор и общественик Микис Теодоракис. \r\nНе са съгласни с подобно поставяне на въпроса анархисти, които са за единство на Балканите и против конфликта с македонците. За да не се допуснат сблъсъци, силите на реда трябваше да разгонват бунтарите с шумови гранати и със сълзотворен газ. Министър-председателят на Гърция Алексис Ципрас допуска, че името на съседната държава може да съдържа думата  „Македония“, но с географско или друго допълнение (например Северна Македония или Нова Македония). \r\n„Но това не устройва националистите, които смятат компромиса с македонците за предателство на интересите на Гърция. Всичко това се натрупва върху недоволството спрямо властите и тежката икономическа ситуация в страната, отслабена от огромни дългове пред международните кредитори. Антимакедонските протести могат да прераснат в антиправителствени и тогава Гърция ще бъде заплашена с поредната криза“, смята гръцкият журналист Костас Панагополус. „По македонския въпрос много гърци са възмутени не само от името. Те смятат, че македонците могат да откъснат едноименната гръцка провинция“, допълни той.НАТО и Русия.\r\nЕкспертите смятат, че избухналият конфликт е сблъсък на геополитически интереси на Балканите. „От една страна за влияние в региона се борят Русия и Турция, а от друга Западът, който иска бързо разрешаване на спора между македонците и гърците, за да може да приеме Македония в НАТО след Черна гора, а след това по подразбиране и Сърбия – много важна страна от гледна точка на геополитиката. Гръцко-македонският спор може да доведе до нестабилност в региона. Ако температурата около ситуацията продължи да расте са възможни и граждански сблъсъци“, заяви Фридрих Ермлер, специалист от европейски аналитичен център в Брюксел.  Виктор Турмаков", "date": "2018.02.06", "title": "„Вести“ (Украйна): Гърция иска преименуването на Македония: кой противопоставя страните от Балканите?"}
{"url": "http://www.focus-news.net/news/2018/02/06/2485522/veliko-tarnovo-konkurs-za-detsa-posveten-na-baba-marta-obyavi-za-treta-poredna-godina-obshtina-svishtov.html", "text": "Конкурс за деца, посветен на Баба Марта, обяви за трета поредна година Община Свищов. В него могат да се включат деца и младежи на възраст от 3 до 15 години, не само от крайдунавския регион, но и от всички населени места в страната. Това съобщи в предаването „Добре дошли в Свищов“ на Радио „Фокус“ – Велико Търново Румяна Кузева, началник отдел „Образование и култура“ в Общината. Категориите, в които участниците могат да представя творбите си, са три – рисунка, оригинална мартеница и мартенско пано. \r\n„Идеята на конкурса е да се запознаят децата  с традиционния български празник Баба Марта и със символиката на мартениците, за да им се предадат високо хуманните и универсални ценности на тази традиция, за да се създадат връзки между културите, и да се отбележи Първа пролет. Освен това през настоящата година ще популяризираме конкурса чрез Регионалните управления по образование в страната, за да може да достигне до повече населени места, тъй като миналата година интерес проявиха не само децата от община Свищов“, допълни Румяна Кузева. И в трите категории децата са разделени в три възрастови групи – 3-6-годишни, 7-11-годишни и 12-15-годишни. Срокът за подаване на материалите  в Община Свищов е 22 февруари. Награждаването на оценените творби ще се проведе на 1-ви март. Всички те ще са подредени в изложбената зала на Къщата – музей на Алеко Константинов.\r\nЛуиза ТРАНЧЕВА", "date": "2018.02.06", "title": "Велико Търново: Конкурс за деца, посветен на Баба Марта, обяви за трета поредна година Община Свищов"}
{"url": "http://www.focus-news.net/news/2018/02/06/2485517/veliko-tarnovo-za-razlikata-v-zaplatite-na-mazhete-i-zhenite-shte-debatirat-svishtovski-uchenitsi.html", "text": "За разликата в заплатите на  мъжете и жените ще дебатират свищовски ученици. Събитието е част от програмата за отбелязването на 133-годишнината от създаването на Професионалната държавна търговска гимназия „Димитър Хадживасилев“, каза в предаването „Добре дошли в Свищов“ на Радио „Фокус“ – Велико Търново Альоша Кушлов, главен учител и ръководител на Клуб „Дебати“ в училището.  Темата на дебата е „Това правителство ще се бори срещу разликата в заплащането между мъжете и жените, като ще налага значителни глоби на онези компании, които не показват , че постигат напредък в намаляването на разликата“. Тя е избрана главно от учениците – членове на Клуба, чиито опоненти ще са техни връстници от Русе. „Избрахме тази форма, защото в дебатите децата имат възможност да извличат информация, да обогатяват общата си култура и най-вече да придобиват умения да анализират информацията – да имат критичен поглед към това, което предлагат съвременните форми за информираност“, обясни учителят. Той бе категоричен и , че тази дебатът развива и мисленето, и гражданската позиция на младежите.\r\nСъбитието ще се проведе на 9 февруари, от 11.00 часа, в Аулата на училището. Поканени са всички заинтересовани граждани.\r\nЛуиза ТРАНЧЕВА", "date": "2018.02.06", "title": "Велико Търново: За разликата в заплатите на мъжете и жените ще дебатират свищовски ученици"}
{"url": "http://www.focus-news.net/news/2018/02/06/2485523/varna-uchebnite-zanyatiya-vav-vsichki-uchilishta-v-oblastta-se-vazstanovyavat-ot-7-fevruari.html", "text": "Учебните занятия във всички училища на територията на Варна и областта се възстановяват от 7 февруари. Решението е взето на проведеното днес заседание на Областната оперативна комисия за ръководство, координация и контрол в борбата с грип и острите респираторни заболявания, предаде репортер на Радио „Фокус“ – Варна. Отчетено е, че заболеваемостта от остри респираторни заболявания и грип във Варненска област е спаднала от 198,69 до 178,37 на 10 000 души. Данните са за периода от 29 януари до 4 февруари.\r\nМарияна ВАЛЕНТИНОВА", "date": "2018.02.06", "title": "Варна: Учебните занятия във всички училища в областта се възстановяват от 7 февруари"}
{"url": "http://www.focus-news.net/news/2018/02/06/2485527/vidin-nivoto-na-reka-dunav-se-e-povishilo-s-37-sm-pri-novo-selo.html", "text": "Нивото на река Дунав се е повишило с 37 см при Ново село за последното денонощие, водният стоеж е 405 см., съобщиха от местната Хидрометеорологична станция. Нивото на реката край Видин е 454 см, регистрирано е повишение  от 36 см.  Край Лом през последното денонощие  нивото на реката се е повишило с 16 см, водният стоеж е 468 см. Нивото на реката се е повишило край Оряхово с 4 см, водният стоеж е 342 см. \r\nТемпературата на водата край Ново село е 4,6 градуса, а край Оряхово - 6,1 градуса.", "date": "2018.02.06", "title": "Видин: Нивото на река Дунав се е повишило с 37 см при Ново село"}
{"url": "http://www.focus-news.net/news/2018/02/06/2485525/sport-poveche-ot-70-ot-biletite-za-tseremoniyata-za-otkrivaneto-na-zimnite-olimpiyski-igri-v-pyonchan-sa-veche-prodadeni.html", "text": "Повече от 70% от билетите за церемонията за откриването на Зимните олимпийски игри в Пьончан са вече продадени. \r\nЦеремонията по откриването ще се състои на 9 февруари от 13:00 часа българско време. Олимпийските игри ще продължат до 25 февруари.    Виктор Турмаков", "date": "2018.02.06", "title": "Спорт: Повече от 70% от билетите за церемонията за откриването на Зимните олимпийски игри в Пьончан са вече продадени"}
{"url": "http://www.focus-news.net/news/2018/02/06/2485528/ministar-nikolina-angelkova-savmestna-rabotna-grupa-mezhdu-balgariya-i-izrael-shte-raboti-za-nasarchavane-na-turizma-i-uvelichavane-na-patuvashtite-mezhdu-dvete-darzhavi.html", "text": "Ще бъде създадена съвместна работна група между България и Израел. Целта ѝ ще е да насърчи развитието на туризма и да увеличи пътуващите между двете държави. Това заяви министърът на туризма Николина Ангелкова на работна среща с Ярив Левин, министър на туризма на Държавата Израел, съобщиха от пресцентъра на Министерството на туризма. Двамата разговаряха в рамките на туристическото изложение IMTM в Тел Авив.\r\n208 141 израелски туристи са посетили България през 2017 г. Отчитаме близо 14% ръст спрямо предходната година, каза министър Ангелкова. Израел е важен и перспективен партньор на България. Министър Ангелкова представи пред израелския министър на туризма положителните данни за развитието на отрасъла в България. Над 8,8 млн. са чуждестранните туристически посещения за цялата 2017 г. Ръстът, който се отчита, е 7,6% в сравнение с предходната година. Общо над 630 700 повече чуждестранни посетители са дошли в България миналата година, уточни министърът.\r\nДруга тема на разговор бе реализирането на потенциала на страната като туристическа дестинация за четири сезона. СПА, уелнес и балнеотуризмът са водещи за развитието на българския здравен и медицински туризъм, който е приоритетен за Министерството, заяви министър Ангелкова. \r\nТя покани израелския си колега на второто издание на „Международния конгрес на световните цивилизации и древните маршрути“. Форумът е планиран през ноември в София. Събитието се организира съвместно от Министерството на туризма и Световната организацията по туризъм.\r\nПред г-н Левин министърът представи приоритетите ни по време на Българското председателство на Съвета на ЕС. Тя обясни, че за туризма това е от изключително значение, защото страната ще е във фокуса на европейското внимание. Ще покажем, че България е предпочитана туристическа дестинация, предлагаща качествен и разнообразен продукт. Целта ни е максимално да представим пред гостите страната си и ще използваме всички възможни направления –  София, Варна, Бургас и др., допълни Ангелкова. \r\nЯрив Левин оцени положително работата на Министерството на туризма в рамките на председателството. Той изказа благодарност за добрите взаимоотношения между двете държави и заяви готовността си за сътрудничество и подкрепа при реализиране на бъдещи инициативи. Министър Левин допълни, че увеличаването на полетите за и от България би дало тласък за туризма и в двете държави.\r\nIMTM е най-голямото и най-старото туристическо изложение в Източносредиземноморския район, което тази година се провежда за 21-ви път. В рамките на събитието участват 384 изложители от 46 държави.", "date": "2018.02.06", "title": "Министър Николина Ангелкова: Съвместна работна група между България и Израел ще работи за насърчаване на туризма и увеличаване на пътуващите между двете държави"}
{"url": "http://www.focus-news.net/news/2018/02/06/2485526/blagoevgrad-normalno-se-osashtestvyava-preminavaneto-prez-gkpp-ilinden.html", "text": "Нормално се осъществява движението на ГКПП „Илинден“. Това съобщиха за Радио „Фокус“ – Пирин от пункта. Без проблеми се извършва и преминаването на ГКПП „Кулата“, както и на останалите пунктове по българо-гръцката граница.\r\nЛивия НИНОВА", "date": "2018.02.06", "title": "Благоевград: Нормално се осъществява преминаването през ГКПП „Илинден“"}
{"url": "http://www.focus-news.net/news/2018/02/06/2485529/afp-siriyskoto-pravitelstvo-e-naneslo-vazdushen-udar-po-iztochna-guta-ubivayki-16-dushi.html", "text": "По данни на базираната в Лондон Сирийска обсерватория за правата на човека нови въздушни удари, нанесени от сирийските правителствени войски по държания от опозицията анклав Източна Гута край Дамаск, са убили най-малко 16 цивилни, предава  AFP.\r\n„Има 16 убити, двама от които деца, при интензивните въздушни удари, проведени от режима срещу няколко региона в Източна Гута“ заяви директорът на Обсерваторията Рами Абдел Рахман.  Виктор Турмаков", "date": "2018.02.06", "title": "AFP: Сирийското правителство е нанесло въздушен удар по Източна Гута, убивайки 16 души"}
{"url": "http://www.focus-news.net/news/2018/02/06/2485514/abc-news-pregovorite-za-novoto-germansko-pravitelstvo-navlizat-vav-finalnata-si-prava.html", "text": "Преговорите за съставянето на новото германско коалиционно правителство навлизат в това, което участниците в тях смятат за техен последен ден, предава  ABC News.\r\nКанцлерът Ангела Меркел и нейният „Съюз“ (ХДС/ХСС) и лявоцентристката Германска социалдемократическа партия първоначално се надяваха да свършат работата в неделя, но решиха да прибавят още два дни.\r\nАко се сключи споразумение, то няма да бъде краят на безпрецедентно дългите усилия на Германия да формира ново правителство след изборите през септември. Всяко споразумение ще трябва да бъде след това гласувано от членовете на ГСДП.\r\nПристигайки на преговорите във вторник председателят на социалдемократите Мартин Шулц заяви, че има „добри причини“ да вярва, че споразумението ще излезе „с добри резултатите за страната“.  Виктор Турмаков", "date": "2018.02.06", "title": "ABC News: Преговорите за новото германско правителство навлизат във финалната си права"}
{"url": "http://www.focus-news.net/news/2018/02/06/2485520/blagoevgrad-obshtinskiyat-savet-othvarli-predlozhenieto-da-upalnomoshti-kmeta-d-r-atanas-kambitov-da-predstavlyava-obshtinata-na-obshtoto-sabranie-na-asotsiatsiyata-po-vik.html", "text": "На проведеното днес извънредно заседание на Общински съвет-Благоевград отхвърли с 19 гласа „за“, 7 „против“ и 7 „въздържал се“, предложението залегнало като единствена точка в дневния ред, предаде репортер на Радио „Фокус“-Пирин. С приетото решение, на кметана Общината д-р Атанас Камбитов не се дава съгласие и не се упълномощава да гласува позицията на Общината по предвидения дневен ред в предстоящото редовно заседание на общото събрание на Асоциацията по ВиК на обособената територия, обслужвана от „Водоснабдяване и канализация“ ЕООД – Благоевград, насрочено за 21 февруари 2018 г. (сряда), от 11:00. \r\nОт състоялите се дебати в залата стана ясно, че в инвестиционната програма на Асоциацията по ВиК за Община Благоевград са предвидени както следва: за ремонт и реконструкция на ВиК мрежа- 318 хиляди лева; за поддръжка и ремонт на пречиствателна станция за питейна вода - 104 хиляди лева; за ремонт и реконструкция на ВиК съоръжения - 54 хиляди лева; за пречистване на отпадъчни води - 134 хиляди лева.\r\nБе отхвърлено и предложението на общинския съветник Гергана Янчева, да се упълномощи кмета Камбитов да гласува по точка I.4. и I.5  от предстоящото заседание с „ въздържал се“. Тези точки касаят одобряване на предложената от „ВиК“ ЕООД – Благоевград Обобщена и Подробна инвестиционна програма за инвестиции в активи – ВиК системи и съоръжения, публична държавна и публична общинска собственост, които да гарантират поетапно изпълнение на задължителното ниво на инвестициите за целия срок на договора, сключен между Асоциация по ВиК Благоевград и „ВиК“ ЕООД – Благоевград.\r\nЛора КАЛЧЕВА", "date": "2018.02.06", "title": "Благоевград: Общинският съвет отхвърли предложението да упълномощи кмета д-р Атанас Камбитов да представлява Общината на общото събрание на Асоциацията по ВиК"}
{"url": "http://www.focus-news.net/news/2018/02/06/2485531/svetoslav-vasilev-zam-kmet-na-kyustendil-gradat-i-osogovska-planina-predostavyat-dobri-vazmozhnosti-za-zimni-sportove-i-turizam.html", "text": "Кюстендил и Осоговска планина предоставят добри възможности за зимни спортове и туризъм. Това каза пред Радио „Фокус” – Кюстендил Светослав Василев, зам.-кмет на Община Кюстендил. По думите му съоръженията и инфраструктурата гарантират добрите условия в активния зимен сезон, а към това се добавя и подобрена леглова база. Само в Осоговска планина има около 300 легла, а към тях се добавят и местата за настаняване в самия град Кюстендил, който е в близост до планината. „Това, съчетано с горещата минерална вода в града, както и наличието на културни и исторически забележителност, дава много възможности. Смятам, че хората вече го оценяват. Това е видно и от броя на хората, посещаващи града и планината”, каза Светослав Василев.\r\nВенцеслав ИЛЧЕВ", "date": "2018.02.06", "title": "Светослав Василев, зам.-кмет на Кюстендил: Градът и Осоговска планина предоставят добри възможности за зимни спортове и туризъм"}
{"url": "http://www.focus-news.net/news/2018/02/06/2485532/pregled-na-mezhdunarodnite-novini-do-13-chasa-agentsiya-fokus.html", "text": "Белгийският федерален прокурор Катлийн Грожан заяви, че ще иска максималните 20 години затвор срещу Салах Абдеслам – единственият оцелял извършител на серията терористични нападения в столицата на Франция на 13 ноември 2015 г.>\r\nНеговият съучастник Софиен Аяри също е обвиняем в процеса. Той бе арестуван след престрелка през 2016 г. с белгийската полиция в брюкселски апартамент, където двамата се укриват с други заподозрени за тероризъм.\r\nГрожан също така призова присъдите да бъдат следвани от 13 години пробация, а обвинените да бъдат лишени от граждански и политически права. Според нея и двамата са съучастници в нападенията, макар и единият да не е стрелял по полицията по време на операцията по задържането им. \r\nОтносно дължината на присъдите се подчертава, че обвинението пада под чл. 137 на белгийския наказателен кодекс – „терористично убийство“. „Дори и за Салах Абдеслам, който е рецидивист по това обвинение, максималната присъда е 20 години“, заяви прокурорът. \r\n***  Преговорите за съставянето на новото германско коалиционно правителство навлизат в това, което участниците в тях смятат за техен последен ден.\r\nКанцлерът Ангела Меркел и нейният „Съюз“ (ХДС/ХСС) и лявоцентристката Германска социалдемократическа партия първоначално се надяваха да свършат работата в неделя, но решиха да прибавят още два дни.\r\nАко се сключи споразумение, то няма да бъде краят на безпрецедентно дългите усилия на Германия да формира ново правителство след изборите през септември. Всяко споразумение ще трябва да бъде след това гласувано от членовете на ГСДП.\r\nПристигайки на преговорите във вторник председателят на социалдемократите Мартин Шулц заяви, че има „добри причини“ да вярва, че споразумението ще излезе „с добри резултатите за страната“. \r\n*** Самоделна бомба, съставена от осем малки бутилки с пропан се е взривила край офисите на гръцкото министерство на отбраната в центъра на Солун в ранните часове на вторник, 6 февруари.\r\nЕксплозията е избухнала в 3:30 часа през нощта местно време (съвпада с българското) пред информационния офис на министерството, причинявайки ограничени щети по фасадата му. \r\nНа място са пристигнали пожарни, потушили огъня, разгорял се след взрива. \r\n***   Министърът на отбраната на Румъния Михай Фифор осведоми военната прокуратура на страната, че прототип на безпилотен летателен апарат, произведен в Румъния и притежаван от румънската армия, е загубен в Черно море.\r\nАпаратът е загубен през юни 2017 г. и операциите по откриването му не са били успешни. Апаратът е способен да действа на дълбочини до 100 метра под повърхността на морето, управляван дистанционно от човек на сушата. Цената на разработката и производството му е била около един милион румънски леи (420 хил. лева). \r\n***  Правнукът на 34-ия султан на Османската империя Абдул Хамид II – Орхан Османоглу,  направи връзка между борбата и съдбата на неговия дядо със ситуацията около сегашния турски президент Реджеп Тайип Ердоган.\r\n„Времената, когато моят дядо бе свален от султанския престол на 31 март 1909 год., наподобяват на сегашните времена. Поразително приличат на това, което се струпва на главата на Ердоган. … Днес ние свободно създаваме дружество „Абдул Хамид II”; откриваме училища, които носят неговото име. Ердоган, който е в нашите глави и сърца, успя да ни спечели през последните 15 години. Успя да заслужи тази почит в името на нашата история и на националната ни мъдрост.”, обяснява внукът на  Абдул Хамид II, цитиран от ИХА.\r\n*** Турската армия съобщава, че войник е загинал,  а още петима  са ранени при ракетен обстрел срещу турските войски в сирийската северозападна провинция Идлиб, предава  AFP.\r\n„Конвой турски войници навлезе в Идлиб в понеделник, за да изгради нов „наблюдателен пункт“, целящ намаляване на напрежението в региона, както предвижда споразумение с Русия. \r\n„Ракетен и минометен обстрел от терористична организация уби един войник и рани други петима, както и един цивилен, работещ с въоръжените сили“, съобщава турската армия в официално свое заявление. Добавя се, че ранените не са в сериозно състояние.\r\n„Армията отговори незабавно срещу членовете на терористичната групировка“, пише в заявлението, но няма допълнителни детайли. \r\nПровинция Идлиб е контролирана на-вече от групировката „Хаят Тахрир аш Шам“, бившата „Джебхат ан Нусра“.\r\n*** Председателят на комисията по разузнаването на Конгреса на САЩ Девин Нунес (Републиканска партия, Калифорния) обвини Демократическата партия в лицемерие, заявявайки, че има „ясна връзка“ между тях и Русия по време на президентските избори в страната от 2016 г.\r\n„Демократите имат ясна връзка с Русия – те наеха правна кантора, която е получила информация от руснаците относно предизборната кампания на Републиканците“, заяви Нунес. „Изглежда, че разследването на контраразузнаването е трябвало да започне срещу предизборната кампания на Хилари Клинтън. Но не се случва така“, допълни той.\r\nСпоред конгресмена министерството на правосъдието на САЩ е използвало информацията от т.нар.  „Досие на Стийл“, за да получи разрешение да шпионира члена на предизборната кампания на Доналд Тръмп Картър Пейдж.\r\n***", "date": "2018.02.06", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/02/06/2485536/sofiya-politsiyata-zadarzha-chetirima-mazhe-v-moment-na-razkomplektovane-na-kraden-avtomobil.html", "text": "Столични полицаи задържаха четирима мъже в момент на разкомплектоване на краден автомобил. Това съобщиха от пресцентъра на МВР. На 4 февруари в полицията е получен сигнал за противозаконно отнет лек автомобил „БМВ Х 1“. В хода на незабавно предприетите оперативно-издирвателни  действия от служители на сектор „Престъпления свързани с МПС“- СДВР, открадната кола била установена в автоморга на бул. „Св. Климент Охридски“. В момент на разкомплектоване на автомобила на адреса са задържани Х.Т./42г./, известен като „Ицо Турчина“, активен криминален контингент по линия „противозаконно отнемане“, В.Т./49г/, И.И./39г./ и К.И./30г./, всички от София. В непосредствена близост да автоморгата е задържана и 35-годишна жена, чиято задача била да наблюдава за евентуално приближаване на полицаи или други нежелани посетители. При последвалите процесуално-следствени действия в автоморгата полицаите намерили и иззели части от разкомплектования краден автомобил, регистрационните му табели, изрязана планка с набита рама, техническо средство за заглушаване на сигнали тип „тапа“, множество автоключове. В автомобилите на двама от мъжете били открити и иззети компютър и техническо средство за привеждане на автомобили в движение, както и незаконно притежаван газов пистолет. След доклад на събраните материали в Софийска районна прокуратура Х.Т. и В. Т. са привлечени като обвиняеми за престъпление по чл. 215 от НК и са им наложени мерки за неотклонение „задържане под стража“ за срок до 72 часа.", "date": "2018.02.06", "title": "София: Полицията задържа четирима мъже в момент на разкомплектоване на краден автомобил"}
{"url": "http://www.focus-news.net/news/2018/02/06/2485537/babh-ustanovi-nezakonno-pridvizhvane-na-domashni-lyubimtsi-ot-balgariya-kam-es.html", "text": "Българската агенция по безопасност на храните (БАБХ) установи незаконно придвижване на домашни любимци от България към ЕС. Това съобщиха от пресцентъра на БАБХ. На 26 януари е извършена проверка на четири превозни средства, натоварени с домашни любимци с произход от България и предназначени за осиновяване в страни членки на ЕС. Този контрол е осъществен на различни гранични пунктове на страната от органите на Българска агенция по безопасност на храните (БАБХ).\r\nПри на проверката две от превозните средства не са допуснати да продължат своето пътуване до крайното си местоназначение поради установени нарушения на Закона за ветеринарномедицинската дейност. Едното превозно средство е било натоварено с 34 домашни любимци (кучета), като само 19 от тях са преминали предварителен ветеринарномедицински преглед с гаранция за здравно състояние на животните и издаден ветеринарно-санитарен сертификат. Останалите 15 кучета не са придружени с ветеринарно-санитарен сертификат и липсва гаранция за здравното състояние на животните.\r\nПри проверка в обекта, от който произхождат кучетата, няма представени документи за собственост на животните.\r\nВторото превозно средство е било натоварено с 30 домашни любимци (кучета и котки), отглеждани и идващи от частни домове на български граждани и от приюти в различни населени места на страната (София град, София област, Несебър, Варна, Хасково) и пътуващи до Германия. В рамките на проверката е установено, че животните нямат или е направена, но не в срок регистрация в националната база данни Вет ИС на БАБХ, както и че 99 % от животните не са собственост на лицата (германски граждани „осиновители“), съгласно декларациите, придружаващи животните, а са все още собственост на приюти или частни лица (български граждани) с адрес в България. \r\nДанните по паспортите и декларациите не кореспондират с данните в националната база данни Вет ИС на БАБХ, която отразява и гарантира произхода и здравния статус на животните.\r\nДвижение на домашни любимци (кучета и котки) с цел осиновяване в рамките на ЕС се извърша при спазване на строги правила, гарантиращи здравеопазването и хуманното отношение към животните съгласно националното и европейското законодателство (необходими документи се издават съгласно Регламент (ЕС) № 576/2013 и Директива 92/65/ЕИО). Органите на БАБХ заедно с компетентните власти на другите държави членки на ЕС работят в непрекъсната комуникация и тясно сътрудничество с оглед спиране на всяко незаконно движение и търговия с животни, санкциониране на съответните нарушители и спазване правилата за здравеопазването и хуманното отношение към животните. Компетентните власти на държавите членки на ЕС са своевременно уведомени за двата описани по-горе случаи.\r\nПри информация за бъдещи подобни случаи БАБХ апелира гражданите да подават сигнали и да подпомагат съответните компетенти власти за спиране на незаконно движение или търговия с животни, за опазване здравето на животните и за хуманното отношение към тях.\r\nПодробна информация за стопаните на домашните любимци, условията за пътуване/движение на домашни любимци от територията от България до други страни на ЕС или извън може да се открие на .", "date": "2018.02.06", "title": "БАБХ установи незаконно придвижване на домашни любимци от България към ЕС"}
{"url": "http://www.focus-news.net/news/2018/02/06/2485534/burgas-vazstanovka-na-posreshtaneto-na-polk-lermontov-se-provede-po-povod-140-godini-ot-osvobozhdenieto-na-grada.html", "text": "Възстановка на посрещането на полк. Лермонтов в Бургас се проведе по повод 140 години от Освобождението града от турско робство, предаде кореспондентът на Радио „Фокус“-Бургас. Това се случи на паметника на руските освободители до Френската гимназия, където в миналото там е бил вход-изходът на града. Юри Ангелов в ролята на Лермонтов бе посрещнат от малчугани, облечени в народни носии с виковете „Идат, идат“. Пред ученици, облечени в традиционни за миналото облекла, той разказа за пътя на руските войски до Бургас, като получи ключа на града от австрийския консул. След възстановката се проведе ритуал по поднасяне на венци и цветя пред паметника на руския войн.\r\nМария РУСЕВА", "date": "2018.02.06", "title": "Бургас: Възстановка на посрещането на полк. Лермонтов се проведе по повод 140 години от Освобождението на града"}
{"url": "http://www.focus-news.net/news/2018/02/06/2485538/tsvetan-tsvetanov-provede-rabotna-sreshta-sas-zam-pomoshtnik-darzhavniya-sekretar-na-sasht-matyu-palmar.html", "text": "В рамките на работното си посещение в САЩ, председателят на Комисията по вътрешна сигурност и обществен ред и председател на ПГ на ГЕРБ Цветан Цветанов разговаря със зам.-помощник държавния секретар на страната Матю Палмър. Това съобщиха от пресцентъра на ПП ГЕРБ. По време на срещата в Държавния департамент на САЩ във Вашингтон бяха обсъдени въпроси на глобалната и регионалната сигурност. Цветан Цветанов запозна американската страна с приоритетите на Българското председателство на Съвета на ЕС, както и с произтичащите ангажименти на българския парламент в тази сфера. Беше обърнато специално внимание на парламентарното измерение на председателството и по-специално на предстоящата в средата на март среща в София по въпросите на правоохраната. И двете страни бяха единодушни, че европейската перспектива пред страните от Западните Балкани е от изключителна важност за сигурността на региона и единствено по пътя на взаимното сътрудничество могат да бъдат постигнати трайни и необратими резултати на демократичните процеси. Матю Палмър приветства подписването на Договора за приятелство, добросъседство и сътрудничество между Република България и Република Македония, като посочи, че това е пътят пред държавите от региона. \r\nПо-късно през деня Цветанов проведе политически срещи и в централата на Националния демократически институт във Вашингтон. Председателят на парламентарната група на ГЕРБ разговаря със старши директора за Централна и Източна Европа Робърт Бенджамин и с програмния директор за Централна и Източна Европа Кент Фогг. Те обсъдиха регионалното сътрудничество, в това число и засилването на сътрудничеството с партиите от “център-дясно” от страните от Западните Балкани. \r\nЦветан Цветанов е във Вашингтон (САЩ) за участие в Националната молитвена закуска при президента Доналд Тръмп.", "date": "2018.02.06", "title": "Цветан Цветанов проведе работна среща със зам.-помощник държавния секретар на САЩ Матю Палмър"}
{"url": "http://www.focus-news.net/news/2018/02/06/2485541/georgi-tityukov-zamestnik-kmet-na-plovdiv-nov-tsentar-za-vremenno-nastanyavane-na-litsa-i-semeystva-shte-bade-izgraden-v-grada.html", "text": "Нов център за временно настаняване на лица и семейства ще бъде изграден на улица Мортагон в Пловдив. Това каза пред журналисти Георги Титюков, заместник-кмет на Пловдив с ресор „Спорт, младежки дейности и социална политика“, предаде репортер на Радио \"Фокус\"-Пловдив. „Новоизградената сграда ще бъде на 5 етажа и в нея са предвидени да бъдат настанявани 17 лица. Някои стаи така са проектирани, че могат да се използват самостоятелно, но имат и преходни врати, които като се отворят става малко жилище с две стаи“, посочи Георги Титюков. \r\nПо думите му всяка стая ще бъде със самостоятелен санитарен възел, със стълбище и асансьор. Центърът е част от проекта „Подобряване на социалната инфраструктура в община Пловдив“. В рамките на проекта е предвиден ремонт на Кризисният център за жени, претърпели насили, който се намира на булевардите „Княгиня Мария Луиза“ и „Марица Юг“. „Ремонтът ще включва внедряване на мерки за енергийна ефективност, както и благоустрояване на дворното пространство, тъй като то е доста занемарено в момента“, каза архитект Амада Колчева, ръководите на проекта „Подобряване на социалната инфраструктура в община Пловдив“. \r\nОсновната цел на този проект е да допринесе за осигуряването на по-качествена социална инфраструктура в община Пловдив. С това ще се създадат предпоставки за предоставяне на ефективни социални услуги в общността и последващо намаляване на съществуващите форми на социално изключване. Обновените и изградените обекти ще дадат повече и подобрени възможности (капацитет) за защита, социална сигурност, задоволяване на ежедневните потребности, консултиране и информиране на различни целеви групи. Целевите групи на проекта включват жени, жертви на домашно насилие и техните деца; бездомни; деца на улицата; социално слаби лица и безработни; деца от социално слаби семейства; лица с физически увреждания и лица от ромски произход. Общата стойност на проекта е 2 120 718.42 лева. Крайният срок за реализацията му е до месец октомври 2019 година.\r\nВесела КРЪСТЕВА", "date": "2018.02.06", "title": "Георги Титюков, заместник-кмет на Пловдив: Нов Център за временно настаняване на лица и семейства ще бъде изграден в града"}
{"url": "http://www.focus-news.net/news/2018/02/06/2485521/makfaks-makedoniya-ek-shte-predstavi-strategiya-za-razshiryavaneto.html", "text": "Европейската комисия официално ще обяви стратегията си за разширяването на Европейския съюз към  Западните Балкани. Според някои медии стратегията посочва, че всички страни в региона имат възможност да напреднат по европейския път. Дали ще има дати за преговори, ще се научи във вторник, 6 февруари, предава македонската медия  Макфакс.\r\nВицепремиерът по европейските въпроси на Македония Буяр Османи заяви, че очаква ясен сигнал, че Македония има перспектива за затваряне на отворените въпроси по отношение на отношенията със съседите. Той  Османи изрази очакване, че в стратегия  ще се посочат европейските перспективи на Македония и Албания, които в съответствие с успешното изпълнение на ангажиментите си, ще бъдат насърчени да започнат скоро преговори за присъединяване до 2025 г.\r\nСтратегията ще бъде представена в Страсбург от върховния представител на ЕС по външните въпроси и политиката на сигурност Федерика Могерини и комисаря по разширяването Йоханес Хан, последван от разискване в Европейския парламент. Стратегията ще бъде насочена към държавите-членки, които ще я обсъдят на срещата на високо равнище през следващия месец. Виктор Турмаков", "date": "2018.02.06", "title": "Макфакс (Македония): ЕК ще представи стратегия за разширяването"}
{"url": "http://www.focus-news.net/news/2018/02/06/2485540/kyustendil-ekip-na-obshtinata-e-obezopasil-rayona-okolo-dzhamiyata-fatih-mehmed-v-grada-sled-signal-za-padashti-chasti-ot-minareto.html", "text": "Екип на Община Кюстендил е обезопасил района около джамията „Фатих Мехмед” в Кюстендил. Това съобщи пред журналисти Ивайло Чалъков, експерт в направление „Отбранителна и мобилизационна подготовка” към Община Кюстендил, предаде репортер на Радио „Фокус” – Кюстендил. Част от пространството около джамията е оградено със сигнална лента. Причината е получен сигнал за падащи части от минарето. „Обектът е посетен. Парчета от тухли са паднали върху улицата и върху пешеходната зона”, каза Ивайло Чалъков. По думите му е необходимо да бъдат премахнати опасните елементи от конструкцията на джамията. За тази цел е необходимо разрешение от страна на Министерство на културата, писмо за това вече е изпратено и се очаква отговор. Джамията не е действаща. Тя е със статут на архитектурно-строителен паметник от национално значение.\r\nВенцеслав ИЛЧЕВ", "date": "2018.02.06", "title": "Кюстендил: Екип на Общината е обезопасил района около джамията „Фатих Мехмед” в града след сигнал за падащи части от минарето"}
{"url": "http://www.focus-news.net/news/2018/02/06/2485530/vratsa-otmenena-e-gripnata-epidemiya-na-teritoriyata-na-oblastta.html", "text": "Отменена е грипната епидемия на територията на Врачанска област, съобщиха за Радио „Фокус“ – Видин от Регионална здравна инспекция (РЗИ)-Враца. В заповедта на директора на инспекцията д-р Орлин Димитров се посочва, че се отменят от днес, 6 февруари противоепедимичните  мерки, въведени на 29 януари. Регистрирано е понижение на заболеваемостта от грип и остри респираторни заболявания, като стойностите са 195,6 на 10 000. Посочва се, че до края на месец март продължава предаването на информация от лечебните заведения за случаи на пациенти с усложнения и тежко протичане на грип и остри респираторни заболявания, като се посочват и случаите на починали пациенти от тези заболявания.\r\nАнна ЛОЗАНОВА", "date": "2018.02.06", "title": "Враца: Отменена е грипната епидемия на територията на областта"}
{"url": "http://www.focus-news.net/news/2018/02/06/2485533/d-r-yanka-draganova-rzi-varna-gripnata-epidemiya-na-teritoriyata-na-oblastta-ostava-v-sila-uchebnite-zanyatiya-se-vazstanovyavat-ot-7-fevruari.html", "text": "Грипната епидемия на територията на Варненска област остава в сила. Това каза за Радио „Фокус” – Варна д-р Янка Драганова, директор на Дирекция „Надзор на заразните болести” към Регионалната здравна инспекция (РЗИ) във Варна. По думите й независимо от спада на заболеваемостта през последната седмица все още интензитетът на разпространение на заболяванията е много висок. “На проведеното днес заседание на Областната оперативна комисия за ръководство, координация и контрол в борбата с грип и острите респираторни заболявания се разгледа епидемичната ситуация през петата седмица на годината. Регистрираната заболеваемост е  178,37 на 10 000 души,  като през предходната седмица, когато обявихме грипна епидемия, заболеваемостта беше 198,69 на 10 000 души. Има спад в общата заболеваемост за цялата област Варна, в резултат на което се взе решение да се възстанови учебно-възпитателният процес в цялата област, да се разреши плановият прием и плановите операции на територията на област Варна, но всичко останало не се отменя“, заяви д-р Драганова. \r\nОстава в сила забраната за провеждане на женски и детски консултации, имунизации и реимунизации в цялата област до 9 февруари, когато ще се състои поредното заседание на Областната оперативна комисия за ръководство, координация и контрол в борбата с грип и острите респираторни заболявания.\r\nД-р Драганова коментира, че се повишава се заболеваемостта от остри респираторни заболявания във възрастовите групи 0-4 и 30-64 години. Тя отбеляза, че общата заболеваемост е спаднала, но само за сметка на възрастовите групи 5-14 и 15-29 години, докато във възрастовите групи 0-4 и 30-64 години не само не спада, но се и увеличава през петата седмица. Затова част от противоепидемичните мерки в областта остават в сила до поредното заседание на Областната оперативна комисия за ръководство, координация и контрол в борбата с грип и острите респираторни заболявания, което ще се проведе на 9 февруари. \r\n„Остава в сила забраната за свиждания в лечебни заведения и в заведения за лишаване от свобода, остава в сила забраната за провеждане на масови мероприятия на територията на областта, остава изискването за стриктно медицинско наблюдение в детски ясли и градини при сутрешния прием на децата в заведенията, спазване на противоепидемичен режим, проветряване, стриктен хигиенен режим. Забраната за смесване на групи остава в сила“, каза още д-р Драганова. Продължава забраната за провеждане на женски и детски консултации, имунизации и реимунизации в цялата област. Усложненията след прекарана тежка инфекция са основно пневмонии, бронхити и ларингити. Д-р Драганова посочи, че заболяването протича плавно, не остро, вероятно поради факта, че се причинява от грипен вирус тип В, който е с такава характеристика.\r\nМарияна ВАЛЕНТИНОВА", "date": "2018.02.06", "title": "Д-р Янка Драганова, РЗИ – Варна: Грипната епидемия на територията на областта остава в сила, учебните занятия се възстановяват от 7 февруари"}
{"url": "http://www.focus-news.net/news/2018/02/06/2485539/afp-prezidentat-na-polsha-shte-odobri-spored-zakon-za-holokosta.html", "text": "Президентът на Полша Анджей Дуда  съобщи , че ще подпише в закон според проектозакон за Холокоста, предизвикал напрежение между страната му и Израел, САЩ и Украйна, предава  AFP.\r\nСъщевременно президентът заяви, че ще изпрати закона до Конституционния съд, за да реши дали новият закон съответства на законите за свобода на словото. \r\nЗаконът предвижда глоби и до три години затвор за хора, които заявят, че нацистките лагери на смъртта на територията на страната по време на Втората световна война, са били полски. Израел изрази загриженост, че законът може да служи за отричане на участието на полски граждани в Холокоста.  Виктор Турмаков", "date": "2018.02.06", "title": "AFP: Президентът на Полша ще одобри според закон за Холокоста"}
{"url": "http://www.focus-news.net/news/2018/02/06/2485535/a1on-harvatiya-shte-predstavi-ideyata-si-za-integrirane-na-zapadnite-balkani-v-es.html", "text": "Хърватският министър-председател Андрей Пленкович трябва да говори пред Европейския парламент в Страсбург, където ще представи хърватската визия за разширяването на Европейския съюз към Западните Балкани, предава македонската медия  A1oN.\r\nПленкович ще говори паралелно с представянето на стратегическия документ на Европейската комисия за разширяването на Западните Балкани.  Той ще се демонстрира необходимостта от преодоляване на проблемите, които остават след войните, свързани с разпадането на Югославия , както и ще представи необходимостта да се обърне специално внимание на интеграцията на Босна и Херцеговина. Виктор Турмаков", "date": "2018.02.06", "title": "A1oN: Хърватия ще представи идеята си за интегриране на Западните балкани в ЕС"}
{"url": "http://www.focus-news.net/news/2018/02/06/2485547/bosna-i-hertsegovina-77-958-bosnentsi-sa-se-otkazali-ot-grazhdanstvo-na-stranata.html", "text": "77 958 босненци са се отказали от гражданство на страната, предава местното електронно издание \"Аkta.ba\", като само през 2017 г. отказалите босненски граждани се са били 4 365 души.\r\nИзданието припомня, че в първите години след гражданската война - от 1996 до 2000 г. от гражданство са се отказали общо 85 души, през 2002 г. техният брой е достигнал до 8 212 души, през 2003 г. - 9 070 души.\r\nКато причина за най-голям брой откази от гражданство се посочва придобиването на такова на западноевропейски страни, тъй като Босна и Херцеговина признава двойно гражданство само със Сърбия, Хърватия и Швеция. \r\nСпоред \"Аkta\" само през последните четири години от Босна и Херцеговина са се изселили над 150 000 души.", "date": "2018.02.06", "title": "Босна и Херцеговина: 77 958 босненци са се отказали от гражданство на страната"}
{"url": "http://www.focus-news.net/news/2018/02/06/2485544/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.06", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/06/2485545/zam-ministar-stefan-balabanov-rakovodstvoto-na-mvr-shte-prodalzhi-da-podkrepya-svoite-pozharnikari.html", "text": "За 23-ти пореден път се проведе официална церемония за награждаването на победителите в Националния конкурс “Пожарникар на годината 2017 г.”. Това съобщиха от пресцентъра на МВР.\r\n\"Отговорност е каузата в нашата работа\", заяви гл. инсп. Боян Кондуров, началник на РСПБЗН - Благоевград, отличен с наградата „Пожарникар на годината“. Като благодари за оказаната му чест, той отбеляза, че това е награда и оценка за работата на всеки един от колегите му в екипа. Той заяви, че за да си пожарникар, е нужно сърце, чувство за дълг, чест и кураж. Гл. инсп. Кондуров  пожела на всички свои колеги да съумеят да запазят искрата и хъса за работа, защото „това, което правим, си заслужава“.\r\nСред отличените са служители на ГДПБЗН, участвали при погасяването на големия горски пожар в района на Кресна и Симитли и при спасителните операции след наводненията в югозападната част на страната. Наградени са и служители, които през изминалата година приоритетно са работили с деца и хора от рисковите групи. По инициатива на тези инспектори и в сътрудничество с местната власт в домовете на възрастни, самотноживеещи и болни хора от малки населени места бяха поставени димни датчици, а състоянието на електрическите и отоплителните им инсталации бяха проверени. \r\nПо традиция на церемонията бяха връчени и награди за доброволец на годината и доброволен отряд на годината. Доброволчеството в България укрепва с всяка година – вече има 3 000 подготвени и обучени мъже и жени, които при необходимост помагат на служителите на ГДПБЗН.\r\n\"Министерството на вътрешните работи ще продължи да подкрепя усилията на ГД „Пожарна безопасност и защита на населението“ за подобряване  условията на труд на пожарникарите\", заяви зам.-министър Стефан Балабанов. Той увери, че процесът ще продължи и през тази година ще бъдат обновени още 22 сгради на пожарните служби. Ще бъдат осигурени и необходимите предпазни средства за пожарникарите. В приветствието си заместник-министърът благодари и за оказаната подкрепа на доброволците и изрази увереност, че обединени и подкрепени от хората, служителите на ГДПБЗН ще бъдат още по-силни.", "date": "2018.02.06", "title": "Зам.-министър Стефан Балабанов: Ръководството на МВР ще продължи да подкрепя своите пожарникари"}
{"url": "http://www.focus-news.net/news/2018/02/06/2485548/kyustendil-v-ramkite-na-edna-godina-obshtestveniyat-posrednik-za-obshtinata-e-razgledal-369-prepiski.html", "text": "В рамките на една година общественият посредник за община Кюстендил е разгледал 369 преписки. Това съобщи на пресконференция общественият посредник за община Кюстендил Васил Иванов, предаде репортер на Радио „Фокус” – Кюстендил. Приемната му е била посетена от 450 души, като най- често поставяните проблеми са били свързани с нарушение на обществения ред, проблеми с местните данъци и такси, незаконно строителство и административното обслужване. 9 от подадените жалби към Васил Иванов са останали без разглеждане заради минала 3-годишна давност на случаите. 8 от жалбите са били препратени на Омбудсмана на Република България Мая Манолова, а 17 от жалбите са препратени на други институции по компетентност. 14 от жалбите не са били върнати  с отговор в срок от 20 дни от община Кюстендил.\r\nПо думи на Васил Иванов няколко са незавършените преписки, касаещи жалби и сигнали от страна на граждани до обществения посредник. Една от преписките е предложение за изменение в Наредбата за обществения ред, касаещо шума в сградите в етажна съсобственост. Промяна не е направена, защото се очаква цялостно изменение в наредбата. Друга незавършена преписка е допълнително обезопасяване на кръстовището между улиците „Цар Симеон І” и „Даскал Димитри”. Целта е в района да бъдат поставени параболични огледала, които трябва да бъдат закупени със средства от бюджета на Община Кюстендил за 2018 година. „Другото незавършено нещо е зачитане на 21 март – официалният празник на Кюстендил, който да бъде неприсъствен за всички работещи на територията на общината”, каза Васил Иванов. По думите му в тази връзка са изпратени писма до областния управител, до ръководителите на държавните звена, получено е становище от страна на Министерство на труда и социалната политика, че това е празничен и неработен ден, но въпреки това същият не е бил ползван като такъв от работещите, извън общинската администрация. „Пуснах и сигнал до „Инспекция по труда”, която направи няколко проверки в училища, но другите териториалните звена не бяха проверени. Този въпрос остана да виси. Аз няма да се откажа от неговото решаване. В близките дни отново ще напиша писмо до областния управител”, каза Васил Иванов. По думите му не са разрешени и други въпроси, свързани с обособяване на зона за сигурност около Съдебната палата в града и паркирането в района, както и ползването на минерална вода от жители на квартал „Изток” в района на булевард „Дондуков”. Ще продължи работата и относно пашата на свободно пуснати селскостопански животни в земеделски терени.\r\nВасил Иванов посочи също, че сред подаваните сигнали са такива за подобряване на градската среда, осветлението и асфалтирането на улици. По думите му е решен дълго стоящ въпрос с опасни дървета в двора на Професионална гимназия „Джон Атанасов”. По сигнали на граждани са ремонтирани две улици в Кюстендил, премахнати са и съществуващи неправомерно поставени заграждения на улици. Пет сигнала са касаели поставяне на пейки и ремонтиране на алеи в града, които са изпълнени в срок. Почистени са три общински пътя, след подаване на сигнали от страна на граждани. Решен е и въпросът с изгорели улични лампи по селата, след закупуване на вишка от страна на Община Кюстендил. „По сигнали на граждани бяха премахнати моторни превозни средства, които дълго време са стояли паркирани на различни улици. Имаше сигнали и за почистване на нерегламентирани сметища в града и селата”, каза Васил Иванов. Разрешен е въпросът и със служебно събиране на информация от страна на детските градини по отношение на постоянното местожителство на родителите. Общественият посредник отчете и случаи, които не са разрешени. Единият е свързан с опасна сграда, която е със статут на местен паметник на културата. Тази сграда не може да бъде премахната без разрешение от страна на Министерство на културата. Вторият сигнал е свързан с дейността на комисията за разпределяне на годишната субсидия за читалищата, който не е от компетенцията на обществения посредник. Третият нерешен сигнал е във връзка с проекта за благоустрояване на градската среда, за който липсват данни за нередности при неговото изпълнение. „Другите жалби са за асфалтиране на улици в малките населени места”, каза Васил Иванов.\r\nВенцеслав ИЛЧЕВ", "date": "2018.02.06", "title": "Кюстендил: В рамките на една година общественият посредник за общината е разгледал 369 преписки"}
{"url": "http://www.focus-news.net/news/2018/02/06/2485543/plovdiv-s-opasnost-za-zhivota-e-5-godishnoto-dete-postradalo-na-ski-pista-v-pamporovo.html", "text": "С опасност за живота е 5-годишното дете, пострадало на ски писта в Пампорово. Това съобщи за Радио „Фокус” - Пловдив говорителят на УМБАЛ „Св. Георги” - Пловдив. То е в тежка кома, на командно дишане и е настанено в Интензивно отделение на Клиниката по детска хирургия. Детето е било докарано с тежка мозъчно черепна травма.\r\nИнцидентът е станал вчера, около 13.00 часа. Сноубордист е ударил детето в района на писта Снежанка в Пампорово, докато с учител се е учило да кара ски. Детето е от Русия и е било с родителите си.\r\nЦветана ТОНЧЕВА", "date": "2018.02.06", "title": "Пловдив: С опасност за живота е 5-годишното дете, пострадало на ски писта в Пампорово"}
{"url": "http://www.focus-news.net/news/2018/02/06/2485549/sport-olimpiyskite-igri-v-parizh-2024-g-shte-se-provedat-mezhdu-26-yuli-i-11-avgust.html", "text": "Изпълнителният комитет на МОК утвърди датите на провеждане на Олимпийските и Параолимпийските игри през 2024 г. в Париж.\r\nОлимпиадата ще се проведе между 26 юля и 11 август, докато Параолимпийските игри между 28 август и 8 септември.  Виктор Турмаков", "date": "2018.02.06", "title": "Спорт: Олимпийските игри в Париж – 2024 г. ще се проведат между 26 юли и 11 август"}
{"url": "http://www.focus-news.net/news/2018/02/06/2485554/poradi-neotlozhen-angazhiment-ministar-temenuzhka-petkova-nyama-da-uchastva-v-sabitieto-na-balgarskata-nezavisima-energiyna-borsa.html", "text": "Поради неотложен ангажимент министър Теменужка Петкова няма да участва в събитието на Българската независима енергийна борса (БНЕБ), днес от 14.30 часа. Това съобщиха от пресцентъра на Министерство на енергетиката.", "date": "2018.02.06", "title": "Поради неотложен ангажимент министър Теменужка Петкова няма да участва в събитието на Българската независима енергийна борса"}
{"url": "http://www.focus-news.net/news/2018/02/06/2485553/veliko-tarnovo-krazhba-na-150-litra-dizelovo-gorivo-ot-rezervoar-na-tir-razsledvat-politsai-ot-polski-trambesh.html", "text": "Кражба на 150 литра дизелово гориво от резервоара на товарен автомобил разследват служители на Районно управление – Полски Тръмбеш. Това съобщиха от пресцентъра на Областна дирекция на МВР – Велико Търново. Сигнал за извършеното престъпление е получен вчера сутринта от водача на автомобила. По негови данни деянието е извършено същата сутрин, на крайпътна отбивка, чрез премахване на секретен болт на резервоара. На местопроизшествието е извършен оглед. По случая е започнато досъдебно производство.", "date": "2018.02.06", "title": "Велико Търново: Кражба на 150 литра дизелово гориво от резервоар на ТИР разследват полицаи от Полски Тръмбеш"}
{"url": "http://www.focus-news.net/news/2018/02/06/2485551/dzhumhuriet-arestuvanite-rakovoditeli-na-turskiya-lekarski-sayuz-veche-sa-na-svoboda.html", "text": "След 6-дневен престой в следствения арест на свобода са пуснати 8 лекари от ръководството на Турския лекарски съюз (ТЛС), пише вестник „Джумхуриет”. \r\nПредседателят на ТЛС Рашит Тюкел облаче заяви, че лекарската гилдия „ще продължи да бъде на страната на мира”. По повод военната операция на турската армия „Маслинова клонка” в района на сирийския град Африн, ръководството на ТЛС публикува официално съобщение, озаглавено \"Войната е проблем за здравето на нацията”. Последва моментална реакция на властите и всичките 11 членове на централното ръководство бяха арестувани. Главната републиканска прокуратура в Анкара повдигна срещу тях обвинения за „извършване на терористична пропаганда” и „подстрекаване на народа към омраза и враждебност”. Трима от задържаните лекари отказаха да дадат показания в полицията и разпит в прокуратурата бяха пуснати на свобода в петък, но с мярка за неотклонение „подписка”. Останалите 8 лекари са освободени вчера, но също с мярка за неотклонение „подписка”, посочва още „Джумхуриет”.Агенция „Фокус” припомня: \r\nСлучаят с безпрецедентното задържане на ръководството на ТЛС даде повод на Брюксел още в петък да повиши критичния си тон към Анкара. Визира се „сериозното и системно нарушаване на принципите за върховенството на закона”, както и сериозните съмнения за „независимост и безпристрастност на съда и на съдебния процес”. \r\nДопълнителен повод за острата реакция на ЕС е повторното вкарване в затвора на председателя на турската секция на „Амнести интернешънъл” – Танер Кълъч. Недоумението на Брюксел е, че това става въпреки произнасянето на Конституционния съд той да бъде пуснат на свобода. Т.е., по-нисша съдебна инстанция не зачита решение на най-висшата съдебна институция. Георги Димов", "date": "2018.02.06", "title": "\"Джумхуриет\": Арестуваните ръководители на Турския лекарски съюз вече са на свобода"}
{"url": "http://www.focus-news.net/news/2018/02/06/2485552/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП \"Капитан Андреево\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 13.30 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.02.06", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреево\""}
{"url": "http://www.focus-news.net/news/2018/02/06/2485555/yordanka-ananieva-zam-kmet-na-burgas-po-povod-140-g-ot-osvobozhdenieto-na-grada-v-tozi-den-chovek-tryabva-da-si-dade-smetka-kakvo-e-svobodata.html", "text": "В този ден човек трябва да си даде сметка за това какво е свободата, какъв дар е тя и винаги трябва да се стремим да бъдем свободни като хора, и да се стремим да защитим свободата като ценност. Това каза пред журналисти зам.-кметът по образование и култура на Община Бургас Йорданка Ананиева по време на честванията по повод 140 години от Освобождението на Бургас, предаде кореспондентът на Радио „Фокус“-Бургас. „Станахме свидетели на много интересна възстановка. Посрещнахме отново „летящия отряд“ на полк. Лермонтов. Виждам в лицата на присъстващите интерес и благодарност“, посочи още Ананиева. \r\nТя благодари на всички, които са се включили във възстановката, която бе представена пред Паметника на руския войн до Френската гимназия. „Това ми дава надежда, че има дати, има ценности, които са незабравими и които могат да предизвикат любопитството, интереса и преклонението на нашето поколение. Трябва по-често да създаваме подобни по-любопитни и интересни неща, които да напомнят на младите хора за онова, което се е случило в миналото“, каза също Ананиева.\r\nМария РУСЕВА", "date": "2018.02.06", "title": "Йорданка Ананиева, зам.-кмет на Бургас, по повод 140 г. от Освобождението на града: В този ден човек трябва да си даде сметка какво е свободата"}
{"url": "http://www.focus-news.net/news/2018/02/06/2485557/evrodeputatat-petar-kurumbashev-klimatichnata-politika-na-es-tryabva-da-e-v-sinhron-s-uvelichavane-na-konkurentosposobnostta-na-balgarskata-ikonomika.html", "text": "България е една от десетте държави в ЕС, които имат доходи значително под средните за Съюза, и ще бъде подпомагана от Фонда за модернизация по време на прехода към нисковъглеродна икономика и енергетика. Това ще стане благодарение на 310 млн. квоти (Фонд за модернизация), както и безплатни квоти по правилата за държавна помощ. Това заяви Петър Курумбашев, член на Делегацията на българските социалисти в ЕП, по повод днешното гласуване на схемата за търговия с емисии в Страсбург, съобщиха от пресофиса на евродепутата. „Провежданата климатична политика на ЕС трябва да бъде в синхрон с увеличаване конкурентоспособността на нашата индустрия. Това е изключително важно за страни като България, които са външна граница на ЕС и граничат с държави, които не са включени в схемата за търговия с емисии“, каза още българският евродепутат. \r\nНа 22 ноември Съветът (на ниво посланици към ЕС) одобри предварителното споразумение относно реформата на схемата за търговия с емисии (СТЕ) за периода след 2020 г., постигнато между естонското председателство и Европейския парламент на 9 ноември. Договореният текст бе гласуван днес в Страсбург.\r\nРеформата на СТЕ ще помогне на ЕС да постигне целта си за намаляване на емисиите на парникови газове с най-малко 40% до 2030 г. съгласно договореното в Рамката относно климата и енергетиката до 2030 г. и Парижкото споразумение.", "date": "2018.02.06", "title": "Евродепутатът Петър Курумбашев: Климатичната политика на ЕС трябва да е в синхрон с увеличаване на конкурентоспособността на българската икономика"}
{"url": "http://www.focus-news.net/news/2018/02/06/2485546/delyan-dobrev-gerb-s-rabotodatelite-se-razbrahme-za-dalboki-reformi-v-energetikata.html", "text": "Разбрахме се за дълбоки реформи в енергетиката. Това каза народният представител от ГЕРБ и председател на парламентарната енергийна комисия Делян Добрев на брифинг в Министерски съвет след среща с работодателските организации и премиера Бойко Борисов, предаде репортер на Агенция „Фокус“. „Проведохме много ползотворна среща при премиера Борисов. Под неговото ръководство се разбрахме за промени и реформи в енергетиката, дори бих казал дълбоки реформи“, каза Добрев, като изброи 3 основни договорени мерки. „Първата е свързана със законодателни промени, които ще извадят на свободния пазар производители на електроенергия, които до сега имаха преференциална цена за тази енергия – продаваха директно на НЕК, без да я продават на свободния пазар. Това са топлофикациите, когенерации, заводски централи и производители от възобновяеми енергийни източници над 5 мегавата“, посочи Добрев. По думите му след законодателни промени, за които е поставен срок началото на март, тези производители ще продават своята енергия на свободния пазар и ще имат договор, който ще компенсира разликата между пазарната цена и цената, която те имат като ангажимент по различни директиви от ЕС. Според Делян Добрев това несъмнено ще повиши ликвидността на свободния пазар на електроенергия в България и ще гарантира, че получаваме реалната, пазарна цена за нея. Народният представител уточни, че втората мярка е свързана с дружествата в енергетиката. По думите му те ще предлагат на свободния пазар профилирана енергия, тоест отделно дневна и нощна електроенергия. „До сега тези дружества предлагаха на свободния пазар 24-часови профили, сега ще предлагат 12-часови дневни и нощни профили, за да може фирмите, които имат нужда от нощна енергия, да си купуват само нощна енергия и обратното“, обясни Добрев. Той допълни, че третата промяна е свързана с така наречените „американски централи“ и също е много съществена. Добрев припомни, че към момента  между ЕК и България върви комуникация за прекратяването дългосрочните договори за преференциална цена на енергията и задължително изкупуване. „Ангажимент на правителството ще бъде да забърза разговорите с ЕК, така че да може в един сравнително кратък срок ние да преформатираме тези договори и да ги прекратим“, каза Добрев, като уточни, че след като бъде постигнато споразумението, тези централи също ще продават електроенергията, която  произвеждат на свободния пазар.\r\nВесела АЛЕКСАНДРОВА", "date": "2018.02.06", "title": "Делян Добрев, ГЕРБ: С работодателите се разбрахме за дълбоки реформи в енергетиката"}
{"url": "http://www.focus-news.net/news/2018/02/06/2485550/delyan-dobrev-gerb-gotvenite-promeni-v-energetikata-nyama-da-zasegnat-domakinstvata.html", "text": "Готвените промени в енергетиката няма да засегнат домакинствата. Това каза народният представител от ГЕРБ и председател на парламентарната енергийна комисия на брифинг в Министерски съвет след среща с работодателските организации и премиерът Бойко Борисов, предаде репортер на Агенция „Фокус“. \r\n„Срещата беше изключително конструктивна. Промените, които предвиждаме, почти напълно ще либерализират свободния пазар на електроенергия в България, без това да засяга домакинствата по някакъв начин. Този модел не предвижда на този етап каквито и да са промени в регулирания пазар, в начина, по който се определят цените на регулирания пазар за бита, но в същото време изгражда до много по-голяма степен свободния пазар, така че да има множество продавачи на енергия, да има голяма ликвидност и да сме сигурни, че цената, която получават бизнеса и индустрията в България, е пазарната“, уточни той. \r\nПо думите на Добрев една от договорените с работодателите мерки е свързана с това електроразпределителните дружества да купуват технологичните загуби на свободния пазар. „Да не бъдат вече по регулирана квота от КЕВР и фиксиран обем на тази електроенергия, а да купуват толкова, колкото им е необходима на свободния пазар по свободно договорени цени“, обясни той. \r\nВесела АЛЕКСАНДРОВА", "date": "2018.02.06", "title": "Делян Добрев, ГЕРБ: Готвените промени в енергетиката няма да засегнат домакинствата"}
{"url": "http://www.focus-news.net/news/2018/02/06/2485556/kiril-domuschiev-krib-poluchihme-podkrepa-v-tova-da-napravim-pazara-na-elektroenergiya-v-balgariya-vazmozhno-nay-prozrachen-i-nay-moderen.html", "text": "Получихме подкрепа в това да направим пазара на електроенергия в България възможно най-прозрачен и най-модерен. Това каза председателят на Конфедерацията на работодателите и индустриалците в България (КРИБ) Кирил Домусчиев след среща между работодателските организации и премиера Бойко Борисов в Министерския съвет, предаде репортер на Агенция „Фокус“. „Ние сме изключително доволни от проведената среща и постигнатите резултати. Смятам, че постигнахме припознаване на позициите си с тези на министър-председателя и получихме една сериозна подкрепа от негова страна и от екипа му от присъстващите министри и експерти. Надяваме се наистина да има съществена промяна в Закона за енергетиката, а също така и в поведението на дружествата от държавната енергетика“, заяви Домусчиев. „С промените смятам, че проблемите могат да бъдат решени в дългосрочен план, а в краткосрочен ще разчитаме много на съдействието на министър Петкова. Смятам, че след проведения днес разговор и начертаните мерки, които трябва да се вземат от държавната енергетика, може да имаме едни краткосрочни  резултат, а със закона и дългосрочни, за да можем да имаме модерна енергетика и българската индустрия да получава енергия на пазарни цени, за да може да се конкурира със своите конкуренти в съседни и други европейски държави“, коментира още председателят на КРИБ. \r\nВесела АЛЕКСАНДРОВА", "date": "2018.02.06", "title": "Кирил Домусчиев, КРИБ: Получихме подкрепа в това да направим пазара на електроенергия в България възможно най-прозрачен и най-модерен"}
{"url": "http://www.focus-news.net/news/2018/02/06/2485560/sofiya-na-patya-za-kalotina-e-zadarzhan-e-mazh-ukril-v-avtomobila-si-13-140-kasa-kontrabandni-tsigari.html", "text": "Задържан е водач, укрил в автомобила си 13 140 къса контрабандни цигари. Около 7.30 часа вчера, на пътя за Калотина, служители на група „Контрол на пътното движение по главни пътища и автомагистрали“ към областната дирекция предприели проверка на лек автомобил „Ситроен Ксара“. В хода й, в облегалките на задните седалки и в кухината на пластмасов елемент под задната броня, полицейските служители открили укрити общо 657 кутии (13 140 къса) цигари от различни търговски марки без български акцизен бандерол. Това съобщиха от пресцентъра на МВР. След оглед на местопроизшествието тютюневите изделия са иззети заедно с лекия автомобил. 45- годишният водач е задържан за срок до 24 часа. В хода на образуваното по случая досъдебно производство са събрани достатъчно доказателства за виновността му, още същия ден му е повдигнато обвинение за извършено престъпление по чл. 234, ал.1 от НК и му е наложена мярка за неотклонение „парична гаранция“. Делото е изпратено в районната прокуратура в Сливница с мнение за предаване обвиняемия на съд.", "date": "2018.02.06", "title": "София: На пътя за Калотина е задържан е мъж, укрил в автомобила си 13 140 къса контрабандни цигари"}
{"url": "http://www.focus-news.net/news/2018/02/06/2485562/zhan-klod-yunker-bi-bilo-glupavo-da-se-atakuvat-kohezionnata-i-zemedelskite-politiki-na-es.html", "text": "Председателят на Европейската комисия Жан-Клод Юнкер заяви, че при  следващият дългосрочен бюджет на ЕС страните членки „не трябва да премахват кохезионната политика и общата земеделска политика“, предава EUOBSERVER.\r\n„Трябва да говоря за това глупаво и необмислено мнение, че трябва да атакуваме кохезионната политика и общата земеделска политика“, заяви Юнкер.  Виктор Турмаков", "date": "2018.02.06", "title": "Жан-Клод Юнкер: Би било глупаво да се атакуват кохезионната и земеделските политики на ЕС"}
{"url": "http://www.focus-news.net/news/2018/02/06/2485564/sabah-dali-izpolzvanoto-orazhie-za-strelba-po-turski-tank-e-rusko-proizvodstvo-i-koy-go-dostavya-na-siriyskite-kyurdii.html", "text": "По време на сраженията в района на Шейх Хороз в Сирия турски танк бе поразен, като загина целият 5-членен екипаж и един намиращ се до танка войник, пише вестник  „Сабах”. \r\nСчита се, турският танк „Леопард” е бил улучен в събота от ПТУРС руско производство - модификацията 9M113 „Konkurs”. Специалистът по антитероризъм Абдуллах Агар обаче защитава друга позиция. А именно, че няма значение произхода и модела на оръжието. Понеже предимно САЩ доставят на сирийските кюрди оръжие. А за да „заблудят” Анкара, „пласират” оръжие и руско и китайско производство на Отрядите за народна самозащита (ОНС)/Кюрдската работническа партия (ПКК), обяснява Абдуллах Агар, цитиран от „Сабах”. Георги Димов", "date": "2018.02.06", "title": "„Сабах”: Дали използваното оръжие за стрелба по турски танк е руско производство и кой го доставя на сирийските кюрди?"}
{"url": "http://www.focus-news.net/news/2018/02/06/2485565/d-r-emil-mushanov-sdruzhenie-na-obshtopraktikuvashtite-lekari-vidin-izplatiha-sas-zakasnenie-razlikata-v-potrebitelskata-taksa-na-pensionerite-za-poslednoto-trimesechie-na-2017-g.html", "text": "Изплатиха със закъснение  разликата в потребителската такса на пенсионерите за последното тримесечие на 2017 г. на общопрактикуващите лекари, каза за Радио „Фокус“ д-р Емил Мушанов, председател на Сдружението на общопрактикуващите лекари в област Видин. Той посочи, че изплащането е извършено с 4 месеца закъснение. \r\n„Знаете, че 1 лв. заплаща всеки пенсионер при посещение на личния си лекар. Останалите 1,50 лв. се изплащат на лекаря от Здравната каса. При нас се получи едно закъснение от 4 месеца, и то при положение, че от Министерството на здравеопазването са преведени средствата“, заяви д-р Мушанов. Той допълни, че се очаква да бъдат преведени и дължимите суми за януари за разликата в потребителската такса на пенсионерите. Д-р Мушанов допълни, че всички лекари, спрямо наредбите на Здравната каса, вписват в амбулаторния лист на всеки прегледан пациент номера на касовия бон за внесената такса.\r\nАнна ЛОЗАНОВА", "date": "2018.02.06", "title": "Д-р Емил Мушанов, Сдружение на общопрактикуващите лекари - Видин:  Изплатиха със закъснение разликата в потребителската такса на пенсионерите за последното тримесечие на 2017 г."}
{"url": "http://www.focus-news.net/news/2018/02/06/2485542/reuters-angela-merkel-zayavi-che-e-gotova-na-bolezneni-kompromisi-za-koalitsionnoto-sporazumenie.html", "text": "Германският канцлер Ангела Меркел заяви, че е готова да направи „болезнени компромиси“, за да сключи коалиционно споразумение със социалдемократите, чийто лидер Мартин Шулц заяви, че вторник е „денят на решението“ за преговарящите след месеци политическа несигурност, предава  Reuters.\r\nИ двете партии са съгласни, че е необходимо повече време за постигане на споразумението за подновяването на „голямата коалиция“ и са решили да подновят преговорите във вторник, 6 февруари. \r\n„Всеки от нас ще направи болезнени компромиси и аз съм готова на тях“, заяви Меркел. „Когато гледам движението на фондовите борси през последните часове, ние имаме бурни времена и от нас е очаква да формираме правителство за доброто на хората, такова, което ще даде стабилност“, допълни тя. \r\nГермания е заплашвана от нови избори или до безпрецедентно правителство на малцинството, ако ГСДП отхвърли коалиционното споразумение. Но преговарящите са на мнение, че във вторник ще постигнат споразумението.  Виктор Турмаков", "date": "2018.02.06", "title": "Reuters: Ангела Меркел заяви, че е готова на „болезнени компромиси“ за коалиционното споразумение"}
{"url": "http://www.focus-news.net/news/2018/02/06/2485563/stara-zagora-49-000-kasa-tsigari-bez-banderol-sa-izzeti-ot-kashta-v-maglizh.html", "text": "5 кашона, съдържащи 49 000 къса цигари без акцизен бандерол са били открити и иззети вчера от служители на Участък – Мъглиж и Районно управление на МВР - Казанлък  по време на процесуално-следствени действия - претърсване и изземване в къща в  Мъглиж, обитавана от 52-годишната К. М.  Жената е задържана за срок до 24 часа. Това съобщиха от пресцентъра на МВР. Образувано е бързо производство за  престъпление по чл.234, ал.1 от НК.", "date": "2018.02.06", "title": "Стара Загора: 49 000 къса цигари без бандерол са иззети от къща в  Мъглиж"}
{"url": "http://www.focus-news.net/news/2018/02/06/2485566/haskovo-28-380-kasa-tsigari-bez-banderol-sa-otkriti-pri-spetsializirana-aktsiya-v-oblastta.html", "text": "Хасково. Безакцизни цигари са открили и иззели и полицаи от Свиленград и Любимец в рамките на проведена специализирана акция. Това съобщиха от пресцентъра на МВР. На територията на двата града и село Сива река те извършили множество проверки на граждани, търговски обекти, частен дом и автомобил. Намерени са общо 28 380 къса цигари без бандерол от различни търговски марки. Контрабандните тютюневи изделия са иззети с протоколи по образуваните производства. На собствениците са съставени актове по Закона за акцизите и данъчните складове.", "date": "2018.02.06", "title": "Хасково: 28 380 къса цигари без бандерол са открити при специализирана акция в областта"}
{"url": "http://www.focus-news.net/news/2018/02/06/2485561/aktsenti-v-predavaneto-chasat-na-karlovo-po-radio-fokus-plovdiv.html", "text": "В предаването „Часът на Карлово” на Радио „Фокус“ – Пловдив днес ще чуем как продължават дейностите по проектите от инвестиционната програма на Община Карлово, които попадат  в група дейности “Градска среда”. Отпуснатият бюджет за тях е в размер на близо 4 700000 лева. Промените, които се предвиждаше да се направят, касаят основно подмяна на настилката и изграждане на водопроводна мрежа. Цели се цялостно решение за пешеходна зона, с цел обвързване на Централната градска част с парковата среда. По тази тема ще ни информира Красен Краев, експерт в Община Карлово. \r\nЩе продължим с друга тема, която касае възпоменателното отбелязване в Карлово на 145 години от гибелта на Васил Левски. Програмата на събитието ще ни разкрие директорът на СУ „Васил Левски” Мариана Манчева. Ще разберем също как децата от Карлово възприемат обесването на Апостола на свободата днес – като трагедия, или като апотеоз на безсмъртието.\r\nВ края на предаването ни ще чуете и за една инициатива, която предстои в Карлово – туристически благотворителен бал, на който ще се събират средства за хижите на Туристическо дружество „Васил Левски“. За това ще ни информира секретарят на дружеството Ангел Рунташки.\r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.02.06", "title": "Акценти в предаването „Часът на Карлово” по Радио „Фокус” - Пловдив"}
{"url": "http://www.focus-news.net/news/2018/02/06/2485567/zam-ministar-denitsa-nikolova-do-kraya-na-mesets-april-100-ot-resursa-na-operativna-programa-regioni-v-rastezh-shte-bade-otvoren-za-kandidatstvane.html", "text": "До края на месец април 100% от ресурса на Оперативна програма „Региони в растеж“ 2014-2020 г. в размер на над 3 млрд. лв. ще бъде отворен за кандидатстване от бенефициентите. Това обяви заместник-министърът на регионалното развитие и благоустройството и ръководител на Управляващия орган на оперативната програма Деница Николова по време на 11-тото заседание на Комитета за наблюдение на програмата, който се проведе в София, съобщиха от пресцентъра на Министерство на регионалното развитие и благоустройството.  Николова съобщи, че до момента по  Оперативна програма „Региони в растеж“ 2014-2020 г. са обявени общо 13 процедури за кандидатстване на стойност малко над 2.8 млрд. лева. Към момента се отчита 68% договаряне по програмата и 28% разплатени мерки по нея. В изпълнение са 447 проекта, като най-голям процент от тях заемат проектите за енергийна ефективност на публични сгради, следвани от проектите за жилищни сгради, за образователна инфраструктура, за градска среда, социална и пътна инфраструктура. Предстои да бъдат обявени още 3 процедури – за енергийна ефективност в периферните райони, за деинституционализация на социалните услуги за възрастни и хора с увреждания и за развитие на регионален туризъм. \r\n„Имаме видим напредък по програмата, като очакваме ускореният темп на изпълнение да продължи и през 2018 г. Към края на годината очакваме да приключат 163 проекта на обща стойност почти 300 млн. лева“, посочи зам.-министър Николова. Тя отбеляза, че само за последните два месеца Управляващия орган е разплатил 150 млн. лв. по програмата. „Това е много важно и показва, че проектите се реализират и ще постигнат своята основна цел за принос в развитие на регионите, икономически растеж, разкриване на нови работни места и подобряване качеството на живот, тъй като европейските инвестиции допринасят за промяна във всички региони на страната“, коментира Николова. \r\nЗаместник-министър Деница Николова информира още, че предстои допълнително договаряне на мярката за енергийна ефективност в 28-те малки градове бенефициенти. С близо 207 млн. лв. се финансират ремонтни дейности по монтиране на топлоизолация, нови дограми и ремонти в обществени и многофамилни жилищни сгради с фокус до 35 апартамента. Допълнителният оставащ ресурс и този от спестени средства ще се насочи в проекти на принципа на конкурентния подбор, с които се покриват най-видимо индикаторите по програмата, които целят спестяване на енергия, намаляване на парниковите емисии и др.  \r\nЗа първи път в България с безвъзмездни европейски средства от програмата ще се подкрепят и мерки за деинституционализация на възрастни хора. Цели се разкриване на дневни центрове за хора с деменция и центрове за социална интеграция и рехабилитация на възрастните. Политиката по предоставяне на социалната услуга ще се изпълнява в партньорство Министерството на труда и социалната политика,  както и с общините, които трябва да осигурят подкрепа за социалните работници, обяви още заместник-регионалният министър. \r\nЗам.-министър Николова допълни, че заседанието на Комитета за наблюдение се провежда в ключов момент в рамките на българското председателството на Съвета на ЕС, тъй като в следващите месеци предстои да се коментира и бъдещето на кохезионната политика след 2020 г. През месец май се очаква да бъде обявена и многогодишната финансова рамка на ЕК, спрямо която ще започне планиране и програмиране на политиките за развитие у нас след 2020 г. и новите регламенти за посоката на изпълнение на проекти. „В тази връзка МРРБ вече започна предхождащи мерки за плавно програмиране и успешен дебат за бъдещето на политиката след 2020 г. с промяна на статистическите региони на страната. Търсим модел, касаещ постигането на адекватно териториално разпределение на страната, допринасящ стратегически да определим нашите цели на регионално ниво и търсенето на финансиране след 2020 г., коментира тя. Целта е да се създадат силни и жизнени райони, които са по-добре географски обособени и разположени по основни оси на развитие, със силни, достъпни и притежаващи капацитет и възможности. \r\nБорислава Уудфорд, представител на Генерална дирекция „Градско и регионално развитие“ на Европейската комисия, отбеляза в словото си, че моментът е ключов за българското правителство и ЕК  по отношение на формирането на бъдещия бюджет и политиката на сближаване в ЕС след 2020 г. „Искам да ви похваля за позитивния тон и постигнатите резултати на програмата и да ви насърча да използвате всяка възможност да популяризирате и защитавате нашата политика и инструменти за инвестиции в градовете и регионите“, каза тя.  Борислава Уудфорд акцентира, че през тази годината елементите на финансовите инструменти трябва да станат оперативни, а Фондът на фондовете – функциониращ орган, който да докаже своята добавена стойност в системата.", "date": "2018.02.06", "title": "Зам.-министър Деница Николова: До края на месец април 100% от ресурса на Оперативна програма „Региони в растеж“ ще бъде отворен за кандидатстване"}
{"url": "http://www.focus-news.net/news/2018/02/06/2485569/ombudsmanat-maya-manolova-nastoya-obsht-evropeyski-organ-da-kontrolira-izpolzvaneto-na-dobavki-v-hranite.html", "text": "Въвеждане на единно европейско законодателство и общ европейски орган, с единен контрол, който да следи за двойните стандарти при храните и за използването на добавки в тях. За това призова омбудсманът Мая Манолова по време на експертната конференция „Бъдеще в добро здраве за Европа: Здравословно хранене при децата“, организирана в рамките на българското председателство на Съвета на Европейския съюз, съобщиха от пресофиса на омбудсмана.\r\n„Като омбудсман смятам, че е недопустимо да има различно качество потребители в рамките на Европейския съюз. Председателството е възможност за България да поставим на масата на ЕС теми, които смятаме за важни, а здравословното хранене при децата, двойните стандарти при храните са безспорно теми, които са важни и за всички европейски граждани“, заяви Манолова.\r\nВ изказването си тя акцентира върху факта, че институцията на омбудсмана е много активна по темата и отдавна настоява за европейска директива, която да забрани производството и предлагането на продукти с двойни стандарти. „Ние проведохме собствено проучване – с български майки, които живеят в Берлин и Виена и наистина установихме, че и по отношение на детските храни, на стоките за деца, които са закупени в един и същи момент от едни и същи търговски вериги – в Берлин, Виена и София, се наблюдават отклонения в съставките“, каза омбудсманът. Мая Манолова подчерта, че тези порочни практики са абсолютно недопустими и нечестни, а аргументът, че са съобразени с националния вкус и предпочитания е неоснователен. „Как се преценява националният вкус на 6-месечно бебе“, попита омбудсманът. \r\n„Заедно с Българската агенция по безопасност на храните, Комисията за защита на потребителите, Министерство на здравеопазването, Министерство на земеделието, храните и горите, Министерство на икономиката и с българските евродепутати от всички парламентарни групи започнахме кампания срещу двойните стандарти при храните. Включително с известни българи, лидери на обществено мнение, неправителствени организации, депозирахме петиция в Европейския парламент, която е призната за допустима в началото на тази година и предстои обсъждане, дебат по проблема, в рамките на Комисията по петиции в Европейския парламент“, допълни общественият защитник. По думите ѝ в процеса на изследването на двойния стандарт при храните институцията е установила и двоен стандарт при добавките в храните, т.нар. е-та -  оцветители, емулгатори, консерванти, подсладители, набухватели и др. \r\n„Според европейското законодателство – Регламент 1333/2008 г., в Европейския съюз са разрешени и допустими в определени количества 337 е-та, но тяхната употреба в различните страни членки е различна. В някои страни те се употребяват по-често, в други по-рядко и в по-малки количества. Сред възможните обяснения за това е, че една част от държавите-членки, до приемането на този регламент имат свое национално рестриктивно, по отношение на е-тата, законодателство и част от сега разрешените е-та са били забранени за употреба в тези европейски държави“, каза още Манолова. Тя акцентира, че е необходим строг контрол, защото предвиденият в Регламента мониторинг не се прилага навсякъде. \r\n„Това е проблем според нас и за Европейската комисия, за Генералната дирекция, а също така и Европейския орган за безопасност на храните, тъй като се очаква въвеждането на единни правила за контрол във всички държави-членки“, подчерта омбудсманът. \r\nМанолова добави, че впечатлението на гражданите е, че като цяло темата се неглижира, а въпросът за контрола върху добавките в храните е подценяван в целия Европейски съюз. \r\nОбщественият защитник представи двама младежи – Венелин Чакалов и Александър Чаушев от езикова гимназия „Иван Вазов“ в гр. Смолян, които са създатели на впечатляващо безплатно мобилно приложение, което сканира етикетите на храни и информира хората за наличието на е-та в продукта. \r\nОмбудсманът обърна внимание, че съществува сериозен обществен дебат за влиянието на добавките и на е-тата в храните, които в определени количества се приемат за безвредни, но според български учени тяхното натрупване може да доведе до изменения в човешкия геном.", "date": "2018.02.06", "title": "Омбудсманът Мая Манолова настоя общ европейски орган да контролира използването на добавки в храните"}
{"url": "http://www.focus-news.net/news/2018/02/06/2485572/stolichniyat-inspektorat-izvarshva-zasileni-proverki-za-chistotata-na-stroitelnite-obekti-v-sofiya.html", "text": "Във връзка с мерките за подобряване на качеството на атмосферния въздух в София, Столичният инспекторат извършва нарочни проверки за чистотата на строителните обекти. Това съобщиха от пресцентъра на Столична община. За 5 февруари от 21 проверени обекта са съставени 4 акта за административно нарушение в районите 'Триадица\", \"Витоша\" и \"Красно село\". Актовете са за непочистена ходова част на камионите и неизградена плътна строителна ограда на обекта.\r\nОт края на 2017 г. с изменения в Наредбата за управление на отпадъците и поддържане и опазване на чистотата на територията на Столична община са въведени завишени изисквания за поддържане на чистота на строителните обекти. Промените са насочени към намаляване на запрашаването във въздуха, както на място при изпълнение на строително ремонтни дейности, така и при движението на специализирана строителна техника в градската среда и са част от мерките, които Столична община предприема за подобряване качеството на атмосферния въздух в София. Промените в Наредбата вече са в сила, след одобрението им и от Столичния общински съвет.\r\nСпоред новите изисквания възложителите и изпълнителите на строително-монтажни дейности (СМР) в рамките на Столична община са длъжни да поддържат постоянно чисто на мястото на изпълнение на СМР и около него с минимум 10 метра отстояние, чрез метене и миене, както и да оросяват, покриват и предприемат други мерки необходими за недопускане отделянето на прах, при изпълнение на дейности по СМР в това число товарене, разтоварване, разрушаване.\r\nПромените в Наредбата категорично забраняват замърсяването на пътните платна и/или местата за обществено ползване от машини и механизация с неизмити или замърсени гуми и ходова част; поставяне и/или разполагане на строителни материали, строителни отпадъци и земни маси и други предмети без съответното разрешение в общински имоти (тротоари, улици, зелени площи и др.), предназначени за обществено ползване; допускане на разлив на места за обществено ползване на смоли, петролни продукти или други материали, вещества и химикали; замърсяването на мястото на изпълнение на СМР, както и разстоянието от него - минимум 10 метра, както и отделянето на прах, при изпълнение на дейности по СМР в това число товарене, разтоварване, разрушаване.\r\nГлобите, предвидени за нарушителите, съгласно промените в същата Наредба, са в размер между 100 до 5 000 лв за физически лица и между 700 до 20 000 лв. за фирми или еднолични търговци.\r\nСтолична община се обръща към гражданите да подават сигнали при очевидни нередности на телефона за неспешни сигнали на Столичен инспекторат - 02/987 5555, като в сигнала се упомене номерът на замърсяващото строително превозно средство и адресът на строителния обект.", "date": "2018.02.06", "title": "Столичният инспекторат извършва засилени проверки за чистотата на строителните обекти в София"}
{"url": "http://www.focus-news.net/news/2018/02/06/2485574/afp-broyat-na-zaginalite-pri-vazdushnite-udari-v-iztochna-guta-dostigna-do-33.html", "text": "По данни на базираната в Лондон „Сирийска обсерватория за правата на човека“ броят на загиналите при правителствените въздушни удари по анклава на опозицията Източна Гута край Дамаск е достигнал до 33 души, предава  AFP.\r\n„Ударите по няколко места в обсадената област, разположена източно от столицата са ранили също така повече от 100 души“, съобщава „Обсерваторията“. Виктор Турмаков", "date": "2018.02.06", "title": "AFP: Броят на загиналите при въздушните удари в Източна Гута достигна до 33"}
{"url": "http://www.focus-news.net/news/2018/02/06/2485575/sofiya-vavezhda-se-vremenna-organizatsiya-na-dvizhenieto-po-bul-dzheyms-bauchar-za-provezhdaneto-na-sabitie-v-posolstvoto-na-kuveyt-na-21-fevruari.html", "text": "Въвежда се временна организация на движението по бул. „Джеймс Баучър“ за провеждането на събитие в посолството на Кувейт на 21 февруари. Това съобщиха от пресцентъра на Столична община. От 12.00 часа до 20.30 часа на 21 февруари се забраняват престоят и паркирането на пътни превозни средства по бул. „Джеймс Баучър“ между бул. „Черни връх“ и ул. „Златен рог“.\r\nПромяната в организацията на движение се налага във връзка със събитие на посолството на Кувейт.", "date": "2018.02.06", "title": "София: Въвежда се временна организация на движението по бул. „Джеймс Баучър“ за провеждането на събитие в посолството на Кувейт на 21 февруари"}
{"url": "http://www.focus-news.net/news/2018/02/06/2485568/rumen-radev-aikb-dali-sme-srok-ot-2-sedmitsi-za-postigane-na-progres-po-dogovorenite-s-pravitelstvoto-promeni-v-energetikata.html", "text": "Дали сме срок от 2 седмици да има прогрес по това, което днес сме обсъждали като теми, да има конкретно стартирали инициативи. Силно се надяваме в рамките на този срок да бъде постигнат напредък. Така че нашата готовност остава с тази предупредителна мярка. Това каза заместник-председателят на Асоциацията на индустриалния капитал в България (АИКБ) Румен Радев на брифинг след среща между работодателските организации и премиера Бойко Борисов в Министерския съвет, предаде репортер на Агенция „Фокус“. Румен Радев уточни, че по време на срещата са били обсъдени и конкретни възможности за санкциониране на нелоялни търговски практики. На брифинга стана ясно още, че работодателите най-вероятно ще се откажат от искането на оставката на енергийния министър Теменужка Петкова, а провеждането на планирания за 28 февруари протест ще зависи от постигнатия прогрес по договорените мерки. Председателят на Конфедерацията на работодателите и индустриалците в България (КРИБ) Кирил Домусчиев уточни, че всяка от работодателските организации ще обсъди и ще излезе с позиция по отношение на министър Петкова и провеждането на протест, но общото мнение е, че в рамките на следващите 2 седмици ще бъде постигнат напредък по всички въпроси. „Получи се добър резултат и получихме съгласие за всички мерки проблеми, които Асоциацията на българските работодатели предлага“, каза Домусчиев. \r\nВесела АЛЕКСАНДРОВА", "date": "2018.02.06", "title": "Румен Радев, АИКБ: Дали сме срок от 2 седмици за постигане на прогрес по договорените с правителството промени в енергетиката"}
{"url": "http://www.focus-news.net/news/2018/02/06/2485577/dobrich-20-oto-izdanie-na-srednoshkolskiya-konkurs-za-poeziya-vazkreseniya-e-posveteno-na-130-godini-ot-rozhdenieto-na-dora-gabe.html", "text": "Дом-паметник „Йордан Йовков“ за поредна година в партньорство с регионален добруджански вестник обявиха литературен конкурс за поезия „Възкресения‘ 2018“. Това съобщи главният уредник на литературния музей в Добрич д-р Кремена Митева, предаде кореспондент на Радио „Фокус” – Варна. Това е 20-ото издание на конкурса. То е посветено на 130 години от рождението на Дора Габе. В конкурса могат да участват средношколци на възраст от 13 до 19 години с до три непубликувани стихотворения. Срокът за изпращане на текстовете е 25 март включително. Творбите могат да се изпращат на адреса на Дом-паметника – пощенски и електронен, публикувани на неговия сайт в интернет. Информация е публикуваната и в социалните мрежи. „Нашият конкурс има една вече 20-годишна история, даже малко повече, защото първото издание е през 1944 година. Тогава с един регионален добрички ежедневник ние решихме да направим в навечерието на Възкресения, на големия християнски празник Великден, един конкурс, който да провокира младите хора, гимназистите, да създават поезия. И може би разбира се в тази връзка преди това да четат поезия, проза, да бъдат отворени към литературата, към книгата въобще. Аз съм изключително благодарна на журналиста Галя Раданова, който отговаряше за културния отдел на вестника. С изключителен ентусиазъм тя прие тази идея и заедно буквално обикаляхме, за да търсим жури, което да ни помогне да бъдат оценени първите средношколци, изпратили свои текстове. Така в далечната 1994 година конкурсът стартира и макар че през 90-те години по финансови причини пропуснахме 4 издания, радваме се, че успяхме да го възстановим. Радваме се, че той стана традиционен и че от 2003 година той вече е национален“, посочи д-р Митева. Тя подчерта, че нещото, което амбицира организаторите да продължават да организират този конкурс, въпреки финансовите затруднения, това са успехите на участници в него. Връзката с тях не се прекъсва и дава възможност да се проследи развитието на младите поети. „Много сме щастливи да отбележим, че първият носител на наградата „Възкресения“ още през 1994 година Василка Вълева е носител и на други награди – на специалната награда на поетичния конкурс „Веселин Ханчев“ още през 1994 година. През 2013 година спечели трето място в конкурса за лирично стихотворение на името на Петко и Пенчо Славейкови. Вторият ни победител Галина Николова стана много утвърден млад поет, който има вече издадени няколко стихосбирки и когото сме канели на едно от нашите представяния на лауреати. Тогава Галина Николова сподели какво я провокира да продължава да пише. Така че ние се гордеем и с нея, защото тя също е носител на много отличия за поезия. Изключително добре като поет и художник едновременно се развива един наш многократен победител и в двете възрастови групи – Ана-Мария Коева от Бургас, която в момента учи архитектура в Единбург. Издала е вече няколко стихосбирки и е уредили самостоятелни изложби. Тя е с разностранни интереси и с много таланти и ние се радваме, че тя беше носител на приза „Възкресения“ няколко поредни години“, каза д-р Митева. Тя не пропусна и името на един ученик от Езикова гимназия в Добрич – Александър Петров, който се представя много добре в последните издания на средношколския литературен конкурс, бил е носител и на първо място. През миналата година той е представил и своята първа стихотворна книга – „Следобедна усмивка“.  През 2005 година  Дом-паметник „Йордан Йовков“ в Добрич издаде книга, в която са събрани лауреатите на средношколския поетичен конкурс „Възкресения“ до тогава. Амбицията на организаторите е тази година, тъй като е юбилейна за конкурса, да бъде издадена нова книжка със следващи лауреати, тъй като това би било привилегия. \r\nЖулиета НИКОЛОВА", "date": "2018.02.06", "title": "Добрич: 20-ото издание на средношколския конкурс за поезия „Възкресения“ е посветено на 130 години от рождението на Дора Габе"}
{"url": "http://www.focus-news.net/news/2018/02/06/2485558/abc-news-zhan-klod-yunker-prizova-kandidat-chlenovete-na-es-na-balkanite-da-uredyat-granichnite-si-sporove.html", "text": "Председателят на Европейската комисия Жан-Клод Юнкер предупреди страните от Западните Балкани, които се надяват да влязат в ЕС, че нито една от тях няма да бъде поканена, докато не разреши всичките гранични спорове със съседите си, предава  ABC News.\r\n„Няма да има по-нататъшно разширяване към Западните Балкани без първо граничните спорове да се решат“, заяви Юнкер. Неговото предупреждение, огласено в Европейския парламент в Страсбург, дойде след реч на хърватския министър-председател Андрей Пленкович. Хърватия и Словения и двете страни членки на ЕС са вплетени в спор за Пиранския залив в Адриатическо море. \r\nЮнкер същевременно заяви, че Сърбия и Черна гора може би ще успеят да влязат в Съюза през 2025 г., ако посрещнат всичките критерии за присъединяване. „Това е условна дата, окуражаваща страните да работят здраво, за да продължат по този път“, уточни той.  Виктор Турмаков", "date": "2018.02.06", "title": "ABC News: Жан-Клод Юнкер призова кандидат-членовете на ЕС на Балканите да уредят граничните си спорове"}
{"url": "http://www.focus-news.net/news/2018/02/06/2485559/nezavisen-makedoniya-i-v-atina-marsh-na-srama.html", "text": "\"След митингите в Солун и в Атина всичко разумно в последния опит да се намери решение на спора между Гърция и Македония е поставено под съмнение. Гръцките десни партии и гръцката православна църква, които са идейните водачи на протестите против основните цивилизационни и общочовешки права на самоопределение на народите, доказаха че не са били само тези 50 000 на митинга в Солун, но  и стотици хиляди горещи глави, които окупираха столицата на лъжливата люлка на демокрацията и показаха на света грозното лице на популизма.\" Това пише в уводна статия на скопското издание \"Независен\", посветена на протестите срещу употребата на името Македония, проведени в гръцката столица.  \r\nВ статията се твърди, че \"протестите връзват ръцете на гръцкия премиер и на правителството, както и на всички които искат да помогнат на Македония да стане част от НАТО и от ЕС\" и се обобщава, че крайната им цел е \"отношенията между двете страни да се върнат 25 години назад\".", "date": "2018.02.06", "title": "\"Независен\" (Македония): И в Атина марш на срама"}
{"url": "http://www.focus-news.net/news/2018/02/06/2485580/noi-sredniyat-osiguritelen-dohod-za-stranata-za-dekemvri-2017-g-e-88810-leva.html", "text": "Размерът на средния осигурителен доход за страната за месец декември 2017 г. е 888,10 лв. Това съобщиха от пресцентъра на Националния осигурителен институт (НОИ). Средномесечният осигурителен доход за страната за периода от 1 януари 2017 г. до 31 декември 2017 г. е 821.51 лв.\r\nОпределеният средномесечен осигурителен доход за страната за посочения период служи при изчисляване размерите на новоотпуснатите пенсии през месец януари 2018 г., съгласно чл. 70, ал. 2 от Кодекса за социално осигуряване.", "date": "2018.02.06", "title": "НОИ: Средният осигурителен доход за страната за декември 2017 г. е 888.10 лева"}
{"url": "http://www.focus-news.net/news/2018/02/06/2485578/emil-radev-enpgerb-premahvaneto-na-geoblokiraneto-shte-zasili-transgranichnata-onlayn-targoviya.html", "text": "Европейският парламент прие днес с голямо мнозинство окончателния текст на регламента, с който се премахва блокирането на географски принцип и други форми на дискриминация, които са създадени въз основа на националността, мястото на пребиваване или мястото на установяване на клиентите в рамките на вътрешния пазар. „С премахването на този принцип, ще се разшири свободата на електронната търговия и европейските граждани ще получат по-добър достъп до уебсайтове за електронни продажби“, коментира българският евродепутат Емил Радев, ЕНП/ГЕРБ, съобщиха от пресцентъра на ПП ГЕРБ.\r\nТърговците вече няма да имат право да блокират или ограничават достъпа до своя онлайн интерфейс от страна на клиентите по причини, свързани с тяхното гражданство или място на пребиваване. При пазаруването онлайн до сега повечето търговци пренасочваха потребителите към своята местна страница или таксуваха такава сума, която многократно може да надхвърли стойността на купувания продукт. По този начин определени търговци изкуствено сегментираха вътрешния пазар и възпрепятстваха свободното движение на стоки и услуги, като така ограничаваха правата на клиентите и не им позволяваха да се ползват от по-голям избор и оптимални условия.\r\nИмайки предвид, че днес едва 15% от европейците пазаруват онлайн от установени в други държави магазини, прекратяването на географското блокиране ще допринесе за развитието на единия пазар и ще премахне важни пречки пред търговията. За момента услугите, свързани със защитено с авторско право съдържание или произведения в нематериална форма са изключени от приложното поле на регламента. \r\n„Надявам се след две години, когато се направи преглед на прилагането на регламента да бъдат включени и тези услуги. Така ще можем да допринесем за премахване на оставащите пречки пред свободното движение на стоки и услуги и максималното развитие на вътрешния пазар“, добави в заключение Емил Радев.", "date": "2018.02.06", "title": "Емил Радев, ЕНП/ГЕРБ: Премахването на геоблокирането ще засили трансграничната онлайн търговия"}
{"url": "http://www.focus-news.net/news/2018/02/06/2485573/evrodeputatat-eva-maydel-gerbenp-onlayn-pazaruvaneto-stava-po-dostapno-v-tseliya-es.html", "text": "„Повече от половината уебсайтове блокират потребителите на основата на националност или местожителство. Новият Регламент преустановява това и създава условия за един по-справедлив пазар в интернет. Българските потребители ще могат да пазаруват онлайн в целия ЕС по-достъпно”, заяви българският евродепутат от ГЕРБ/ЕНП Ева Майдел непосредствено след гласуването на Регламента за забрана на необосновано блокиране на потребители при пазаруване онлайн (геоблокиране), съобщиха от пресцентъра на ПП ГЕРБ. \r\n Евродепутатът Ева Майдел (ГЕРБ/ЕНП) разясни и конкретните случай, в които геоблокирането е необосновано: „Новите правила определят три ситуации, при които са изключени каквито и да причини за различно третиране на клиенти от различни държави-членки на ЕС, а именно: продажбата на стоки без физическа доставка, където потребителят сам организира доставката; продажбата на услуги, предоставяни по електронен път, например интернет хостинг и продажба на услуги с конкретна локация, например, от България купувате билети за музей в Италия.“ Новият регламент ще направи така, че потребителите ще могат да ползват свободно разплащателните си карти без значение от коя държава са издадени. „В момента има случаи, в които продажбата може да ви бъде отказана, защото въпросният френски онлайн магазин, работи единствено с френски карти, например“, каза още Ева Майдел.  \r\nРегламентът за забраната на блокирането на географски принцип бе сред приоритетните досиета в Европарламента през 2017-а. Законодателите постигнаха съгласие в рамките на 18 месеца. „Това е поредната бариера, която премахнахме пред единния цифров пазар. Освен че вече можем да пътуваме без роуминг, до края на годината ще можем да ползваме абонаментите си за телевизия и филми (бел.ред. Регламент за преносимост), където и да се намираме в ЕС и ще се наслаждаваме и на по-добро третиране при онлайн пазаруването (бел.ред. Регламент геоблокиране)”, добави българският евродепутат Ева Майдел.", "date": "2018.02.06", "title": "Евродепутатът Ева Майдел ГЕРБ/ЕНП: Онлайн пазаруването става по-достъпно в целия ЕС"}
{"url": "http://www.focus-news.net/news/2018/02/06/2485579/kiril-domuschiev-krib-da-se-nadyavame-che-protesti-nyama-da-ima.html", "text": "Да се надяваме, че протести няма да има и ще имаме един добър резултат от тази среща. Това каза председателят на Конфедерацията на работодателите и индустриалците в България (КРИБ) Кирил Домусчиев след среща между работодателските организации и премиера Бойко Борисов в Министерския съвет, предаде репортер на Агенция „Фокус“. „Целта е да има възможно повече производители, които да предлагат своята електроенергия на борсата, защото сега реално има само двама, независимо от поправката, която се направи в закона през декември. Това не е достатъчно да говорим за свободен пазар и за невъзможност да се изкривяват и манипулират цените на борсата, което доведе до увеличение на електроенергията. Така че колкото повече производители има, толкова по-добре. В крайна сметка ще имаме една борса с едно по-голяма предлагане от повече фирми и това би трябвало да е нещо по-обективно  и по-реално да се говори за свободен пазар, за прозрачност и за конкуренция“, обясни Домусчиев. \r\nПредседателят на енергийната комисия към парламента Делян Добрев уточни от своя страна, че предложенията ще бъдат приети в началото на март, но те ще влязат в сила от 1 юли с новия регулаторен период. „Количествата на енергийната борса и сега не са малки, но това, което намалява конкуренцията е, че тези които предлагат енергията са трима. След промени ще стана 300 – като количество енергията няма да се удвои, но ще има допълнителни продавачи и количества, които ще бъдат извадени пилотно на свободния пазар с договор за разлика“, посочи той. \r\nВесела АЛЕКСАНДРОВА", "date": "2018.02.06", "title": "Кирил Домусчиев, КРИБ: Да се надяваме, че протести няма да има"}
{"url": "http://www.focus-news.net/news/2018/02/06/2485576/plovdiv-vazobnoveni-sa-remontite-po-ul-todor-i-ana-pulevi-i-ul-vodorad-v-karlovo-zaradi-hubavoto-vreme.html", "text": "Възобновени са ремонтите по ул. “Тодор и Ана Пулеви“ и ул. „Водорад“ в Карлово заради хубавото време. Това съобщи в предаването „Часът на Карлово” на Радио „Фокус”-Пловдив Красен Краев, експерт в Община Карлово. „Остава само един участък по ул. “Тодор и Ана Пулеви“ до приключването на ремонта”, каза Краев. В момента отново се работи и по ул. ”Водопад”. На 90% е готова и ул. ”Ал. Стамболийски”. Там ще бъде положена постоянна маркировка, тъй като заради зимния сезон е била положена временна такава, за да се предотвратят инциденти. „Настилката там е паважна и постоянната маркировка се прави по специална технология, с бели павета”, уточни Краев. По думите му, ако времето продължи да е хубаво, дейностите по всички обекти, които попадат в група дейности “Градска среда” в Инвестиционната програма на Общината, ще бъдат приключени преди поставените срокове.\r\nПромените, предвидени в Инвестиционната програма на Община Карлово, касаят основно подмяна на настилката и изграждане на водопроводна мрежа на няколко места. Цели се още цялостно решение за пешеходна зона, с цел обвързване на Централната градска част с парковата среда.\r\nЦветана ТОНЧЕВА", "date": "2018.02.06", "title": "Пловдив: Възобновени са ремонтите по ул. “Тодор и Ана Пулеви“ и ул. „Водорад“ в Карлово заради хубавото време"}
{"url": "http://www.focus-news.net/news/2018/02/06/2485583/sport-mogat-da-vavedat-zimna-pauza-v-angliyskata-liga.html", "text": "Ръководството на английската висша лига ще разгледа възможността да въведе пауза по време на зимната част от сезона. Решението ще бъде взето, ако представителите на лигата постигнат споразумение по повод телевизионните права. \r\nВ английската висша лига обръщат внимание по този въпрос заради оплакванията на старшите треньори, които са недоволни от големия брой мачове от този период, което води до травми сред играчите.\r\nПри вземане на подобно решение, паузата през зимата ще се въведе в сезон 2019/2020, когато изтича настоящия договор за телевизионните права.  Виктор Турмаков", "date": "2018.02.06", "title": "Спорт: Могат да въведат зимна пауза в Английската лига"}
{"url": "http://www.focus-news.net/news/2018/02/06/2485586/deputatat-delyan-peevski-dps-vnese-zakonodatelni-promeni-koito-shte-otgovoryat-na-obshtestvenoto-ochakvane-za-maksimalno-prozrachna-mediyna-sreda.html", "text": "Народни представители от ДПС са внесли за обсъждане в Народното събрание законопроект за изменение и допълнение на Закона за задължителното депозиране на печатни и други произведения.  Това се посочва в писмо до медиите, изпратено от Делян Пеевски - народен представител в 44-тото Народно събрание от ПП „Движение за права и свободи“. Агенция „Фокус“ публикува изявлението без редакторска намеса:", "date": "2018.02.06", "title": "Депутатът Делян Пеевски: ДПС внесе законодателни промени, които ще отговорят на общественото очакване за максимално прозрачна медийна среда"}
{"url": "http://www.focus-news.net/news/2018/02/06/2485584/plovdiv-izvarshvat-se-saglasuvatelni-protseduri-za-zapochvaneto-na-rehabilitatsiyata-na-patya-karlovo-dabene-voynyagovo.html", "text": "Извършват се съгласувателни процедури за започването на рехабилитацията на пътя Карлово-Дъбене-Войнягово. Това съобщи в предаването „Часът на Карлово” на Радио „Фокус”-Пловдив Красен Краев, експерт в Община Карлово. Общината е изготвила проектното предложение за реконструкция и рехабилитация на пътя по Програмата за развитие на селските райони, а през ноември 2017 година е сключила договор за финансиране за дейностите по проекта. Отсечката е дълга 9.2 км. Към договора, освен рехабилитация на пътя, се включва и полагането на широколентов интернет кабел в населените места. „Надяваме се тези съгласувателни режими да приключат час по-скоро, за да започнат процедурите за избор на изпълнител и да стартира работата по пътя през тази година”, каза Красен Краев.\r\nЦветана ТОНЧЕВА", "date": "2018.02.06", "title": "Пловдив: Извършват се съгласувателни процедури за започването на рехабилитацията на пътя Карлово-Дъбене-Войнягово"}
{"url": "http://www.focus-news.net/news/2018/02/06/2485585/evrodeputatat-petar-kurumbashev-podpomaganeto-na-malkite-i-sredni-predpriyatiya-e-edna-ot-tselite-na-prietiya-doklad-za-uskoryavane-na-inovatsiite-v-chista-energiya.html", "text": "Европейският парламент прие днес с голямо мнозинство доклада „Ускоряване на иновациите в чиста енергия“, по който докладчик в сянка е Петър Курумбашев, член на Делегацията на българските социалисти в ЕП. През месец януари докладът бе гласуван от ресорната Комисия по промишленост, изследвания и енергетика (ITRE), съобщиха от пресофиса на евродепутата Петър Курумбашев. “Mалките, средни и стартиращи предприятия трябва да имат водеща роля в разгръщането на пълния потенциал за иновации, който всяка държава има. Местните и регионални органи на ЕС, от своя страна, трябва да могат да развиват, и финансират проекти в областта на чистата енергия в зависимост от съответните им нужди”, заяви Курумбашев. Евродепутатът добави, че по време на преговорите с докладчиците от останалите политически групи на ЕП е настоял специален акцент да бъде поставен върху подпомагането на малките, средни и стартиращи предприятия, особено в случаите, когато те навлизат на пазара. Много често тежките административни процедури за патентоване на продуктите, както и изисквания сериозен финансов ресурс, са сериозна пречка за тях. “Иновациите в областта на чистата енергия ще донесат редица ползи за потребителите и бизнеса – по-достъпни цени на енергията, по-добра информираност на потребителите за консумацията на електроенергия, персонализирани решения за тяхното потребление, спрямо конкретните им нужди”, заяви Курумбашев.  \r\nБългарският евродепутат се спря и на проблема с \"енергийната бедност\", тъй като той засяга 50 милиона граждани на ЕС. “В България 20% от най-бедните домакинства изразходват повече от 14% от своя бюджет за сметки за електроенергия”, добави той. \r\nКурумбашев настоя и за преразглеждане на регионалното разпределение, когато става въпрос за финансиране на продукти свързани с иновации. Според данни на Европейското патентно ведомство 80% от патентованите продукти в сферата на иновациите са регистрирани едва в 5 западноевропейски държави. “Регионалните различия между държавите членки са повече от очевидни, така че е от решаващо значение Европейският съюз да предостави съгласувана и опростена финансова рамка, чрез която да се повиши капацитетът на държавите членки“, каза още той.\r\n„Трябва да продължим да финансираме проекти в сферата на електрическата мобилност и използването на водорода – както за леки коли, така и за автобуси, а и за индустриални нужди. Редно е да се направят необходимите инвестиции за развитие на инфраструктура за електрически превозни средства, поставяне на повече зареждащи устройства и разработването на решение за дългосрочни решения за съхранение на водород, както и батерии за електрически автомобили”, посочи Курумбашев.", "date": "2018.02.06", "title": "Евродепутатът Петър Курумбашев: Подпомагането на малките и средни предприятия е една от целите на приетия доклад за ускоряване на иновациите в чиста енергия"}
{"url": "http://www.focus-news.net/news/2018/02/06/2485588/dobrich-regionalna-biblioteka-dora-gabe-otbelyazva-mezhdunarodniya-den-za-bezopasen-internet.html", "text": "Регионална библиотека (РБ) „Дора Габе” в Добрич отбелязва Международния ден за безопасен интернет - 6 февруари. Това съобщи Галя Маринова, главен библиотекар и специалист „Връзки с обществеността“ в библиотеката, предаде кореспондент на Радио „Фокус” – Варна. На днешната дата светът отбелязва за XV-та поредна година международния ден. Това е една инициатива на Европейската комисия, с годините излязла извън рамките на Европа. На този ден по света се организират хиляди мероприятия с цел да се повиши осведомеността на милиардите интернет потребители за културно общуване в мрежата и за възможните опасности онлайн. Тази година над 120 държави от всички континенти се обединяват за каузата за по-безопасна дигитална среда за децата и младите хора. Идеята е всяка година да се привлича отново вниманието към по-безопасното и отговорно ползване на пространството в глобалната мрежа и на мобилните устройства. В Центъра за информация и справочно-библиографско обслужване на Регионална библиотека „Дора Габе” библиотечен специалист чрез презентация е запознал потребителите с основните правила за безопасен интернет, съобщи Галя Маринова. Презентацията включва информация за онлайн тормоза, компютърните и телефонни вируси и как да се предпазим от тях. На потребителските компютри е била отворена интернет страницата на Националния център за безопасен интернет в България http://www.safenet.bg. На ползвателите на библиотеката се предоставят листовки и флаери с основни правила за сигурност и безопасност в интернет. През тази година темата на Деня за безопасен интернет е „Създаване, свързване и споделяне на уважение: По-добрият интернет започва с Вас“. Акцент е безопасността на децата в онлайн пространството, също безопасната и отговорна употреба на интернет и мобилните технологии. Целта на инициативата на Европейската комисия е да се обединят институции, организации, бизнес и гражданско общество и чрез различни инициативи и кампании да се заостри вниманието към необходимостта да се полагат още повече общи усилия за превръщането на дигиталния свят в по-безопасна и полезна за развитието на децата среда, да се насърчи по-безопасното и по-отговорно ползване на онлайн технологиите, особено сред децата и младите хора по целия свят, да се насърчи формирането на етична онлайн среда, да се повиши дигиталната грамотност на децата и младите хора. За постигането на тези цели ключово значение има развиването от най-ранна възраст на дигитално-медийна грамотност и умения у децата, посочват специалистите. Изключително важна роля имат възрастните – семейства и образователни институции, които трябва да помагат за развиване на тези умения. Съществуват различни възможности, ако човек попадне на информация или други неща в Мрежата, които не му харесват или го плашат по някакъв начин, да подаде сигнал. На разположение са Национален център за безопасен интернет, Българска линия за онлайн безопасност, Държавна агенция за закрила на детето и Национална телефонна линия. \r\nЖулиета НИКОЛОВА", "date": "2018.02.06", "title": "Добрич: Регионална библиотека „Дора Габе” отбелязва Международния ден за безопасен интернет"}
{"url": "http://www.focus-news.net/news/2018/02/06/2485582/rumyana-ivanova-profesionalna-darzhavna-targovska-gimnaziya-svishtov-nyama-nito-edin-bezraboten-sred-zavarshilite-uchilishteto-prez-2017-godina.html", "text": "Нито един безработен няма сред завършилите Професионалната държавна търговска гимназия „Димитър Хадживасилев“ в Свищов, през 2017 година. Това заяви пред Радио „Фокус“ – Велико Търново директорът на учебното заведение Румяна Иванова. Тя уточни, че 16 от всички 67 зрелостници са намерили работа. Това, по думите й, се равнява на 24 %. 14 от тях развиват кариера в България, а двама са заминали за Германия. „Обучението си във висше учебно заведение продължаха 51 ученици. Това е 76 % от общия брой на завършилите. Имаме двама студенти в Англия по направление „Маркетинг и мениджмънт“, а  в България – 49. Те се обучават в различни направления, като най-много от тях са във Великотърновския университет – 19. Имаме и студенти по икономика, медицина, един във Военноморската академия във Варна и т. н.“, обобщи Румяна Иванова.\r\nПо думите й тези факти са показателни за това, че Търговската гимназия дава възможност за успешен старт за всеки, избрал да учи в нея и положил усилия да усвои определена професия.\r\nЛуиза ТРАНЧЕВА", "date": "2018.02.06", "title": "Румяна Иванова, Професионална държавна търговска гимназия-Свищов: Няма нито един безработен сред завършилите училището през 2017 година"}
{"url": "http://www.focus-news.net/news/2018/02/06/2485592/galat-interneshanal-mnozinstvo-ot-55-odobryavat-premestvaemite-obekti-po-moreto-da-dobiyat-standartizirana-viziya.html", "text": "Мнозинство от 55% одобряват прословутите преместваеми обекти по морето да добият стандартизирана визия, 36% не одобряват, а останалите се затрудняват да отговорят. Мнозинство от 67% обаче не е съгласно подобни търговски обекти около плажовете да бъдат напълно премахнати и продажбата на храни и напитки да се премести изцяло към първата линия с хотели. Очевидно подобна мярка едновременно би затруднила и родните туристи, и оскъпила покупките им поради надценките в хотелите.\r\nМнозинство от българите са крайно категорични за въвеждане на повече правила и ред в курортните места. Например, всякакви мерки за въвеждане на ред по плажовете се одобряват. Мнозинство от 92% приемат идеята по-ясни правила къде могат да се разполагат каравани и палатки. 84% пък одобряват тавани на цените на чадъри и шезлонги. Мнозинство от 63% принципно одобрява идеята за категоризиране на плажовете. \r\nВсички мерки предлагани от ресорните администрации срещат почти инстинктивна подкрепа сред обществото. Респективно, 39% одобряват работата на туристическото министерство, 35% не я одобряват, а останалите се колебаят.  \r\nЯвно всякакви мерки за повече ред в туристическите райони се възприемат, но и крайностите се отхвърлят. Друг пример в това отношение: за 62% проверките по курортните места трябва да се правят незабелязано и през цялото време – за да има постоянен контрол. Малцинство от 36% избират становището, че проверките по курортните места трябва да се правят заедно с медии и в присъствието на туристите – за да има повече гласност. Останалите се колебаят. Явно обществото ни предпочита по-скоро постоянните, отколкото показни мерки. Вероятно това се дължи и на цялостния скептицизъм към прекалено медийни акции и към политическата прослойка въобще.\r\nБяха проверени и други подобни двойки твърдения, които да уловят генералната структура на нагласите по потенциални алтернативни становища по дадени теми. Например, беше зададен и провокативният въпрос дали като цяло концесионирането и въобще формите на стопанисване на плажовете са по-добрият вариант, или пък липсата на стопанисване и концесиониране – за да се съхрани максимално природният вид. Както можеше и да се очаква, 79% предпочитат концесионирането и стопанисването на плажове – за да се поддържа ред и чистота, а 17% предпочитат природния им вид. Дилемата е трудна, защото стопанисването и поддържането не противоречи на максимално природния вид на плажовете. Затова и въпросът целеше да покаже по-скоро каква е онази част от българите, които предпочитат краен вариант. Тези 17% се равняват на почти милион българи. Това значи, че за милион наши сънародници отдалечаването на туристическите места от природата и спокойствието е толкова тежко, че биха предпочели дори липса на стопанска грижа. \r\n46% от българите над 18 години казват, че в последните пет години са почивали, макар и за малко, на български морски курорт. 35% пък твърдят същото за планински курорти у нас. 20% са посетили чуждестранен морски курорт, а 2% - чуждестранен планински курорт. \r\n41% казват, че в започващата година ще посетят български морски курорт, 31% твърдят, че ще идат на български планински курорт. 15% се надяват да отидат, дори и за кратък отдих, на море в чужбина, а 3% - на планина в чужбина. Очевидно родната публика остава най-големият клиент на туристическата ни индустрия.", "date": "2018.02.06", "title": "„Галът интернешънъл“: Мнозинство от 55% одобряват преместваемите обекти по морето да добият стандартизирана визия"}
{"url": "http://www.focus-news.net/news/2018/02/06/2485571/pernik-kmetat-vyara-tserovska-blagodari-na-vsichki-kmetove-na-naseleni-mesta-za-perfektnata-organizatsiya-na-survakarskite-grupi-v-27-iya-mezhdunaroden-festival-na-maskaradnite-igri.html", "text": "Кметът на Община Перник Вяра Церовска благодари на всички кметове на населени места за перфектната организация при представянето и участието на сурвакарските групи в 27-ия Международен фестивал на маскарадните игри „Сурва 2018“. Това съобщиха от пресцентъра на Общината. „Всичко беше невероятно красиво. Още веднъж ще кажа, че в Перник няма най-добри, а има най-най-добри. Повечето от кметовете лично участваха и заредиха с енергията си този хубав празник, което промени цялата атмосфера в града“, заяви Вяра Церовска на регулярната месечна среща с кметовете на населени места. В нея взеха участие още зам.-кметът Владислав Караилиев и секретарят Радослава Манова. \r\nВ рамките на срещата Церовска заяви, че бюджетите на кметствата са равни на миналогодишните. „Всички възможности трябва да бъдат реализирани, да се разгледат и програмите по ПУДООС“, конкретизира кметът. Тя посочи, че традиционният празник Тодоровден в Богданов дол е включен в културната програма на председателството на Съвета на Европейския съюз и се очакват високопоставени гости. \r\nПо-голяма част от местните управляващи заявиха, че в момента нямат проблеми, които да ги притесняват и се надяват спокойствието да се запази по-дълго време. Кметовете на Кралев дол, Зидарци, Черна Гора и Боснек съобщиха за отворени дупки вследствие на снеговалежите. Смяна на бобри, проблемът с бездомните кучета и почистването на реки и дерета бяха другите въпроси, които поставиха местните кметове.", "date": "2018.02.06", "title": "Перник: Кметът Вяра Церовска благодари на всички кметове на населени места за перфектната организация на сурвакарските групи в 27-ия Международен фестивал на маскарадните игри"}
{"url": "http://www.focus-news.net/news/2018/02/06/2485570/tass-redzhep-tayip-erdogan-zayavi-che-operatsiyata-na-turskite-vaorazheni-sili-v-siriya-shte-obhvane-i-idlib.html", "text": "Турският президент Реджеп Тайип Ердоган заяви, че операция „Маслинова клонка“, която в момента тече в сирийския регион Африн, ще продължи и в провинцията Идлиб, предава ТАСС.\r\n„Провежданата в Африн операция продължава и в Идлиб“, заяви Ердоган. „Нямаме никакви проблеми с кюрдите на юг. Имаме проблеми с терористичните организации, а те са добре известни – „Отрядите за народна самоотбрана“, „Демократическият съюз“, ПКК и „Ислямска държава“, поясни той. \r\nГенералният щаб на турските въоръжени сили обяви на 20 януари началото на операция „Маслинова клонка“ срещу кюрдските „Отряди за народна отбрана“ в Африн, където преживят около 1,5 млн. кюрди и бежанци от други части на Сирия. Турция смята тези организации за терористични.  Виктор Турмаков", "date": "2018.02.06", "title": "ТАСС: Реджеп Тайип Ердоган заяви, че операцията на турските въоръжени сили в Сирия ще обхване и Идлиб"}
{"url": "http://www.focus-news.net/news/2018/02/06/2485590/svetovniyat-makedonski-kongres-protesti-v-zashtita-na-imeto-bez-makedoniya-vsichki-shte-izcheznem.html", "text": "Македонската диаспора по света организира протести за защита на конституционното име на страната под надслов „Без Македония всички ще изчезнем“, това се казва в съобщение на Световния македонски конгрес. Общомакедонският протест е нарочен за 27 февруари, вторник, от 18.00 часа пред представителството на ЕС в Скопие,а от там ще продължи протестно шествие до парламента. В съобщението се казва „македонците по света искат: безусловно прекратяване на преговорите за името Македония с правителството в Атина и продължаване на членството в ООН и другите международни организации под конституционното име Македония. Второ, изтегляне на закона за употреба на езиците, изтегляне на договора Заев-Борисов, незабавно освобождаване на затворените и осъдените за събитията в македонския парламент от 27 април 2017 г. Ако правителството не приеме исканията, македонците по света и техните организации искат саморазпускане на парламента и произвеждане на предсрочни парламентарни избори с осигуряване на условия за провеждане на избори в 7-и избирателен район (Чужбина) без потвърждаване на избирателни права за всички избори.“ \r\nСветовният македонски конгрес отхвърля вариантите с референдум, ратификация на международен договор и промяна на Конституцията с цел промяна на името на страната и идентичността на нацията.\r\nСветовният македонски конгрес се обръща към всички партии да участва в протеста, тъй като „в Македония ни има, а без Македония всички ще изчезнем“. От  Световния македонски конгрес съобщават, че до момента са получили подкрепа от движението „Всички за Македония“, Съюза на сдружението на македонците от Егейската част на Македония, Съюза на македонците с ислямско вероизповедание, Македонски манифест, както и дружествата на защитниците (ветерани от гражданската война) и македонските патриотични организации.", "date": "2018.02.06", "title": "Световният македонски конгрес: Протести в защита на името „Без Македония всички ще изчезнем“"}
{"url": "http://www.focus-news.net/news/2018/02/06/2485593/kyustendil-broshura-shte-dava-podrobna-informatsiya-za-deynostta-na-obshtestveniya-posrednik-v-obshtinata.html", "text": "Брошура ще дава подробна информация за дейността на обществения посредник в Кюстендил. Това съобщи пред журналисти Васил Иванов, обществен посредник за община Кюстендил, предаде репортер на Радио „Фокус” – Кюстендил. Според Васил Иванов вече е предоставен текстът за брошурата в Община Кюстендил, предстои предпечатна подготовка и оформление, след което и печат. „В тази брошура ще бъдат обхванати най-общо дейностите на обществения посредник. Целта е гражданите пълно да се запознаят с въпросите и проблемите, които може да бъдат разрешени от страна на институцията”, каза Васил Иванов. По думите му ще се промени и работното време на институцията, което ще бъде съобразено с работното време на общинската администрация. „Старото работно време се оказа неефективно. В следобедните часове приемната не беше посещавана от граждани, а и е необходимо да бъде спазен и правилникът за дейността на обществения посредник. Новото работно време ще бъде о 8.00 до 17.00 часа”, каза Васил Иванов.\r\nВенцеслав ИЛЧЕВ", "date": "2018.02.06", "title": "Кюстендил: Брошура ще дава подробна информация за дейността на обществения посредник в общината"}
{"url": "http://www.focus-news.net/news/2018/02/06/2485591/targovishte-vremenno-dvizhenieto-se-osashtestvyava-v-edna-lenta-po-okolovrastniya-pat-na-grada-v-posoka-sofiya-poradi-pochistvane-na-razlyato-maslo-sled-patnotransportno-proizshestvie.html", "text": "Временно движението се осъществява в една лента по път I-4 Пролаз - Търговище, околовръстен път на град Търговище, в посока София, поради почистване на разлято масло вследствие на пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.02.06", "title": "Търговище: Временно движението се осъществява в една лента по околовръстния път на града, в посока София, поради почистване на разлято масло след пътнотранспортно произшествие"}
{"url": "http://www.focus-news.net/news/2018/02/06/2485595/dots-ivan-ivanov-kevr-novata-targovska-platforma-v-ramkite-na-denya-e-vazhna-krachka-za-balgarskata-energetika.html", "text": "Новата търговска платформа „В рамките на деня“ е важна крачка за българската енергетика. Това каза председателят на Комисията за енергийно и водно регулиране (КЕВР) Иван Иванов по време на представянето на платформата, създадена от Българската независима енергийна борса (БНЕБ), предаде репортер на Агенция „Фокус“. По думите на Иванов БНЕБ е лицето на либерализацията на българския пазар. Той уточни, че КЕВР е подкрепяла нейните решения още от създаването ѝ. „На борсата ще бъдат предоставени всички количества електроенергия, произведени от лицензираните производители, след като са изпълнили квотите си към регулирания пазар. Така след няколко месеца на БНЕБ ще се предлагат много по-големи количества електроенергия, което създава нейната ликвидност през следващите години“, каза още доц. Иванов и уточни, че КЕВР ще следи за спазването на всички правила за прозрачност.\r\nИзпълнителният директор на „Български енергиен холдинг“ ЕАД Петьо Иванов обясни, че целта на БЕХ е да изпълнява всичко, което е нужно, за да се гарантира независимостта на БНЕБ и уточни, че собствеността ѝ ще премине в ръцете на Българската фондова борса. „Въпрос на време е вписването в търговския регистър да стане факт“, уточни той.\r\nВасил Големански, изпълнителен директор на „Българска фондова борса“, обясни, че основната цел, която Българската фондова борса си поставя, е устойчивото развитие на БНЕБ. „Защото ние знаем как се развиват нещата и знаем как да работим в тази среда. Нашите принципи на работа са основно за прозрачност в самите сделки, в изработването на правилата и в работата с всички участници на пазара. И на база на това ние вярваме, че ще могат да бъдат привлечени нови и много на брой допълнителни участници на пазара, защото идеята на този пазар е справедливата цена“, каза още той.\r\nДругият изпълнителен директор на „Българска фондова борса“ Иван Такев обясни, че корпоративното управление е това, което отделя една „добра компания“ от една „наистина страхотна компания“. „Затова се опитваме да наложим корпоративното управление и считаме, че то е особено важно и за самата екосистема. Ето защо ще направим всичко възможно нашите принципи да бъдат споделени с всички заинтересовани лица в сектора“, уточни той.\r\nИзпълнителният директор на „Българска независима енергийна борса“ ЕАД Константин Константинов благодари на всички участници на борсата и уточни, че разчита на тях за успешни съвети, които да бъдат следвани. „Надяваме се да продължим заедно да изграждаме тези пазари, в които всеки пазарен участник да може да участва равностойно“, каза още той.\r\nЦветилена СИМЕОНОВА", "date": "2018.02.06", "title": "Доц. Иван Иванов, КЕВР: Новата търговска платформа „В рамките на деня“ е важна крачка за българската енергетика"}
{"url": "http://www.focus-news.net/news/2018/02/06/2485597/georgi-apostolov-natsionalen-tsentar-za-bezopasen-internet-50-ot-balgarskite-detsa-kam-7-godishna-vazrast-sa-v-internet.html", "text": "Наше национално представително изследване показва, че към 7-годишна възраст вече 50% от българските деца са в интернет. Това каза в интервю за Агенция „Фокус“ Георги Апостолов - координатор в Националния център за безопасен интернет, по повод Международния ден за безопасен интернет. „Денят за безопасен интернет е една инициатива на ЕК отпреди 15 години. Целта е не в един ден да поговорим за безопасността на децата в интернет, а в този ден отново да се потвърди, че за да бъдат децата реално в безопасност в интернет, е нужно обединяване на усилията на институции, организации, граждански и образователен сектор и да учим децата от много малки как да се предпазват в интернет. Тази тема се засилва все повече, защото децата от все по-ранна възраст влизат в интернет. От европейска инициатива вече от години се превърна в глобална. Тази година над 140 държави се включиха в отбелязването на Деня за безопасен интернет, защото темата е валидна навсякъде. Както интернет е глобална мрежа, така и проблемът с рисковете за деца в интернет също е глобална тема“, обясни Апостолов. По думите му в България тази година се забелязва много повишена активност. \r\n„Винаги е имало десетки, даже стотици училища, които са отбелязвали деня с различни инициативи и занятия с децата. Подготвяме материали от типа на открити уроци с презентации, които учителите да ползват. Тази година забелязваме голяма активност в такива местни структури като Варна, Пловдив, Плевен, Бургас, които имат собствени инициативи. Това показва, че все повече хора, организации и институции осъзнават важността на проблеми. При нас централното събитие, което направихме в София, основно с ученици в 5 клас, които сме обучавали и ги наричаме „киберскаути“, дойдоха групи деца, които участваха в състезания с обучените от нас киберскаути с изготвяне и провеждане на някаква дейност или инициатива. Тук беше младежкия панел към Центъра за безопасен интернет, където имаме 12 много добре обучени и активни деца на възраст между 15 и 18 години. Говорихме си за необходимостта от ранно развитие на т.нар. дигитално-медийна грамотност“, допълни той. \r\nСпоред Апостолов начините да предпазим децата от рисковете онлайн е от първото даване на дигитално устройство в ръката им да започнем да говорим с тях на тема какво е дигиталното пространство, с какво се отличава от реалния свят, да ги учим как да разпознават вярна от невярна информация, фалшиви контакти, което е много важно. По думите му тези неща все още не са въведени в образователната система, а би трябвало. „Затова от тази година започнахме заедно с експерти от МОН да доработваме една методика за начален курс на образованието 1-4 клас, насочена към този тип умения – дигитално-медийни. Методиката не изисква допълнителен час или предмет, а се базира на учебно съдържание, което по различни предмети трябва да вземат, но с така разработени занятия, че да има засилен фокус върху базовите дигитално-медийни умения като търсене, сравняване, анализ, оценка на съдържание“, допълни той и уточни, че под съдържание се разбира не само текст, видео, снимка, но и съдържание в комуникацията. „Тоест, да можем да разпознаем фалшивите профили например или това, че човек се представя не за този, който е. Имаме голяма надежда, че МОН започва да се ориентира към разработване на стратегия за въвеждане на обучение по тези базови умения като критично мислене, работа в дигитална среда и рано или късно ще стигне до реалното им въвеждане в нормалния учебен процес“, каза още Георги Апостолов.\r\nЛюба АЛЕКСИЕВА", "date": "2018.02.06", "title": "Георги Апостолов, Национален център за безопасен интернет: 50% от българските деца към 7-годишна възраст са в интернет"}
{"url": "http://www.focus-news.net/news/2018/02/06/2485581/metamakedoniya-prez-1997-g-v-skopie-gratskiyat-kompozitor-mikis-teodorakis-predlagashe-federatsiya-mezhdu-makedoniya-i-gartsiya.html", "text": "През 1997 г. в Скопие гръцкият композитор Микис Теодоракис предлагаше федерация между Македония и Гърция, съобщава македонската информационна агенция \"Мета\", като се позовава на публикация в гръцкия \"Етнос\".\r\nСпоред изданията през 1997 г. Теодоракис е посетил Скопие и е открил на гробището в Бутел гроба на легендарния гръцки герой Йоргос Зорбас, прототип на Зорба гърка от романа на Никос Казандзакис.\r\nТогава Теодоракис дал интервю пред вестник \"Ескусия\", в което предложил митнически съюз или федерация между Гърция и Македония, като по този начин се преодолее спора за името.\r\n\"Мета\" припомня, че по време на това посещение в Македонския театър е имало постановка на \"Зорба гърка\", на което е присъствал целият македонски политически елит, начело с президента Киро Глигоров.Агенция \"Фокус\" припомня: Публикациите в Македония срещу световноизвестния композитор Микис Теодоракис са породени от емоционалната му реч на протеста в Атина, в която той заклейми всички опити да се даде право на бившата югорепублика да използва името Македония.", "date": "2018.02.06", "title": "\"Мета\"(Македония): През 1997 г. в Скопие гръцкият композитор Микис Теодоракис предлагаше федерация между Македония и Гърция"}
{"url": "http://www.focus-news.net/news/2018/02/06/2485596/sotir-ivanov-im-petrich-antichen-grad-herakleya-sintika-be-vklyuchen-v-100-te-natsionalni-turisticheski-obekta.html", "text": "Античен град Хераклея Синтика бе включен в 100-те Национални туристически обекта. Това каза в интервю за Радио „Фокус“ – Пирин Сотир Иванов, директор на Исторически музей – Петрич. Той отбеляза, че това се е случило след като през месец януари е бил сключен много важен договор между кмета на Община Петрич Димитър Бръчков и Българския туристически съюз. „Надявам, че това ще бъде допълнителен стимул и ще привлече все повече туристи. Надяваме се, че със свързването на старите и новите експозиции ще придадем един нов и съвременен облик на музея“, каза още Иванов. Той добави, че през 2017 година са проведени изключително успешни археологически проучвания. „Така този обект се превърна в едно от малкото места в България, където можете да видите, да посетите разкрит реставриран форум, функционирал от 276 до 388 година след Христа. Форумът е с размери – дължина повече от 120 метра, на този етап разкрита ширина около 50 метра. Освен това имаме разкрит ранно римски квартал и крепостна стена, която е след I век“, коментира Иванов. Според него това дава възможност да бъдат привлечени туристи. „На 14 февруари ще бъде показана и временна постерна образователна експозиция, която да даде малко по-различен  информация за обекта“, отбеляза Иванов.\r\nЛивия НИНОВА", "date": "2018.02.06", "title": "Сотир Иванов, ИМ – Петрич: Античен град Хераклея Синтика бе включен в 100-те Национални туристически обекта"}
{"url": "http://www.focus-news.net/news/2018/02/06/2485598/marina-kungelova-obshtinski-kuklen-teatar-blagoevgrad-kadroviyat-problem-e-osnoven-v-institutsiyata.html", "text": "Кадровият проблем е основен в институцията. Това каза за Радио „Фокус“ - Пирин Марина Кунгелова, директор на Общински куклен театър - Благоевград. „Всички други проблеми са решими. Един театър съществува тогава когато има силен актьорски състав. Ако няма актьори, няма театър. Може да има сграда, но пак да няма театър. Най-важното нещо за съществуването на театъра е едно силно, интересно, ярко актьорско ядро. Надявам се, че към екипа, който съществува в момента, в един следващ момент да присъединя още хора, които да бъдат различни като темперамент, характеристики, за да може цветността на екипа, който ще бъде създаден да позволява на добри и известни режисьори да имат желание да работят“, каза още Кунгелова. По думите ѝ добрите режисьори  искат да работят с добри актьори. Цялата трупа подлежи на един постоянен процес при срещата с добрите режисьори, един процес, който води до една силна и добра провокация за всеки един от тях, защото работата с добър режисьор е една малка школа всеки път. „Когато се водят наистина качествени режисьорим се подобрява нивото на актьорския състав, тъй като те отново минават през различни школи и тази полезност ще се опитам да продължа, защото тя е задължителна“, каза Кунгелова.\r\nЛора КАЛЧЕВА", "date": "2018.02.06", "title": "Марина Кунгелова, Общински куклен театър - Благоевград: Кадровият проблем е основен в институцията"}
{"url": "http://www.focus-news.net/news/2018/02/06/2485600/aleksandar-vulin-ministar-na-otbranata-na-sarbiya-belgrad-tryabva-da-iska-sporazumenie-za-predavane-na-teritoriya-ot-kosovo.html", "text": "Сръбският министър на отбраната Александър Вулин заяви, че страната му трябва да иска споразумение за предаваме на територия от съседно Косово, за да се сложи край на спора, който спира влизането на Сърбия в Европейския съюз, предава  Reuters.\r\nСърбия отказва да признае независимостта на Косово, което е нейна бивша провинция и дом на 120 хил. етнически сърби, въпреки натиска от Брюксел двете страни да подобрят отношенията си като условие за членство в ЕС. \r\nПо време на кръгла маса в Косово Вулин не уточни коя част от страната смята, че трябва да бъде разделена, но и предишни подобни призиви сочат към северната му част. \r\nОтделено от останалата част от страната от река Ибър, Северно Косово е дом на около 50 хил. етнически сърби, които се противят на Прищина и все още смятат, че тяхното правителство е в Белград. \r\n„В Косово трябва да се установи постоянно и твърдо определяне на границите между сърбите и албанците“, заяви Вулин. По-рано и външният министър Ивица Дачич предлагаше разделяне като възможно решение на териториалния спор, но това не е официалната правителствена политика. \r\nСпоред споразумение, сключено с помощта на ЕС, и Белград, и Прищина се съгласиха да дадат на сръбските общини в Косово повече автономия и да се предостави защитен статут на православните манастири. Повечето косовски албанци са против подобни мерки, страхувайки се от влиянието на Сърбия. Белград е на мнение, че Прищина не спазва споразумението.  Виктор Турмаков", "date": "2018.02.06", "title": "Александър Вулин, министър на отбраната на Сърбия: Белград трябва да иска споразумение за предаване на територия от Косово"}
{"url": "http://www.focus-news.net/news/2018/02/06/2485599/kyustendil-do-9-fevruari-prodalzhava-zapisvaneto-za-uchastie-v-konkursa-devoyka-kyustendilska-prolet.html", "text": "До 9 февруари продължава записването за участие в конкурса „Девойка кюстендилска пролет”. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й единственото изискване е девойките да са навършили 16 години. Конкурсът ще се проведе на 17 март тази година, а преди това предстои предварителният кръг на 9 февруари, на който ще бъдат определени между 12 и 14 девойки - участнички. \r\n„Критериите за оценяване на самия предварителен кръг са визия, движения, артистичност, обща култура. Въпросите, на които девойките отговарят, са от личен характер и са свързани най-много с тяхната мотивация за участие и с бъдещи идеи за развитието на нашия град”, заяви Дима Укалска. След предварителния кръг започва подготовката на участничките. Репетициите продължават близо 1 месец, като девойките се подготвят за три дефилета: фолклорно – с народни носии; официално – с официални рокли; артистично – танцово дефиле. \r\n„Нещото, което ще привлече публиката - феновете на девойките идват на площада и като един предпразник, защото нашият официален празник Кюстендилска пролет е на 21 март, и с избора на девойка Кюстендилса пролет и нейните две подгласнички, настъпва пролетта. Започва подготовката, съответно те са символът на пролетта”, каза Дима Укалска.\r\nВенцеслав ИЛЧЕВ", "date": "2018.02.06", "title": "Кюстендил: До 9 февруари продължава записването за участие в конкурса „Девойка кюстендилска пролет”"}
{"url": "http://www.focus-news.net/news/2018/02/06/2485602/nova-makedoniya-natsionalizmat-v-gartsiya-e-zhiv-no-e-na-izchezvane.html", "text": "Национализмът в Гърция е жив, но е на изчезване, констатира скопското електронно издание „Нова“ чрез коментара на скопския анализатор Александър Спасов. Според него „протестът е бил очакван, многоброен, но далеч под очакванията на организаторите“. Македонският анализатор смята, че протестът „няма да повлияе върху процеса на преговорите, въпреки че крайната му цел е да предотврати приемането на Македония в ЕС, като това е политиката на Русия и не е случайно участието на Гръцката православна църква, която е особено близка с Руската православна църква“. „Нова“ цитира и мнението на бившия посланик Благой Сашов, според когото „гърците направиха голяма грешка с протестите и сега Европа трябва да разбере, че призивът „Македония е Гърция“ е точен израз на гръцкия иредентизъм.", "date": "2018.02.06", "title": "\"Нова\" (Македония): Национализмът в Гърция е жив, но е на изчезване"}
{"url": "http://www.focus-news.net/news/2018/02/06/2485604/kyustendil-lek-paten-intsident-e-stanal-na-krastovishteto-mezhdu-ulitsite-tsar-simeon--i-hristo-botev-v-grada.html", "text": "Лек пътен инцидент е станал на кръстовището между улиците „Цар Симеон І” и „Христо Ботев” в Кюстендил. Това съобщиха за Радио „Фокус” – Кюстендил от пресцентъра на Областна дирекция на МВР – Кюстендил. При инцидента са се сблъскали два леки автомобила, няма пострадали. Нанесени са материални щети на моторните превозни средства. Инцидентът е обслужен от екип на сектор „Пътна полиция” към Областна дирекция на МВР – Кюстендил.\r\nВенцеслав ИЛЧЕВ", "date": "2018.02.06", "title": "Кюстендил: Лек пътен инцидент е станал на кръстовището между улиците „Цар Симеон І” и „Христо Ботев” в града"}
{"url": "http://www.focus-news.net/news/2018/02/06/2485606/zamestnik-kmetat-na-panagyurishte-georgi-pavlov-patishtata-i-ulitsite-v-obshtinata-sa-v-dobro-sastoyanie-za-da-mogat-da-se-pochistvat-bezproblemno.html", "text": "Последното благоустрояване на пътната настилка в Панагюрище и в населените места от общината беше направено пред октомври, каза за Радио „Фокус“ – Пазарджик заместник-кметът на Панагюрище Георги Павлов. Той коментира, че е дотогава е работено по изкърпването, направата на нови пътища и тротоари, и полагането на нова асфалтова настилка. „Сега те са в добро състояние, за да могат да се почистват безпроблемно“, уточни Павлов. \r\nПо отношение зимното почистване на населените места в общината, Павлов каза, че кметовете имат своите правомощия. „Те са достатъчно отговорни. Осъществяват контрол, създават необходимата организация. Ние просто им помагаме, когато имат нужда от допълнителна техника или хора за зимното почистване“, допълни Павлов. Той каза също, че работят в добро взаимодействие и с КАТ за отстраняване на неправилно паркирани автомобили, които пречат на зимното почистване на улиците.\r\n\"В община Панагюрище имаме пътища, които са част от общинската пътна мрежа, имаме и такива, които са част от републиканската\", заяви Павлов. Той обясни, че поддържането на републиканските пътища се организира от Областно пътно управление-Пазарджик. „Работим много добре с Областно пътно управление, защото пътищата се пресичат, и взаимно си помагане. За зимното поддържане в населените места се грижи Общинското предприятие „Чистота“ . На разположение имаме 17 снегопочистващи машини. Във всяко едно от осемте села имаме по една такава машина, а останалите са в града. Тротоарите и площадите се почистват отново от Общинското предприятие „Чистота“. Третират се с препарата „Айсмелт“ и сол в зависимост от местата, които се обработват. За част от общинската пътна мрежа имаме сключен договор с фирма, която почиства около 27 км от общинската пътна мрежа. Тя работи с 4 снегопочистващи машини и с един челен товарач, който е за товарене на пясък и сол“, коментира Павлов. Той каза също, че досега не е имало проблеми, тъй като не е имало и сериозни снеговалежи, но въпреки това е създадена необходимата организация.\r\nВаня НИКОЛОВА", "date": "2018.02.06", "title": "Заместник-кметът на Панагюрище Георги Павлов: Пътищата и улиците в общината са в добро състояние, за да могат да се почистват безпроблемно"}
{"url": "http://www.focus-news.net/news/2018/02/06/2485589/reuters-spored-redzhep-tayip-erdogan-sasht-imat-smetki-sreshtu-turtsiya-irak-i-rusiya-v-siriya.html", "text": "Турският президент Реджеп Тайип Ердоган заяви, че САЩ работят срещу интересите на Турция, Иран и може би Русия в Северна Сирия, където изпраща военни запази в районите, контролирани от съставените от кюрди сили, предава  Reuters.\r\n„Ако САЩ казват, че изпращат 5000 камиона и 2000 товарни самолети с оръжие в борбата срещу „Ислямска държава“, ние не вярваме на това“, заяви Ердоган пред парламента на Турция. „Това означава, че те имат своите сметки срещу Турция и Иран, може би и срещу Русия“, допълни той.\r\nСъщевременно президентът отново призова американските войници да се изтеглят от сирийския град Манбидж. Виктор Турмаков", "date": "2018.02.06", "title": "Reuters: Според Реджеп  Тайип Ердоган САЩ „имат сметки“ срещу Турция, Ирак и Русия в Сирия"}
{"url": "http://www.focus-news.net/news/2018/02/06/2485607/tenis-nikola-mektich-i-aleksandar-peya-se-klasiraha-na-vtori-krag-po-dvoyki-na-tenis-turnira-v-sofiya.html", "text": "Двойката Никола Мектич от Хърватия и Александър Пея от Австрия се класираха на втори кръг на турнира Sofia Open 2018, побеждавайки руснаците Евгений Донской и Михаил Южний с 6:2, 6:4.\r\nПобедителите ще играят срещу победителите от играещия се в двубой между Максимилиан Мертерер от Германия и Жоао Соуза Португалия срещу българите Радослав и Васил Шандарови. Виктор Турмаков", "date": "2018.02.06", "title": "Тенис: Никола Мектич и Александър Пея се класираха на втори кръг по двойки на тенис-турнира в София"}
{"url": "http://www.focus-news.net/news/2018/02/06/2485608/kyustendil-sadat-postanovi-ostavi-v-aresta-15-godishniya-mladezh-ograbil-i-prebil-zhena-ot-dupnitsa.html", "text": "Съдът постанови мярка „Задържане под стража” 15-годишния младеж, ограбил и пребил жена от Дупница. Това съобщиха за Радио „Фокус” – Кюстендил от Районен съд – Дупница. Искането за налагане на най-тежката мярка за неотклонение беше внесено от страна на Районна прокуратура – Дупница. Хр. Георгиев остава в ареста, след като от прокуратурата му е предявено обвинение за престъпление по чл. 198, ал.1 от Наказателния кодекс. Той е отнел дамска чанта с 200 лв, както и мобилен телефон от 46-годишната жена. За това е употребил и сила, нанасял е удари с ръце по главата и тялото на жертвата, както и удари с нож в областта на врата на жената. \r\nСпоред прокуратурата, макар и непълнолетен, младежът е можел да разбира свойството и значението на деянието, както и да ръководи постъпките си. Пострадалата все още е в критично състояние в столична клиника, а извършителят е бил задържан малко след нападението. Постановената мярка за неотклонение може да бъде обжалвана пред по-горна инстанция – Окръжен съд-Кюстендил.\r\nВенцеслав ИЛЧЕВ", "date": "2018.02.06", "title": "Кюстендил: Съдът постанови остави в ареста 15-годишния младеж, ограбил и пребил жена от Дупница"}
{"url": "http://www.focus-news.net/news/2018/02/06/2485601/kanal-5-makedoniya-pravitelstvoto-obshtestvenostta-e-napalno-informirana-reshenieto-na-kazusa-si-imeto-e-vazmozhno.html", "text": "Македонската общественост е напълно информирана за преговорите между премиерите Заев и Ципрас по време на икономическия форум в Давос и за пръв път след 2 десетилетия се деблокираха процесите, които водят към пълноценно решение на откритите въпроси между Гърция и Македония като две съседни европейски страни. Това се казва в съобщение на правителствената пресслужба на Македония, цитирана от частната ТВ „Канал 5“. Според телевизията в съобщението се казва още, че „намирането на взаимно приемливо решение е възможно.  Необходимо е добра воля и компромиси и от двете страни, за да се стигне до решение, което да зачита достойнството и идентичността на двете страни“. Според телевизията при  всяка следваща значима стъпка в хода на правоговорите македонската общественост ще бъде напълно и своевременно информирана.", "date": "2018.02.06", "title": "„Канал 5“ (Македония): Правителството: обществеността е напълно информирана, решението на казуса си името е възможно"}
{"url": "http://www.focus-news.net/news/2018/02/06/2485594/nova-makedoniya-strategiya-na-es-za-zapadnite-balkani-parvo-reshete-vashite-vatreshni-problemi-a-sled-tova-ochakvayte-chlenstvo-v-sayuza.html", "text": "Стратегията на Европейската комисия за Западните Балкани прогнозира, че две страни от този регион, Сърбия и Черна гора, ще бъдат потенциално готови да се присъединят към ЕС до 2025 г., предава македонската медия “Нова“.\r\nСъщо така се отбелязва подкрепата за четири други, които биха могли да станат членове. Но трябва да е ясно на политиците и в шестте страни - Албания, Босна и Херцеговина, Косово, Македония, Черна гора и Сърбия, че те трябва да бъдат по-сериозни в установяването на върховенството на закона, борбата срещу корупцията, борбата срещу организираната престъпност, решаването по двустранни въпроси, както и предприемането на други мерки за демократична промяна.\r\n\"Влизането в ЕС е много повече от технически процес. Това е избор на поколение, основан на основните ценности, които всяка страна трябва по-активно да приеме от външната и регионалната политика до това, което децата ще учат в училище \", пише в стратегията.\r\nСпоред западното издание „Политико“ , Юнкер и други европейски лидери проявяват интерес към Западните Балкани, отчасти поради притеснения за засиленото влияние на Русия, Китай и Турция там. Кризата на бежанците през 2015 г., когато стотици хиляди мигранти по пътя към Западна Европа тръгнаха по маршрута на Западните Балкани, също подчерта значението на този регион за стабилността на ЕС.\r\n\"Страните в Западните Балкани имат историческа възможност да укрепят и недвусмислено да свържат бъдещето си с Европейския съюз. Те трябва да действат решително \", пише в Стратегията за разширяване.\r\nС новата стратегия Европейският съюз предлага по-голяма подкрепа на региона, като изпраща съветници на Европол за повишаване на сигурността, но и значително увеличение на инвестициите.\r\nЗа 2018 г. общия размер на инвестициите в региона се очаква да достигне 1 милиард евро - повече от инвестирания в региона през последните 10 години. Стратегията обаче съдържа и конкретни забележки относно начина на управление - страните показват връзки с организираната престъпност на всички нива на управлението и администрация.\r\n„Нито една от страните от Западните Балкани не може да се счита за функционираща пазарна икономика“, се посочва в стратегията.\r\nВ стратегията, комисията изразява готовност да започне преговори с Македония и Албания, ако те отговарят на определени условия, а на Босна и Херцеговина да се отпусне статут на кандидат-член.  Косово не е споменато в стратегията като бъдещ кандидат.\r\nСлед дългогодишен граничен спор между страните членки на ЕС, Словения и Хърватия стратегията понастоящем заявява, че всички подобни  разногласия ще трябва да бъдат разрешени, преди страните да станат част от Съюза.\r\n„ЕС няма да приеме да внася тези спорове и нестабилност“, се сочи в документа. Виктор Турмаков", "date": "2018.02.06", "title": "„Нова“ (Македония) : Стратегия на ЕС за Западните Балкани: Първо решете вашите вътрешни проблеми, а след това очаквайте членство в Съюза"}
{"url": "http://www.focus-news.net/news/2018/02/06/2485609/komisar-mariya-gabriel-zapochva-seriya-ot-initsiativi-za-po-bezopasen-internet.html", "text": "Днес е 15-ят Ден за по-безопасен интернет. По този повод българският комисар отговарящ за цифровата икономика и общество Мария Габриел даде началото в Европейския парламент в Страсбург на инициативите #SaferInternet4EU за целия ЕС, които ще се реализират през 2018 г. Това съобщиха от пресцентъра на Представителството на ЕК в България. Инициативите насърчават кибер културата, медийната грамотност, критичното мислене и цифровите умения, и ще обръщат внимание на интернет рисковете в обществото, особено за децата. \r\n\"Новите инициативи, които стартираме днес са отворени за всички ангажирани с създаването на по-безопасен интернет. Очаквам с нетърпение да видя нови инициативи от обикновения потребител в цяла Европа. Насърчавам хората да се включат активно, за да отведем на едно ново ниво новите ни цифрови умения, кибернетично разбиране и медийна грамотност\", каза комисар Мария Габриел. \r\nЗаместник-председателят на Европейската комисия отговарящ за Единния цифров пазар Андрус Ансип добави, че осъзнаването на онлайн рисковете е от решаващо значение както за родителите, така и за непълнолетните. \"Трябва да защитим децата си, но работата за повишаване осведомеността не спира до тук: всеки може да направи нещо като обръща повече внимание на поведението си онлайн, от промяна на паролите до внимателна преценка преди да сподели съдържание или да отвори подозрителни имейли\", каза още Андрус Ансип.\r\nНаред с другите инициативи, #SaferInternet4EU включва състезание, което започва на 1 март и е насочено към различни проекти, целящи да направят интернет по-безопасен за децата. Освен това, европейските учители имат на разположение ресурси и дейности за подпомагане на преподаването по онлайн безопасност и кибер хигиена чрез платформата \"Масов отворен онлайн курс за обучение\" (MOOC). Повече информация за инициативите #SaferInternet4EU може да се намери в портала на ЕС betterinternetforkids.eu. \r\nЕжегодният Ден за по-безопасен интернет се организира от мрежата Insafe/INHOPE network на Safer Internet Centres, с подкрепата на Европейската комисия. Събитието обединява хиляди хора от повече от 140 държави в подкрепа на по-безопасния и по-добър интернет чрез различни събития и дейности в световен мащаб. \r\nБългарският Център за безопасен интернет също се включи чрез видео връзка в събитието в Страсбург.", "date": "2018.02.06", "title": "Комисар Мария Габриел започва серия от инициативи за по-безопасен интернет"}
{"url": "http://www.focus-news.net/news/2018/02/06/2485603/washington-post-mayk-pens-pristigna-v-yaponiya-da-zasili-natiska-spryamo-severna-koreya.html", "text": "Вицепрезидентът на САЩ Майк Пенс пристигна в Япония, за да засили натиска спрямо Северна Кория заради ядрената и програма, пише   Washington Post.\r\nВ Япония Пенс ще се срещне с министър-председател Шиндзо Абе, за да демонстрира „солидарност“ пред севернокорейската заплаха. Той ще увери японската страна, че американските военнослужещи ще са сред първите, реагирали на потенциална криза.\r\nСлед Япония Пенс ще пристигне в Южна Корея, където ще се срещне с президента ѝ Мун Джей-ин и за да присъства на церемонията за откриването на Зимните олимпийски игри в Пьончан. \r\nПенс заяви, че иска да помогне за това „Северна Корея да се използва мощен символизъм на фона на Олимпийските игри, за да прикрие истината за режима си“.  Виктор Турмаков", "date": "2018.02.06", "title": "Washington Post: Майк Пенс пристигна в Япония да засили натиска спрямо Северна Корея"}
{"url": "http://www.focus-news.net/news/2018/02/06/2485613/burgas-obshtinskiyat-savetnik-ot-gerb-dimcho-grudev-organizira-priemna-na-8-fevruari.html", "text": "Общинският съветник от ГЕРБ - Бургас Димчо Грудев ще има приемен ден на 8 февруари, от 16.30 часа до 18.00 часа, в централата на партията в Бургас на ул. \"Конт Андрованти\" 5. Това съобщиха от пресцентъра на ПП ГЕРБ.\r\nДимчо Грудев е зам.-председател на местния парламент в Бургас. Член е на Постоянната комисия по общинска собственост и инвестиционна политика. Записвания се правят на място в офиса на ГЕРБ или на телефон 056 81 90 40.", "date": "2018.02.06", "title": "Бургас: Общинският съветник от ГЕРБ Димчо Грудев организира приемна на 8 февруари"}
{"url": "http://www.focus-news.net/news/2018/02/06/2485610/georgi-apostolov-natsionalen-tsentar-za-bezopasen-internet-veche-ima-detsa-koito-ot-3-godishna-vazrast-poluchavat-tablet-ili-telefon.html", "text": "От 3-годишна възраст вече имаме деца, които получават таблет или телефон, или родител ги пуска на свое устройство. Това каза в интервю за Агенция „Фокус“ Георги Апостолов - координатор в Националния център за безопасен интернет, по повод Международния ден за безопасен интернет. „В началото те започват главно с гледане на видеоклипове в YouTube, което също е рисково, защото YouTube има и съдържание, което е за над 18 години. Ако се върнем на родителите, те знаейки, че детето основно ще се занимава на тази възраст с някои онлайн игри, но най-вече с гледането на клипове, имаме на сайта публикувана информация и насоки как да създадат защитен профил на детето. Той е гугълски профил и фактически обхваща всички услуги, включително и търсене в Google“, коментира Апостолов. По думите му такъв детски профил на практика автоматично филтрира съдържание и не допуска детето да достъпи до порнографско или такова със екстремно насилие. „От миналата година имаме първото мобилно приложение за родителски контрол, разработено от една българска фирма. То е първото на български език, лесно е за инсталиране и дава възможност на родителя да контролира действията на детето в онлайн среда. Всичко това са технически средства и те няма да имат голям смисъл, ако няма комуникация в началото между родител и дете и после и образователна система. Това е целта на нашата програма „Киберскаут“, по която вече сме обучили над 500 деца“, допълни той и обясни, че когато детето изпадне в някаква рискова ситуация и усети, че нещо не е наред, киберскаутите ги съветват да се обърнат към Центъра за безопасен интернет, който да помогне да се излезе от опасната ситуация. „Изследванията и опитът показват, че когато дете се сблъска онлайн с нещо неприятно, то рядко споделя с възрастни. Затова пък всички негови връстници знаят какво се е случило. Така, ако имаме подобни обучени деца навсякъде, те ще могат да дадат правилния съвет на своя връстник“, каза още Георги Апостолов. \r\nЛюба АЛЕКСИЕВА", "date": "2018.02.06", "title": "Георги Апостолов, Национален център за безопасен интернет: Вече има деца, които от 3-годишна възраст получават таблет или телефон"}
{"url": "http://www.focus-news.net/news/2018/02/06/2485612/sotir-ivanov-istoricheski-muzey-petrich-nad-54-000-turisti-sa-posetili-muzeya-prez-2017-godina-za-yanuari-2018-g-broyat-im-e-okolo-2000.html", "text": "Над 54 000 туристи са посетили Исторически музей – Петрич през 2017 година, за месец януари 2018 г. броят им е около 2000. Това каза в интервю за Радио „Фокус“ – Пирин Сотир Иванов, директор на Исторически музей – Петрич. По думите му годината е била преломна за културната институция. „До скоро музеят бе повече или по-малко с локално значение, но ние успяхме да го превърнем в един от регионалните, дори национални музей. Имам предвид - като приток на туристи, като музейна аудитория и като тенденция на развитие. За какво става въпрос – ако през една, да кажем 2015 година, сме имали около 26 000 – 27 000 туристи, през 2016 година имахме 38 000, а през 2017 година - близо 54 000 туристи. Това означава, че на практика във всеки ден, защото ние работим почти 365 дни в годината, с изключение на коледно-новогодишните празници, ние сме били посещавани от повече от 100 души“, каза още Иванов. Според него това показва един по-различен ангажимент и културна програма, която надраства интересите и потребностите на местната общност. \r\n„В тази връзка ние се стремим да предложим един по-различен продукт, който е на по-високо ниво“, подчерта Иванов. Той отбеляза, че 2018 година е започнала много добре за музея в Петрич. „За месец януари бяхме посетени от близо 2000 туристи, което за нас е своеобразен рекорд. Интересното е, че забелязваме пристигането на групи, които макар да са от Балкански държави, никога не са били част от нашата аудитория. Например, има доста сериозен интерес от страна на Турция, което за нас е учудващо. От друга страна, те имат много култура, която е свързана с античността и вероятно трябва да търсим именно тези корени, които ни обединяват като съседи. Говорим за античното културно наследство“, коментира Иванов.\r\nЛивия НИНОВА", "date": "2018.02.06", "title": "Сотир Иванов, Исторически музей – Петрич: Над 54 000 туристи са посетили музея през 2017 година, за януари 2018 г. броят им е около 2000"}
{"url": "http://www.focus-news.net/news/2018/02/06/2485614/temata-balgariya-v-svetovnite-medii-mnenie-za-migratsiyata-zaloveni-trafikanti-na-orazhie-i-na-narkotitsi-agentsiya-fokus.html", "text": "Българските митнически служби са иззеха 32 кг. екстази на граничен пункт Калотина край границата на страната със Сърбия, предава  Xinhua.\r\n„Наркотиците са открити в неделя вечерта в камион с турска регистрация, пренасящ цветя от Холандия за Турция, преминал през рентгенова проверка“, съобщават Национална агенция „Митници“ и прокуратурата на страната в общо заявление. Шофьорът на камиона, български гражданин е арестуван.\r\nБългария е ключов транзитен маршрут за наркотиците, пренасяни между Азия и Европа. \r\n***\r\nПетгодишно момченце от Русия е изпаднало в кома след сблъсък със сноубордист на ски-курорт Пампорово в Южна България, предава  Regnum.\r\nИнцидентът се е случил по обяд на 5 февруари. Детето, намиращо се с инструктори, се е учило да кара ски на място, където са се пресичали ски писта и писта за сноуборд. В този момент го връхлита спускащ се сноубордист. Момченцето е закарана с линейка в болницата на Смолян.\r\nПолицията изяснява обстоятелствата около случилото се. По предварителни данни 16-годишният сноубордист е загубил управление. По време на проверката от него са взети проби за алкохол и наркотици, които се оказват отрицателни.\r\n***\r\n Според българския президент Румен Радев въпросът с миграцията може да бъде  решен чрез стабилизиране и гарантиране на сигурността в страните на произход, предава унгарският информационен портал  Origo.hu.\r\n„Трябва да оценим правилно рисковете и заплахите от мигрантите, да разберем проблемите на страните, от които идват. Важно е да се осъзнае, обаче, че решението на проблема с миграцията може да бъде само гарантирането на тяхната безопасност, икономическото и социално им развитие чрез насърчаване на потенциала, особено в областта на здравеопазването и образованието в тези страни“,  заяви българският държавен глава.\r\nРадев смята, че \"политиката на отворените врати\" предизвиква проблеми не само за Европа, но и в страните на произход. „Милиони мигранти вече не мислят за собствената си страна, те обмислят как да пристигнат и пребивават в Европа, която да им дава социални гаранции“, подчерта той.\r\n***\r\nПетгодишно момче от Москва е получило черепно-мозъчна травма в българския ски-курорт Пампорово, предава руската информационна агенция TACC, като се позовава на данни от местни медии.\r\nСъгласно разпространената информация, детето се е обучавало да кара ски с инструктор и родителите си, когато с него се е сблъскал 15-годишен сноубордист. Момчето е хоспитализирано в безсъзнание. \r\n***\r\nМлад британец бе осъден за опит за внасяне на територията на Обединеното кралство десетки оръжия, които е пренасял в куфара си на връщане от България, пише британският вестник Daily Mail.\r\nРайън Съливан, 24-годишен, е скрил в багажа си 38 различни оръжия. Те са открити при проверка от служителите на летището в Кардиф, столицата на Уелс. Мъжът, който се е връщал в родината си от почивка в България със съпругата и децата си, е заявил, че забранените оръжия са били просто „сувенири“, които е взел за спомен от ваканцията си. \r\nОт редакцията поясняват, че Съливан е заловен на летището на 2 юли миналата година след двуседмична почивка, като допълват, че закупените от британеца артикули не са забранени в България. \r\nТой също така каза, че Съливан \"не е знаел колко сериозна е позицията, в която се е занимавал\", като е закупил правни артикули в България.\r\nНе се привежда информацията за наказанието, което му е наложено.\r\n***", "date": "2018.02.06", "title": "Темата България в световните медии - мнение за миграцията, заловени трафиканти на оръжие и на наркотици (Агенция \"Фокус\")"}
{"url": "http://www.focus-news.net/news/2018/02/06/2485611/targovishte-katastrofa-mezhdu-dva-leki-avtomobila-e-stanala-na-parvoklasen-pat-sofiya-varna-v-posoka-omurtag.html", "text": "Катастрофа между два леки автомобила е станала на първокласен път София-Варна, след Търговище в посока Омуртаг, в близост до Вилна зона „Драката“. Това съобщиха за Агенция „Фокус“ от ОДМВР-Търговище. Сигналът за инцидента е получен в 14.09 часа. Единият от водачите е транспортиран в болница за преглед и е освободен. Нанесени са материални щети по двата автомобила. Извършва се оглед на местопроизшествието. Движението не е преустановявано.\r\nБиляна ИВАНОВА", "date": "2018.02.06", "title": "Търговище: Катастрофа между два леки автомобила е станала на първокласен път София-Варна, в посока Омуртаг"}
{"url": "http://www.focus-news.net/news/2018/02/06/2485605/tv-nova-makedoniya-gratskiyat-vanshen-ministar-poiska-ot-nasheto-pravitelstvo-da-obyavi-imeto-za-koeto-sa-se-dogovorili-zaev-i-tsipras.html", "text": "Гръцкият външен министър Никос Коцияс е поискал правителството в Скопие да обяви името , за което са се договорили Заев и Ципрас, предава скопската телевизия „Нова“, която се смята за близка до бившия премиер Никола Груевски. Според телевизията в това изявление е било направено по време на интервю за „Евронюз“, като се допълва твърдението на Коцияс, че „очакваме от властите в Скопие смело и открито да обявяват каква ще бъде представката в сложното име и да го обяснят на гражданите“. Телевизия „Нова“ съобщава, че  гръцкият външен министър е съобщил, че правителството на Ципрас „вече подготвя терена за гърците да приемат сложното име на бившата югорепублика“. Телевизията съобщава, че по повод решението и сложното име Коцияс е обяснил, че правителството в Атина предпочита представките, които имат „славянски нюанс в тяхната фонетика“.  Телевизията припомня, че по-рано през деня най-голямата опозиционна партия ВМРО-ДПМНЕ призова премиера Заев да съобщи какво е говорил с Ципрас и защо гръцките власти настояват да не се излиза от рамките на този разговор.", "date": "2018.02.06", "title": "ТВ „Нова“ (Македония): Гръцкият външен министър поиска от нашето правителство да обяви името , за което са се договорили Заев и Ципрас"}
{"url": "http://www.focus-news.net/news/2018/02/06/2485615/smolyan-obshtinskiyat-savet-obsazhda-proekta-za-byudzhet-na-obshtinata-za-2018-g.html", "text": "Общински съвет – Смолян обсъжда на свое заседание проекта за бюджет на Общината за 2018 г., предаде репортер на Радио „Фокус“ – Смолян. Пред общинските съветници и присъстващите в залата, кметът на Смолян и вносител на докладната записка Николай Мелемов запозна присъстващите с проекта за бюджет. Той уточни, че проектът е съобразен с икономическите тенденции и плана за развитие на Общината, целящ постигане на достоен стандарт на живот, съвременна инфраструктура, привлекателна жизнена среда, съвременни условия на образование, бизнес и инвестиции, богат културен и спортен календар, туристически атракции и не на последно място - висока степен на социална толерантност.  \r\nПо думите на Мелемов проектът за бюджета на Община Смолян за 2018 г. е изработен след съществен анализ на база на извършените разходи и постъпилите приходи и разчет на очакваните приходи и разходи за 2018 г., съгласно приоритетите, заложени в програмата за управление и стратегическия план за развитие на Община Смолян. „Бюджетната политика на Община Смолян е насочена към ефективно, ефикасно и законосъобразно разходване на средства без просрочени задължения и висока събираемост на собствените приходи. Тези приоритети на Община Смолян са намерили отражение в проектобюджета на Община Смолян, който ще осигури основните дейности за постигане на поставените цели. Рамката на проекта за бюджет за 2018 г. е в размер на 37 722 622 лв.“, каза още Мелемов.\r\nДискусията по обсъждането на проекта за бюджет на Община Смолян за 2018 г. продължава повече от час и половина. В залата бяха изразени различни мнения и становища по отделните пера в бюджета, като бяха дадени и конкретни предложения за промени. Общинските съветници излязоха в почивка, след която обсъждането на бюджета на Общината за 2018 г. ще продължи.\r\nНели ГЕРГЬОВСКА", "date": "2018.02.06", "title": "Смолян: Общинският съвет обсъжда проекта за бюджет на Общината за 2018 г."}
{"url": "http://www.focus-news.net/news/2018/02/06/2485617/burgas-vavezhda-se-vremenna-organizatsiya-na-dvizhenieto-pri-blok-11-v-kompleks-zornitsa.html", "text": "Временна организация на движението e въведена до 21 април 2018 г., в участъка от улицата до бл. 11, МБАЛ „Д-р Маджуров“ и детска градина „Звездица“ в к-с „Зорница“ в Бургас. Това съобщиха от пресцентъра на Община Бургас. Ограничението се налага заради ремонтно-възстановителни дейности по ВиК инфраструктурата.", "date": "2018.02.06", "title": "Бургас: Въвежда се временна организация на движението при блок 11 в комплекс „Зорница“"}
{"url": "http://www.focus-news.net/news/2018/02/06/2485587/kyustendil-uchebnite-zanyatiya-v-oblastta-shte-badat-vazobnoveni-ot-7-fevruari.html", "text": "Учебните занятия в област Кюстендил ще бъдат възобновени от 7 февруари. Това съобщиха за Радио „Фокус” – Кюстендил от Регионално управление на образованието – Кюстендил. На територията на областта е отменена грипната епидемия, приключила е и обявената грипна ваканция за учениците. Учебният процес ще бъде възобновен след приключване на междусрочната ваканция – на 7 февруари, съгласно учебния график на всяко едно от учебните заведения в региона. Учебният материал ще бъде преструктуриран.\r\nВенцеслав ИЛЧЕВ", "date": "2018.02.06", "title": "Кюстендил: Учебните занятия в областта ще бъдат възобновени от 7 февруари"}
{"url": "http://www.focus-news.net/news/2018/02/06/2485620/tv-nova-makedoniya-es-s-yasna-pozitsiya-shte-prieme-zapadnite-balkani-samo-pri-reshavane-na-dvustrannite-sporove.html", "text": "Европейският съюз излезе с ясна позиция, че няма да приема проблеми и че страните от Западните Балкани няма да станат членки на Съюза, докато не решат двустранните си спорове, предава скопската телевизия „Нова“.\r\nПо отношение на споменаването на 2025 като дата, до която Сърбия и Черна гора биха могли да станат пълноправни членки, председателят на Европейската комисия Жан-Клод Юнкер предупреди, че не трябва да има прекалено много „възбуждане“ около нея.\r\n„Погрешно е да се твърди, че аз или Комисията сме казали, че приемането на Сърбия и Черна гора може да се случи до 2025 година. Това е деликатна дата. Насърчаваме всички заинтересовани страни да работят усилено, за да продължат по този път“, заяви Юнкер.\r\nПревод и редакция:", "date": "2018.02.06", "title": "ТВ „Нова“ (Македония): ЕС с ясна позиция: Ще приеме Западните Балкани само при решаване на двустранните спорове"}
{"url": "http://www.focus-news.net/news/2018/02/06/2485618/veliko-tarnovo-premiernoto-si-zaglavie-duhat-na-poeta-po-stefan-tsanev-shte-predstavi-teatarat-v-grada-po-povod-140-godishnina-ot-osvobozhdenieto.html", "text": "Премиерното си заглавие „Духът на поета“ по Стефан Цанев ще представи Музикално-драматичен театър „Константин Кисимов“ във Велико Търново. Това съобщи на пресконференция директорът на великотърновския театър Васил Вълчев, предаде репортер на Радио „Фокус“ – Велико Търново. Поставката се реализира съвместно с Община Велико Търново и е посветена на 140-годишнина от Освобождението на България. Вълчев посочи, че това е поредно заглавие на историческа тематика, което театърът поставя. Последното бе „Асеневци“, което се радваше на голям успех. Действието пресъздава кошмарен сън на Стефан Стамболов. В ролята на българския държавник влиза Детелин Кандев. Захари Стоянов се играе от Иван Митев, а в ролята на Гунчо – най-приближеният човек до Стамболов, влиза Георги Тодоров. Музиката е на Петър Атанасчев, а сценографията на Лидия Къркеланова. По думите на Кандев Стамболов е една сложна и противоречива личност в българската история. \r\n„Ако приемем, че и той е един добър поет, би трябвало в душата си да е лирик. Той е един сантиментален човек, а в същото време в този сантиментален човек се появява диктаторът Стамболов. Това е трудното на ролята – как в този сантиментален, весел човек, хъш, бохем, в един момент се отпушва някаква жестокост, чувство за мачкане. Но може би самите времена тогава са били такива и не се знае как е щяла да се развива България, ако не е бил този наш министър-председател“,посочи Детелин Кандев. По думите на Иван Митев в пиесата „Духът на поета“ Цанев създава атмосфера на мистика и недоизказаност, а героите поставя в екстремална ситуация. „Екстремалната ситуация е в това, че се очаква всеки момент да влезе Ботев. Тази екстремална ситуация създава вътрешни конфликтите и довежда до катарзиса, който преживяват и двамата герои. В тази пиеса на финала Стамболов и Захари Стоянов решават да убият Ботев. Има сложност във взаимодействията и взаимоотношенията. В пиесата между двамата герои вървят колизии – ту единият води действието, ту другият, разкривайки характерите и техните исторически съдби“, допълни Иван Митев. \r\nЗа вътрешните борби на героя си Гунчо разказва Георги Тодоров. „Гунчо е реален герой. Получава задача от Стамболов да убие Христо Ботев. Опитва се да се противопостави, но в името на Отечеството, в името на Стамболов, приема задачата да убие Христо Ботев“, посочи Георги Тодоров. Актьорите споделиха, че заглавието досега е поставяно единствено в Народния театър, което според тях говори за достойнствата на МДТ „Константин Кисимов“. Премиерата на спектакъла е на 8 февруари, от 19.00 часа в Камерната зала на великотърновския театър. Втората премиера ще се играе на 15 февруари.\r\n\"Пиесата „Духът на поета“ не е урок по история\", каза Антони Цонев, режисьорпостановката. Той подчерта, че в творбата чрез историческите личности са представени някои характерни за българския народ черти през последните 150 години. Режисьорът посочи, че текстът на Стефан Цанев е изключително силен. „Всичко е един сън, кошмар на Стефан Стамболов. Има много обрати, които ще бъдат изключително интересни за публиката. Стефан Цанев е използвал всички стилистични фигури – хиперболи, метафори, метонимия. Текстът е много въздействащ“, посочи Антони Цонев. Той разкри, че през цялото време на сцената присъства един велик български поет, чието име не се споменава. Всички разбират, че това е Христо Ботев. „Присъства неговият дух, а посланието е, че не трябва да убиваме духа на поетите в България“, посочи режисьорът.\r\nНадежда КРЪСТЕВА", "date": "2018.02.06", "title": "Велико Търново: Премиерното си заглавие „Духът на поета“ по Стефан Цанев ще представи театърът в града по повод 140-годишнина от Освобождението"}
{"url": "http://www.focus-news.net/news/2018/02/06/2485616/targovishte-vazstanoveno-e-dvizhenieto-po-okolovrastniya-pat-na-grada.html", "text": "Възстановено е движението по път I-4 Пролаз - Търговище по околовръстния път на град Търговище. Това съобщиха от пресцентъра на Агенция \"Пътна инфраструктура\".", "date": "2018.02.06", "title": "Търговище: Възстановено е движението по околовръстния път на града"}
{"url": "http://www.focus-news.net/news/2018/02/06/2485625/predsedatelyat-na-ns-tsveta-karayancheva-dneshnite-mladi-hora-sa-evropeyskoto-pokolenie-na-balgariya.html", "text": "Днешните млади хора на България са връстници на процеса на подготовка и присъединяване на страната ни към Европейския съюз, това е европейското поколение на България. Това заяви председателят на Народното събрание Цвета Караянчева, съобщиха от пресцентъра на Народното събрание. Тя откри публична дискусия, посветена на младежката визия за развитието на Европа. Във форума, който е под егидата на парламента, участваха френски студенти и студенти от Нов български университет и Софийския университет „Св. Климент Охридски“. Организатори на дискусията, провела се в Аулата на Алма Матер, бяха Европейският институт и Националното представителство на студентските съвети. \r\nПредседателят на парламента отбеляза, че с този форум се полага началото на нова фаза в младежкия дебат за бъдещето на Европейския съюз. По думите ѝ в диалога между поколенията европейското гражданство придобива истинското си значение като гаранция за развитието на Европа като пространство на просперитет за всички. Цвета Караянчева посочи, че вижданията и позициите на младите хора са изключително важни, защото те са бъдещите стопани на общия европейски дом. \r\n\"Нашият опит показва, че България допринася за процеса на европейска интеграция преди всичко в онези сфери, в които постигнахме съгласие за реформи и инициативи във вътрешнополитически план, смята председателят на парламента. Българският национален интерес е в задълбочаване на процеса на европейската интеграция\", заяви Цвета Караянчева. \"По колкото повече въпроси успеем да постигнем съгласие в открит и честен дебат, толкова по-активно е участието ни в изграждането и развитието на нашия общ европейски проект\", добави тя. \r\nПредседателят на Народното събрание посочи, че приоритетите на българското председателство отбелязват темите, по които българският и европейският дневен ред съвпадат и взаимно се допълват. \"Парламентарното измерение на това председателство отразява в най-висока степен онези основополагащи идеи за активна гражданска култура и политическо представителство, които в момента са обект на най-оживени дискусии\", заяви Караянчева. \"Ние влагаме дълбок смисъл в девиза на българското председателство, който е изписан и на входа на Народното събрание – „Съединението прави силата“, защото знаем, че пътят към него преминава през дебат, основан на ценностите на свободата, равенството и солидарността\", добави Цвета Караянчева. \r\nПредседателят на парламента пожела ползотворна и динамична дискусия, постигане на съгласие около основни идеи и послания, които да се превърнат в част от процеса на развитие на нова Европа. \r\nМладежите обсъждаха по време на форума значението и ролята на гражданското общество, необходимостта от независими медии, нови форми на гражданско участие, както и ролята на дигиталната трансформация и нашите фундаментални права.", "date": "2018.02.06", "title": "Председателят на НС Цвета Караянчева: Днешните млади хора са европейското поколение на България"}
{"url": "http://www.focus-news.net/news/2018/02/06/2485623/shumen-pchelari-otbelyazaha-zimniya-praznik-na-meda.html", "text": "В Шумен пчелари почетоха своя небесен покровител с празник под надслов „Мед, вино и любов“, предаде репортер на Радио „Фокус“-Шумен. Проявата се организира за 13-та година от НЧ „Напредък-1869“ и областната организация на Съюза на българските пчелари. Заедно със зимния празник на меда и пчеларите, бяха почетени и още два празника, които предстоят в първата половина на месец феврури - денят на св. Трифон и на св. Валентин. Със свои изпълнения в събитието се влючиха изпълнителите от хор „Планинско ехо“. До 17.00 часа в НЧ „Напредък- 1869“ ще продължи изложбата базар на мед и пчелни продукти на местни пчелари. Даниела Челебиева, председател на областната организация посочи, че на 9 февруари в храма в кв. Дивдядово пчеларите от района ще почетат св. Харалампий и ще бъде осветен медът.\r\nИвелина ИВАНОВА", "date": "2018.02.06", "title": "Шумен: Пчелари отбелязаха зимния празник на меда"}
{"url": "http://www.focus-news.net/news/2018/02/06/2485627/b92-vanshniyat-ministar-na-sarbiya-shte-prisastva-na-sesiyata-na-ss-na-oon-za-kosovo.html", "text": "Вицепремиерът и министър на външните работи на Сърбия Ивица Дачич ще представлява Сърбия на сесията на Съвета за сигурност на ООН, посветена на Косово в сряда, предава белградската медия В92.\r\nНа сесията на СС ще бъде обсъден последният доклад на генералния секретар на ООН за работата на мисията на световната организация в Косово.\r\nСпоред съобщение от сръбското правителство, Дачич ще представи неговата  „позиция“ за доклада – „т.е. да очертае нашата оценка на сегашната ситуация в Косово и Метохия и функционирането на мисията на ООН“.\r\nНа 8 февруари, Дачич ще вземе участие в 66-ата Национална сутрешна молитва във Вашингтон.\r\nСпоред съобщението, сръбският дипломат ще се срещне с високопоставени служители на американската администрация, включително конгресмени, „за да обсъди текущото двустранно сътрудничество между Сърбия и САЩ, както и теми от регионалния и международния дневен ред“.\r\nПревод и редакция:", "date": "2018.02.06", "title": "B92: Външният министър на Сърбия ще присъства на сесията на СС на ООН за Косово"}
{"url": "http://www.focus-news.net/news/2018/02/06/2485624/georgi-apostolov-natsionalen-tsentar-za-bezopasen-internet-nevazmozhno-e-zakonodatelyat-da-uregulira-falshivite-novini-i-sadarzhanieto-v-internet.html", "text": "Невъзможно е законодателят да урегулира фалшивите новини и съдържанието в интернет. Това каза в интервю за Агенция „Фокус“ Георги Апостолов - координатор в Националния център за безопасен интернет, по повод Международния ден за безопасен интернет. „Това, което наричаме фалшиви новини, хората имат предвид много различни категории манипулирано съдържание. Това не е ново явление. Медийното съдържание, което е манипулирано и фалшиво, винаги е съществувало. Просто сега интернет го направи по-видимо и доста печелившо. Сайтовете, които се създават с цел да привлекат потребители и всеки клик да им носи пари, съзнателно създават фалшиви сензационни новини просто за да печелят пари. Това трудно може да бъде урегулирано, защото колкото хиляди сайтове закрият, толкова хиляди ще се появят на тяхно“, коментира Апостолов и уточни, че затова най-важното е обучението. Според него трябва да се обучават хората и когато те престанат да вярват и да споделят информация от такива сайтове, този бизнес от само себе си ще отмре. „Така че винаги опираме не толкова до законодателство, колкото до обучение, образование, което е наша цел, откакто центъра е създаден преди 12 години. Разработваме различни наръчници, занятия за учители и родители затова как да работят с децата и да развиват тяхната дигитална медийна грамотност“, допълни той.\r\n„Всички помним случая с Александър-Спас, който чрез фалшив профил се беше сприятелил с хиляди доста грамотни при това български потребители. С профила си той беше откраднал чужди снимки. Ние учим петокласниците, които много бързо го овладяват, да проверяват снимката на съответния профил от къде идва. Дали отговаря на името, за което се представя човекът. Ако всеки от тези хиляди приятели на фалшивия профил бяха направили проверка по снимка, щяха да видят, че тя е на служителя във френските авиолинии и щеше да лъсне цялата измама“, коментира Апостолов. Според него все още и възрастните нямат базовите умения и е спешно необходимо да станат дигитални родители. „Не искаме те да развиват високи компютърни умения, а да говорят с децата, да общуват на тази тема. Нашите изследвания показват, че половината от децата между 9 и 17 години признават, че не биха могли да разграничат вярна от невярна информация в интернет. Още по-тревожното е, че почти същият процент от техните родители казват същото. Тогава кой помага на децата да развият тези умения, които са най-главната защитна стена срещу рисковете от опасности онлайн?“, запита Георги Апостолов.\r\nЛюба АЛЕКСИЕВА", "date": "2018.02.06", "title": "Георги Апостолов, Национален център за безопасен интернет: Невъзможно е законодателят да урегулира фалшивите новини и съдържанието в интернет"}
{"url": "http://www.focus-news.net/news/2018/02/06/2485629/ministar-neno-dimov-obsadi-s-poslanika-na-cherna-gora-u-nas-napredaka-v-pregovorite-za-prisaedinyavane-na-cherna-gora-kam-es.html", "text": "Министърът на околната среда и водите Нено Димов проведе протоколна среща с новоназначения посланик на Черна гора Н. Пр. Снежана Радович. Това съобщиха от пресцентъра на Министерството на околната среда и водите. Двамата обсъдиха напредъка в преговорите за присъединяване на Черна гора към Европейския съюз. \r\nПосланик Радович посочи, че ЕС през месец юни т. г. предстои отваряне на преговорна глава „Околна среда“ в рамките на Българско председателство на Съвета на ЕС. \r\nМинистър Димов посочи, че Западните Балкани са основен приоритет на Българското председателство. Той изрази готовност за съдействие в преговорния процес и споделяне на българския опит, като подчерта, че предизвикателствата свързани с околната среда не признават националните граници. \r\nМинистър Димов отправи покана към министъра на устойчивото развитие и туризма на Черна гора Павле Радулович за участие в неформалната среща на министрите на околната среда на ЕС, която ще се проведе в София на 10 - 11 април 2018 г.", "date": "2018.02.06", "title": "Министър Нено Димов обсъди с посланика на Черна гора у нас напредъка в преговорите за присъединяване на Черна гора към ЕС"}
{"url": "http://www.focus-news.net/news/2018/02/06/2485630/veliko-tarnovo-zapazvat-se-sravnitelno-niski-nivata-na-zabolevaemost-ot-grip-i-respiratorni-zabolyavaniya-v-oblastta.html", "text": "Запазват се сравнително ниски нивата на заболеваемост от грип и остри респираторни заболявания (ОРЗ) в област Велико Търново. Това съобщиха за Радио „Фокус“ – Велико Търново от Регионалната здравна инспекция (РЗИ). Въпреки, че има леко повишение в броя на болните, областта е далеч от обявяването на грипна епидемия. За вчера средната заболеваемост в областта е била 16.06 на 10 000 души, при данни на национално ниво от 30.78 на 10 000 човека. \r\nПредходната седмица заболеваемостта в област Велико Търново е варирала в границите между 8.76 и 33.59 на 10 000 души. Епидемичният процес е в обичайните за сезона граници, отговарящи на средно ниво на заболеваемост от грип и ОРЗ. С цел предотвратяването на сериозни последствия, от РЗИ препоръчват ограничаване на контактите, на посещенията на масови мероприятия и на пътуванията в области с по-висока заболеваемост.\r\nНадежда КРЪСТЕВА", "date": "2018.02.06", "title": "Велико Търново: Запазват се сравнително ниски нивата на заболеваемост от грип и респираторни заболявания в областта"}
{"url": "http://www.focus-news.net/news/2018/02/06/2485633/stara-zagora-prez-fevruari-v-kazanlak-shte-pristigne-ekip-ot-eksperti-ot-turtsiya-po-proekt-tvorchesko-i-inovativno-obuchenie-bazirano-na-digitalni-materiali-i-igri.html", "text": "На 26 февруари в Казанлък ще пристигне екип от експерти от факултета по физическо възпитание в университета „Хатчат тепе“ в Турция по проект „Творческо и иновативно обучение базирано на дигитални материали и игри“, по който работи Детска градина „Мечо Пух“. Това каза за Радио „Фокус“ директорът на градината Аксения Тилева. Тя заяви, че те ще бъдат научната подкрепа на всички дейности, които ще бъдат реализирани в Казанлък. Учители заедно с турските експерти ще обследват всички деца на ДГ „Мечо Пух“ и една група деца от ДГ „Здравец“ затова как те изпълняват естественоприложни движения – бягане, скачане, скачане с препятствия, отскок на място с два крака, които така или иначе са залегнали в програмата на градината за обучение. \r\n„Творческо и иновативно обучение базирано но дигитални материали и игри“ е най-високобюджетният проект финансиран до момента по Програма „Еразъм +\" на Европейската комисия. По проекта през месец февруари на ДГ „Мечо Пух“ ще организира така наречените предтестове и посттестове. С тях ще бъде показано, че дигиталните игри, които съвместния екип на всички страни партньори е разработил, ще помогне на децата по по-интересен и по-непосредствен начин да усвоят различни знания и умения по петте основни образователни направления, в които са разработени игрите: физическо възпитание, английски език, математика, музика и изобразително изкуство.\r\nЗа да има научна тежест обследването, което ще бъде направено в Казанлък, има и контролна детска градина – „Теменуга“, като същите тестове ще преминат и техните деца. След това обследване следват седмици, в които три пъти седмично по определена програма и с определена методика на децата от „Мечо Пух“ ще бъдат представени видео уроци, които по най-забавния начин да показват съответните естественоприложни движения и по непринуден за тях начин ще ги стимулират да повтарят тези упражнения в рамките между  3 и 7 минути, в зависимост от възрастта им. Идеята е след тези осем седмици децата играли и повтаряли тези движения отново да преминат през същия тест, който е направен в края на февруари, за да бъде отчетено по чисто научен метод дали имат положителен ефект подобни занимания с децата извън  основните занимания, които извършват учителите в групите по време на учебната си работа. Освен физическото възпитание, има разработени по проекта и забавни игри по математика. В края на януари са тествани всички игри, които са разработени за децата от детските градини. „Наистина са изключително интересни. За част от тях аз изпитвах леки притеснения в това, дали правилно решавам задачите. Всъщност с колегите уточнихме, че всички притеснения на възрастните, не се отразяват на естественото желание на децата да опитват, докато стигнат до правилното решение. Разбира се това не само игри, които да доставят удоволствие на децата, те имат своите учебни цели и се надявам, че след като децата преминат през тези занимания с игрите, наистина ще са усвоили знания, които са им заложени от учителите“, каза Тилева.\r\nВ самото съдържание на игрите, например в модула по английски език, целта е чрез игра децата да са усвоили обем от думи, които отговарят на ниво 1 А от общата европейска езикова рамка. Подобни забавни и полезни игри са разработени по музика и изобразително изкуство. Игрите се анимират от представителите на турската страна, като ще се постараят да включат в тях и един известен и значим български художник  – Иван Милев. „Вярвам, че след време, когато проектът приключи и всички негови продукти бъдат общодостъпни и безплатни за всички деца в цяла Европа и в целия свят, ще направим така, че да разкажем и покажем нашата култура и нашите традиции“, каза Тилева.\r\nПроектът трябва да приключи през месец октомври 2018 година. Между 5 март и 11 май по научно разработена методика ще бъдат предложени игрите на децата.\r\nВ началото на месец март екип от учители от България ще вземе участие в научен симпозиум в Истанбул, на който ще бъдат разглеждани въпроси свързани с използване на технологиите в образованието.\r\nСлавяна ГАЙДАРОВА", "date": "2018.02.06", "title": "Стара Загора: През февруари в Казанлък ще пристигне екип от експерти от Турция по проект „Творческо и иновативно обучение базирано на дигитални материали и игри“"}
{"url": "http://www.focus-news.net/news/2018/02/06/2485632/kyustendil-patishtata-v-regiona-sa-prohodimi-pri-zimni-usloviya.html", "text": "Пътищата в Кюстендилска област са проходими при зимни условия. Това съобщи за Радио „Фокус” – Кюстендил дежурният в Областно пътно управление – Кюстендил. Движението по път III-107 Пастра – Рилски манастир се осъществява двупосочно в една лента поради почистване на срутена скална маса от пътното платно. Пътните настилки навсякъде са сухи, а видимостта е добра. С нормална интензивност е движението по автомагистрала „Струма” и главен път Е-79. Слаб е трафикът в посока ГКПП „Гюешево”. \r\nЗа целия зимен период е затворен участък от пътя Кочериново – Рила – Рилски манастир – Кирилова поляна. Заради тежки метеорологични и планински условия е въведена забрана за движение на моторни превозни средства от пещерата на Свети Иван Рилски до Кирилова поляна.\r\nВенцеслав ИЛЧЕВ", "date": "2018.02.06", "title": "Кюстендил: Пътищата в региона са проходими при зимни условия"}
{"url": "http://www.focus-news.net/news/2018/02/06/2485619/ep-glasuva-kraya-na-diskriminatsiyata-na-geografski-printsip-pri-onlayn-pazaruvaneto-momchil-nekov-podkrepi-reglamenta-s-motiva-i-poslednite-nevidimi-granitsi-v-es-da-badat-premahnati.html", "text": "Европейският парламент (ЕП) гласува края на дискриминацията на географски принцип при онлайн пазаруването. Българският евродепутат Момчил Неков подкрепи регламента с мотива и последните „невидими граници“ в Европейския съюз (ЕС) да бъдат премахнати. Това съобщиха от пресофиса на евродепутата.\r\n„Подкрепих предложението за регламент за премахване на геоблокирането, защото тази практика е в противоречие със свободите на вътрешния пазар“, това каза евродепутатът Момчил Неков в изказването си днес, по време на аргументуране на гласуването на Предложение за регламент на Европейския парламент и на Съвета за преодоляване на блокирането на географски принцип и на други форми на дискриминация въз основа на националността, мястото на пребиваване или мястото на установяване на клиентите в рамките на вътрешния пазар и за изменение на Регламент (ЕО) № 2006/2004 и Директива 2009/22/ЕО \r\nВ изказването си Неков обясни, че българските потребители са на дванайсето място в класацията за най – дискриминирани граждани от онлайн търговците, а с приемането на Регламента, ще могат вече свободно да пазаруват онлайн, да се възползват от достъпни цени и да използват свободно кредитната си карта, с което да чувстват пълноправни граждани на Европа. \r\nДанните сочат, че почти 68 % от жалбите са за това, че потребителите са се изправяли пред разлика на цените или услугите - най-вече при поръчката на стоки, като електроника, домакински уреди, превозни средства, дрехи, книги, сваляне на музика или данни, а близо 25 % от случаите касаят услуги, свързани с туризма, включително такива, предоставяни от туристически агенции, места за настаняване или увеселителни паркове.\r\nНе на последно място българският евродепутат напомни, че не трябва да забравяме, че малките и средни предприятия са моторът на европейската икономика и за тях трябва да създаваме стимули за развитие, а не препятствия.", "date": "2018.02.06", "title": "ЕП гласува края на дискриминацията на географски принцип при онлайн пазаруването,  Момчил Неков подкрепи регламента с мотива и последните „невидими граници“ в ЕС да бъдат премахнати"}
{"url": "http://www.focus-news.net/news/2018/02/06/2485634/georgi-apostolov-natsionalen-tsentar-za-bezopasen-internet-zaglaviyata-ot-tipa-shok-i-uzhas-sa-znak-za-falshiva-novina.html", "text": "Ако говорим за медийна новина, е изключително важно да се ориентираме още от заглавието. Това каза в интервю за Агенция „Фокус“ Георги Апостолов - координатор в Националния център за безопасен интернет, по повод Международния ден за безопасен интернет. „Всички заглавия, които не съдържат информация за какво се отнася текстът и са изключително емоционални или пък използват главни букви и са от типа „ШОК“ и „УЖАС“, очевидно става въпрос за сайт, който е създаден за разпространяване на сензационни новини, част от които са си абсолютно измислени. Второто нещо е да внимаваме с названието на самия сайт, защото част от названията нямат нищо общо с медии, а претендират да са медийни сайтове“, коментира Апостолов. Той подчерта, че винаги трябва да проверяваме има ли контакти за съответния сайт. „Има ли изписани имена – главен редактор, телефони, e-mail. Част от тези сайтове са анонимни и това, че няма никакви контакти и хора, които са изписани като работещи и произвеждащи съдържание за този сайт, също е сигнал, че нещо не е наред. На последно място е здравият разум и логика. Когато даден сайт твърди с главни букви в заглавие, че най-сетне е открито, че земята е плоска, това вече би трябвало да означава за потребителя, че няма никакъв смисъл да ходи на този сайт и да печелят на негов гръб пари, защото очевидно става въпрос за измислена новина“, обясни Апостолов. \r\nПо думите му много изоставаме в развитието на базови умения, които са главно в защита на децата онлайн. „Нека всички заедно да полагаме повече усилия в тази посока, да образоваме децата от най-ранна възраст и така ще бъдем по-спокойни за тях“, каза още той. \r\nЛюба АЛЕКСИЕВА", "date": "2018.02.06", "title": "Георги Апостолов, Национален център за безопасен интернет: Заглавията от типа „ШОК“ и „УЖАС“ са знак за фалшива новина"}
{"url": "http://www.focus-news.net/news/2018/02/06/2485637/sofiya-vremenno-dvizhenieto-po-pat-189-sofiya-bankya-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път III-189 София – Банкя се осъществява двупосочно в една лента поради пътнотранспортно произшествие и се регулира от пътна полиция. Това съобщиха от пресцентъра на Агенция \"Пътна инфраструктура\".", "date": "2018.02.06", "title": "София: Временно движението по път III-189 София – Банкя се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2018/02/06/2485626/ministerstvoto-na-vanshnite-raboti-na-republika-balgariya-privetstva-strategiyata-za-zapadnite-balkani.html", "text": "Министерството на външните работи на Република България приветства Стратегията за Западните Балкани. В документа се признава стратегическото значение на региона за Европа. Именно за това полагахме усилия да върнем региона в дневния ред на ЕС, което се случи за първи път от 15 години насам. След срещата на върха в Солун през 2003 г. сега за първи път през май т. г. България ще събере всички лидери на Европа и региона, за тръгнем по-бързо заедно към общата ни цел. Това съобщиха от пресцентъра на Министерството на външните работи.\r\nСтратегията се отнася до всички шест държави, които следва да ускорят реформите и да изградят добросъседски отношения. Напредъкът ще продължи да се основава на индивидуалните постижения на всяка отделна страна т.е. нито една държава, която е готова, няма да се налага да изчака друг. \r\nДържавите от региона разполагат с ясна времева перспектива. 2025 г. е амбициозна цел, чието изпълнение изисква мобилизация за решителни реформи в ключови области на политическия, икономически и обществен живот. \r\n\"България е особено удовлетворена, че с днешната Комуникация Европейският съюз ясно заявява готовността си да окаже допълнителна подкрепа за успеха на реформите и подобряването на живота на гражданите. Това е и категоричната българска позиция, която страната ни защитава последователно. \r\nПриветстваме и готовността на ЕК да подкрепи държавите от Западните Балкани с шест нови инициативи за засилване на върховенството на закона, сигурността и миграцията, социално-икономическото развитие, транспортната и енергийната свързаност, дигиталния дневен ред и отпадането на роуминга, както и добросъседските отношения\" се посочва в позицията на Министерството.", "date": "2018.02.06", "title": "Министерството на външните работи на Република България приветства Стратегията за Западните Балкани"}
{"url": "http://www.focus-news.net/news/2018/02/06/2485638/posolstvoto-na-ruskata-federatsiya-organizira-podnasyane-na-ventsi-i-tsvetya-na-pametnika-na-graf-ignatiev-v-sofiya-po-sluchay-ruskiya-profesionalen-praznik-den-na-diplomata.html", "text": "На 8 февруари т.г. в 12.30 часа по случай руския професионален празник „Ден на дипломата“ Извънредният и пълномощен Посланик на Русия в България, Военният, военновъздушен и военноморски аташе на Руската Федерация в Република България, служителите на Посолството и на апарата на Военния аташе, сътрудници на Руския културно-информационен център ще положат венци и цветя на паметника на граф Игнатиев в София. Това съобщиха от пресслужбата на Посолството на Руската Федерация в Република България. \r\nВ същия ден по традиция дипломатите от Посолството ще посетят училището към Посолството, където ще разкажат за професията си и всекидневната си работа.\r\nПаметникът на граф Игнатиев (Докторската градина, на ъгъла на ул.\"Шипка\" и ул. \"Сан-Стефано\") беше открит на 18 януари 2008 г. от Министрите на външните работи на Русия и България в рамките на посещението на Президента на Русия Владимир Путин в България.", "date": "2018.02.06", "title": "Посолството на Руската Федерация организира поднасяне на венци и цветя на паметника на граф Игнатиев в София по случай руския професионален празник „Ден на дипломата“"}
{"url": "http://www.focus-news.net/news/2018/02/06/2485640/ep-spored-harvatskiya-premier-patyat-ni-tryabva-da-vodi-napred-a-ne-nazad.html", "text": "         Втори от поредица дебати между лидери от ЕС и евродепутати относно бъдещето на Европа; \r\n         Солидарността трябва да остане един от крайъгълните камъни в действията на ЕС; \r\n         Трябва да изградим бъдещето въз основа на равенството на държавите, гражданите и възможностите. \r\nВъв вторник хърватският министър-председател Андрей Пленкович стана вторият лидер от ЕС, който участва в дебат относно бъдещето на Европа с евродепутатите. \r\nГ-н Пленкович каза: „Нашият път трябва да води напред, а не назад. Хърватия влезе в Европейския съюз, за да гради и развива европейския проект заедно с нашите партньори, за да изгради бъдещето на основата на равенството: равенство между държавите, гражданите и на възможностите“. \r\nИзлагайки визията си за бъдещето на Европа, хърватският министър-председател подчерта, че солидарността трябва да продължи да бъде сред крайъгълните камъни на нашите действия, а обединена Европа е от ключово значение, защото можем да продължим напред само ако сме заедно. \r\nГ-н Пленкович също така подчерта значението на растежа и сближаването и че всички членки на ЕС трябва да напредват равномерно. Той каза: „Всички наши граждани трябва да усещат ползите от членството в ЕС. Те трябва да участват активно в продължаващото му изграждане“. Министър-председателят наблегна на необходимостта ЕС да инвестира в образованието, културата и креативността, в науката и изследванията, като в същото време предоставя финансова стабилност, която гарантира защитата на гражданите от възможни финансови кризи. \r\nПредседателят на Парламента Антонио Таяни коментира речта на г-н Пленкович: „В своето изказване министър-председателят Пленкович очерта една позитивна и напредничава визия за бъдещето на Европа, в която Хърватия и Европа, работейки заедно, ще постигнат един по-ефективен съюз. Той представи прекрасни аргументи в полза на членството в ЕС и как то е облагодетелствало Хърватия. В същото време той правилно посочи някои предизвикателства, с които ние всички трябва да се справим, като сигурността, неконтролираната миграция и младежката безработица“. \r\nПовечето от лидерите на парламентарните групи приветстваха отдадеността на г-н Пленкович на една по-демократична Европа. Те използваха начина, по който Хърватия се раздели с трудната си скорошна история, като пример за това как с много работа и постоянство е възможно да се постигне едно светло бъдеще в ЕС. \r\nНякои евродепутати наблегнаха на необходимостта гражданите на ЕС да запазят своята национална идентичност в комбинация със силна европейска такава, без националистите да гледат на това като на противоречие. Други потвърдиха отново необходимостта от повече инвестиции за създаване на работни места, прилични стандарти на живот и Европа с повече социална отговорност. Евродепутатите също така призоваха за институционални реформи, като например въвеждането на паневропейски избирателни листи, и повториха твърдата си решимост да подкрепят другите държави от Западните Балкани в присъединяването им към ЕС, след като всички гранични спорове са разрешени и критериите на Европейската комисия са изпълнени. \r\nДопълнителна информация \r\nТова беше вторият от поредица дебати между лидери от ЕС и евродепутати относно бъдещето на Европейския съюз. Тези дебати ще продължат през цялата 2018 г. \r\nАндрей Пленкович – част 1 \r\nАндрей Пленкович – част 2 \r\nЖан-Клод Юнкер, председател на Европейската комисия \r\nМанфред Вебер (ЕНП, Германия) \r\nЙозеф Вайденхолцер (С&Д, Германия) \r\nРужа Томашич (ЕКР, Хърватия) \r\nГи Верхофстад (АЛДЕ, Белгия) \r\nНеоклис Силикиотис (ЕОЛ/СЗЛ, Гърция) \r\nСка Келер (Зелените, Германия) \r\nРоландас Паксас (ЕСПД, Литва) \r\nМатео Салвини (ЕНС, Италия) \r\nОтговор на Пленкович след първите реакции", "date": "2018.02.06", "title": "ЕП: Според хърватския премиер пътят ни трябва да води напред, а не назад"}
{"url": "http://www.focus-news.net/news/2018/02/06/2485639/plovdiv-v-karlovo-zapochvat-sabitiyata-za-vazpomenatelno-otbelyazvane-na-145-godini-ot-gibelta-na-vasil-levski.html", "text": "В Карлово започват събитията от програмата за възпоменателно отбелязване на 145 години от гибелта на Васил Левски. Това съобщи в предаването „Часът на Карлово” на Радио „Фокус”-Пловдив директорът на СУ „Васил Левски”-Карлово Мариана Манчева. На 12 февруари, от 13.15 часа в СУ „Васил Левски” ще бъде представен сборникът „Откровения – 2”, който включва творби на ученици. Някои от тях се представят за първи път. Същият ден, от 17.30 часа в Общинска библиотека „Д-р Иван Богоров” ще бъде представена изложба на ученици от същото училище, озаглавена ”Моето творчество, вдъхновено от личността на Апостола”. \r\n„През дните преди 19 февруари традиционно правим равносметка на това, което сме постигнали”, каза Мариана Манчева. „Това, което ме впечатлява в учениците ми, е тяхната критичност към всичко, което се случва с българското общество – те са непосредствени и открити”, посочи Манчева. По думите и те пишат много критично за онези чисти взаимоотношения между хората, за които се е борил Левски. Всичко това отива на белия им лист и есетата им стават много силни като послания. Малките ученици пък изразяват отношението си към него с много любов. „Всяка година има много лични творби и това е така, защото карловските деца ежедневно живеят с онова, което Апостолът ни е завещал. Нашият град може би е малко по-различен от останалите градове в силата си да опитваме да съхраним това, което той ни е завещал”, добави Манчева. Всички там усещат задължението да правят всичко това, което Левски е завещал и от най-ранна детска възраст те пишат и рецитират стихотворения за него.\r\nКарловските ученици не приемат обесването на Левски като нещо трагично, а като началото на безсмъртието му. „Ако я нямаше тази смърт, нямаше да има и това безсмъртие”, каза още Мариана Манчева.\r\nНа 13 февруари, от 11.00 часа, в зала „Васил Караиванов” в Карлово ще се проведе урок по родолюбие под надслов „Той крачи още по земята”. На следващия ден – 14 февруари, от 17.30 часа, в същата зала ще се проведе литературна вечер, с участието на писателя Желяз Кондев, автор на книгата „Апостолът на българите”. Пак там, на 15 февруари, от 17.30 часа ще бъде представена още една книга – тази на проф. Пламен Павлов „Левски: Другото име на свободата”. На 16 февруари, от 18.00 часа, в  зрителната зала на НЧ ”Васил Левски-1861” ще бъде представен спектакълът на учениците от едноименното училище „И сърните пият вода от стъпките му”.\r\nНа 18 февруари, от 18.00 часа, на площад „Васил Левски”, ще има възпоменателна церемония по повод 145 години от гибелта на Апостола. На 19 февруари денят за карловци започва с архиерейска света литургия и панихида в памет на Левски в храма „Света Богородица”, от 09.00 часа. От 11.00 часа, на площада има възпоменателен митинг поклонение, с поднасяне на венци и цветя през паметника на героя и шествие до родната му къща. От 12.00 часа, в Национален музей ”Васил Левски” ще бъдат отбелязани 140 години от смъртта на майката на Левски Гина Кунчева.\r\nЦветана ТОНЧЕВА", "date": "2018.02.06", "title": "Пловдив: В Карлово започват събитията за възпоменателно отбелязване на 145 години от гибелта на Васил Левски"}
{"url": "http://www.focus-news.net/news/2018/02/06/2485628/premierat-boyko-borisov-sas-strategiyata-za-zapadnite-balkani-se-deklarira-zhelanieto-evropa-da-se-razviva-kato-kontinent-na-stabilnostta-sigurnostta-i-prosperiteta.html", "text": "Приветствам приетата от Европейската комисия Стратегия за Западните Балкани. Това каза премиерът Бойко Борисов, съобщиха от правителствената информационна служба. В изказването на премиера Борисов се посочва още: \"С нея категорично се декларира желанието Европа да се развива като континент на стабилността, сигурността и просперитета. На шестте страни и техните народи се дава европейска перспектива и ясен знак, че още през 2025 г. тези, които са готови, може да станат членове на ЕС.\r\nБългарското правителство ще подкрепя сраните от Западните Балкани в процеса им на подготовка за членството. Очакваме всички през май в София да обсъдим как заедно и най-ефективно да продължим във вярната посока\".", "date": "2018.02.06", "title": "Премиерът Бойко Борисов: Със Стратегията за Западните Балкани се декларира желанието Европа да се развива като континент на стабилността, сигурността и просперитета"}
{"url": "http://www.focus-news.net/news/2018/02/06/2485631/protothema-politicheskite-eliti-na-balkanite-imat-vrazki-s-kriminalni-strukturi.html", "text": "В последната версия на Стратегията за Балканите, в главата за върховенството на закона, Европейския съюз дава ясни сигнали за присъединяване на страните от региона, но не и на този етап, пише електронното издание на гръцкия вестник „Protothema”.\r\nВ текста се пояснява, че политическите елити на балканските страни имат връзки с криминални структури.\r\n„Днес, институциите в тези страни са зависими и са свързани с организираната престъпност и са засегнати от корупция на всички правителствени нива“, се казва в последната версия на стратегията, като се подчертава, че това води до чувство на безнаказаност и неравенство.\r\nПревод и редакция:", "date": "2018.02.06", "title": "Protothema: Политическите елити на Балканите имат връзки с криминални структури"}
{"url": "http://www.focus-news.net/news/2018/02/06/2485635/ek-prie-strategiya-za-nadezhdna-perspektiva-za-razshiryavane-i-zasilen-angazhiment-na-es-kam-darzhavite-ot-zapadnite-balkani.html", "text": "Европейската комисия прие стратегия за надеждна перспектива за разширяване и засилен ангажимент на ЕС към държавите от Западните Балкани, потвърждавайки европейското бъдеще на региона. Това съобщиха от пресцентъра на Представителство на ЕК в България. В стратегията се посочват приоритетите и областите на съвместно засилено сътрудничество с цел преодоляване на конкретни ключови предизвикателства и по-специално необходимостта от основни реформи и добри съседски отношения. \r\nСтратегическият документ разяснява стъпките, които Черна гора и Сърбия следва да предприемат за приключване на присъединителния процес до 2025 г.; другите държави могат да ги настигнат, но засега Черна гора и Сърбия са единствените две държави, с които вече се водят преговори за присъединяване. Тази перспектива в крайна сметка зависи от силната политическа воля, осъществяването на реални и трайни реформи и окончателното разрешаване на споровете със съседните държави. Албания и бившата югославска република Македония отбелязват значителен напредък по пътя си към ЕС и Комисията е готова да изготви препоръки за започването на преговори за присъединяване въз основа на изпълнените условия. Комисията ще започне изготвянето на становище относно молбата за членство на Босна и Херцеговина след получаване на изчерпателни и цялостни отговори на своя въпросник. При непрекъснати усилия и ангажираност Босна и Херцеговина би могла да стане кандидат за присъединяване. Косово има възможност за траен напредък чрез изпълнение на Споразумението за стабилизиране и асоцииране, както и да ускори напредъка си по пътя към ЕС, когато обективните обстоятелства са налице. \r\nЗа изпълнението на стратегията за Западните Балкани и за подкрепа на плавния преход към членство е абсолютно необходимо да има подходящо финансиране. Комисията предлага постепенно увеличаване на финансирането по линия на Инструмента за предприсъединителна помощ (ИПП) до 2020 г., доколкото е възможно в рамките на разпределените средства по текущия пакет. Само за 2018 г. вече е предвидена предприсъединителна помощ за Западните Балкани в размер на 1.07 милиарда евро в допълнение към близо деветте милиарда евро през периода 2007—2017 г. \r\nОсвен това Комисията оповести шест водещи инициативи с конкретни действия, които ЕС ще предприеме през следващите години в подкрепа на усилията за трансформация на Западните Балкани в области от взаимен интерес.", "date": "2018.02.06", "title": "ЕК прие стратегия за надеждна перспектива за разширяване и засилен ангажимент на ЕС към държавите от Западните Балкани"}
{"url": "http://www.focus-news.net/news/2018/02/06/2485641/vratsa-novorodeno-bebe-e-pochinalo-v-selo-radovene.html", "text": "Новородено бебе е починало в село Радовене. Това съобщиха за Агенция \"Фокус\" от ОДМВР-Враца. Сигналът е постъпил в понеделник. По случая е образувано досъдебно производство, което разследва смъртта на новороденото.", "date": "2018.02.06", "title": "Враца: Новородено бебе е починало в село Радовене"}
{"url": "http://www.focus-news.net/news/2018/02/06/2485642/tass-rusiya-i-livan-shte-sklyuchat-sporazumenie-za-voenno-satrudnichestvo.html", "text": "Русия планира да сключи съглашение за военно сътрудничество с Ливан. Както се казва в разпореждане на руското правителство, публикувано на официалния портал за юридическа информация, Министерството на отбраната на Русия трябва да проведе преговори с ливанските си колеги и да сключи съответстващия договор, предава ТАСС.\r\nВ проектоспоразумението се изреждат основните направления на сътрудничеството. Страните имат намерение да провеждат „обмен на мнения и информация по военни въпроси, въпроси за укрепването на взаимното доверие и международната сигурност, усилване на борбата с тероризма“, „да развиват отношения в областта на съвместната подготовка на войските, информационно и  инженерно обезпечаване, военно образование, военна медицина, военна история, военна топография, военна хидрография, спорт и култура“. Освен това, сред направленията на сътрудничеството се споменават „взаимодействието в мероприятията по издирване и спасяване на море; взаимодействие в мероприятията за борба с тероризма и пиратството“.\r\nВоенните на Русия и Ливан ще разменят визити на делегации, ще участват във военни учения или ще присъстват на тях в качеството на наблюдатели, ще провеждат работни срещи между експерти и ще провеждат обучение и подготовка на военни кадри. Освен това се планира да се провеждат „заходи на военни кораби и визити на военната авиация по покана на страните“.\r\nПревод и редакция:", "date": "2018.02.06", "title": "ТАСС: Русия и Ливан ще сключат споразумение за военно сътрудничество"}
{"url": "http://www.focus-news.net/news/2018/02/06/2485643/petar-tsokov-sindikalna-organizatsiya-na-sluzhitelite-v-mvr-pazardzhik-novite-kubinki-na-politseyskite-sluzhiteli-sa-izklyuchitelno-neudobni-i-s-nedobro-kachestvo-na-izrabotka.html", "text": "Служителите на МВР са обезпечени с работно облекло – униформи и обувки – тип „кубинки”, които обаче са доста некачествени и неудобни, сравнени с тези на колегите в страните от Еевропейския съюз, съобщи за Радио „Фокус” – Пазарджик Петър Цоков, председател на Синдикалната организация на служителите в МВР в област Пазарджик. По думите му обувките са изработени от естествена кожа, български са, но са изключително неудобни, тежки и с твърди подметки, които нямат никаква еластичност при ходене.  \r\n„Разликата между униформите и специализираните обувки на колегите ни от другите европейски страни е огромна. Чуждестранните са изработени от качествени материали и имат по-голяма годност за употреба. Кубинките на нашите служители са само един чифт, които трябва да се носи цяла година”, уточни Цоков. Той допълни, че служителите на МВР са принудени да ги носят по 12 часа дневно, дори да тичат с тях, което създава голямо неудобство.\r\nАлбена ЖИЛЕКОВА", "date": "2018.02.06", "title": "Петър Цоков, Синдикална организация на служителите в МВР-Пазарджик: Новите кубинки на полицейските служители са изключително неудобни и с недобро качество на изработка"}
{"url": "http://www.focus-news.net/news/2018/02/06/2485636/telma-makedoniya-zhan-klod-yunker-shte-poseti-makedoniya-v-kraya-na-fevruari.html", "text": "През изминалите няколко месеца, лидерите от Западните Балкани няколко пъти бяха на срещи с Върховният представител на Европейския съюз по въпросите на външните работи и политиката на сигурност Федерика Могерини, за да разговарят за Стратегията за Балканите на Европейския съюз, пише скопският телевизионен канал „Телма“.\r\nЗа края на февруари е предвидено посещението на председателят на Европейската комисия Жан-Клод Юнкер в Македония. Неговият говорител потвърди визитата и добави, че Македония е страна, която Юнкер познава много добре и смята, че е от голяма важност за стабилността в региона.\r\nСлед Юнкер, през март, на посещение в Македония ще пристигне и Могерини. Посещението на двамата, според скопската телевизия, се тълкува като поддръжка за процеса около решаване на спора за името с Гърция и началото на преговорите за интеграция в Европейския съюз.\r\nПревод и редакция:", "date": "2018.02.06", "title": "„Телма“ (Македония): Жан-Клод Юнкер ще посети Македония в края на февруари"}
{"url": "http://www.focus-news.net/news/2018/02/06/2485644/vratsa-2-godini-zatvor-s-5-godishen-izpitatelen-srok-poluchi-mazh-obvinen-za-bludstvo-s-8-godishno-dete.html", "text": "2 години затвор с 5-годишен изпитателен срок получи мъж, обвинен за блудство с 8-годишно дете. Това съобщиха от пресцентъра на Апелативна прокуратура - София. По обвинителен акт на Районна прокуратура – Бяла Слатина съдът е признал за виновен Л. Луканов за това, че на 26 юни 2017 г., в град Бяла Слатина е извършил действия с цел да възбуди и удовлетвори полово желание без съвкупление по отношение на 8-годишно момиче. Той се възползвал от безпомощното ѝ състояние, предвид малолетната възраст на пострадалата. \r\nПодсъдимият е признал изцяло фактите по обвинителния акт и направил самопризнания, поради което наказателното производство е било решено при прилагане на съкратено съдебно следствие. По тази причина наложеното му наказание е редуцирано с една трета, а именно – 2 години „лишаване от свобода“ с 5-годишен изпитателен срок.", "date": "2018.02.06", "title": "Враца: 2 години затвор с 5-годишен изпитателен срок получи мъж, обвинен за блудство с 8-годишно дете"}
{"url": "http://www.focus-news.net/news/2018/02/06/2485647/zam-predsedatelyat-na-vks-krasimir-vlahov-se-ottegli-ot-posta-si.html", "text": "Съдийската колегия на Висшия съдебен съвет отхвърли предложението на председателя на Върховния касационен съд Лозан Панов да бъде освободен от поста му един от заместниците му - Красимир Влахов. Срещу искането на Съдия номер едно гласуваха десет от съдебните кадровици. Въпреки това Красимир Влахов обяви, че сам ще подаде оставка, предаде БНР. Панов поиска Влахов да бъде сменен със съдия Светла Димитрова още през лятото. Заместник-председателят на ВКС обаче отказа, припомняйки че е назначен след гласуване на колегите си от Гражданската колегия. Последва Пленум на върховните съдии, който - след остра дискусия, застана зад Съдия номер едно и така въпросът днес стигна до Съдийската колегия на ВСС. \r\nПред съдебните кадровици днес Лозан Панов обясни, че е бил изоставен от Влахов в труден момент, когато е трябвало да взима мерки срещу проблема с бавенето на делата: \"Той изчезна, а решението беше непопулярно\", каза Панов и упрекна заместника си, че предпочита да се хареса на съдиите, отколкото да изпълнява дълга си. В писмо до ВСС обаче Влахов обяснява, че не е изчезнал, а е бил болен и се възмущава, че здравето му е станало аргумент за смяната.", "date": "2018.02.06", "title": "Зам.-председателят на ВКС Красимир Влахов се оттегли от поста си"}
{"url": "http://www.focus-news.net/news/2018/02/06/2485648/vratsa-sadat-nalozhi-11-mesetsa-zatvor-s-3-godishen-izpitatelen-srok-na-obvinyaem-za-pritezhanie-na-tsigari-bez-banderol-za-nad-16-000-lv.html", "text": "Съдът наложи 11 месеца затвор с 3-годишен изпитателен срок на обвиняем за притежание на цигари без бандерол за над 16 000 лв. Това съобщиха от пресцентъра на Апелативна прокуратура - София. Обвиняемият мъж Н. Николов незаконно държал 3 744 кутии цигари. Той сключил споразумение с Районна прокуратура - Враца, според което наказанието му е 11 месеца „Лишаване от свобода“ с 3-годишен изпитателен срок. Той се е признал за виновен и е сключил споразумение с Районна прокуратура – Враца за това, че в къща в с. Горно Пещене държал 2 500 кутии цигари без български акцизен бандерол. Още 1 244 кутии цигари били открити у него в град Враца. Общата им пазарна стойност е 16 099.20 лева, като размерът на дължимия акциз възлиза на 15 144.48 лева. \r\nСключеното между страните споразумение е било одобрено от съда.", "date": "2018.02.06", "title": "Враца: Съдът наложи 11 месеца затвор с 3-годишен изпитателен срок на обвиняем за притежание на цигари без бандерол за над 16 000 лв."}
{"url": "http://www.focus-news.net/news/2018/02/06/2485649/vratsa-30-mayki-sa-se-otkazali-ot-detsata-si-prez-2017-g-v-oblastta.html", "text": "30 майки са се отказали от децата си през 2017 г. в област Враца, съобщиха за Радио „Фокус“ – Видин от Регионална дирекция „Социално подпомагане“-Враца. През миналата година са осиновени 27 деца от Врачанска област, като 10 от децата са осиновени от български семейства, а на останалите 17 осиновителите са от чужбина. 135 са децата във Враца, които са вписани в регистъра за осиновяване. \r\nПроведени са 52 заседания на Съвета по осиновяване към Регионална дирекция „Социално подпомагане“-Враца. Разгледани са документите на 107 деца. Взети са 41 решения за определяне на подходящи осиновяващи, но осиновинете деца са само 27 за една година.", "date": "2018.02.06", "title": "Враца: 30 майки са се отказали от децата си през 2017 г. в областта"}
{"url": "http://www.focus-news.net/news/2018/02/06/2485650/blagoevgrad-okrazhnata-prokuratura-predade-na-sad-mazh-prichinil-po-nepredpazlivost-smartta-na-edin-chovek-pri-katastrofa.html", "text": "Окръжната прокуратура предаде на съд мъж, причинил по непредпазливост смъртта на един човек при катастрофа. Това съобщиха от пресцентъра на Апелативна прокуратура - София. Обвиняемият е шофьор на лек автомобил, предизвикал пътнотранспортно произшествие, в което при челен сблъсък загинал водач на друга кола и пострадала пътничка, е изправен на подсъдимата скамейка по обвинение на Окръжна прокуратура – Благоевград. Около 6.00 часа сутринта на 16 февруари 2015 г. на първокласен път Е-79 в местността Каваците обвиняемият с инициали К. Д. управлявал лек автомобил, като се движел в посока от гр. Сандански за гр. Благоевград. Той нарушил установените правила в Закона за движение по пътищата и предприел изпреварване на товарен камион с полуремарке, навлизайки в лентата за насрещно движение, без да се убеди, че има свободен път на разстояние, достатъчно за такава маневра. С действията си Д. създал опасност за други превозни средства и не успял да изпревари своевременно товарния автомобил. В резултат на предприетото от обвиняемия неправилно изпреварване, последвал челен удар между управлявания от него автомобил и наближаващата с висока скорост насрещно движещата се лека кола. Това причинило смъртта на другия шофьор и счупване на бедрена кост на пътуващата с него израелска гражданска, довело до трайно затруднение на движението на крайника.", "date": "2018.02.06", "title": "Благоевград: Окръжната прокуратура предаде на съд мъж, причинил по непредпазливост смъртта на един човек при катастрофа"}
{"url": "http://www.focus-news.net/news/2018/02/06/2485646/veliko-tarnovo-traditsionen-bazar-na-martenitsi-shte-bade-razkrit-v-tsentara-na-svishtov.html", "text": "Традиционен базар на мартеници отново ще бъде разкрит в центъра на Свищов. Той ще работи в края на настоящия и началото на следващия месец, съобщи за Радио „Фокус“ – Велико Търново Румяна Кузева, началник отдел „Образование и култура“  в Община Свищов. \r\nTя уточни, че през настоящата година все още не е определена благотворителна кауза кауза, за която да се събират средства, но всички деца и младежи, които ще се включат в събитието, сами ще изберат на кого да помогнат и със сигурност то ще има благотворителна цел. „Освен това, през март отново ще организираме традиционното състезание „Моята България“, посветено на Трети март - за ученици от гимназиален и прогимназиален етап. За учениците от гимназиален етап ще организираме и урок по родолюбие, за да могат да изгледат филм и да се включат подобаващо за тяхната възраст в тези тържества“, допълни още Румяна Кузева. Тя уточни, че децата от детските градини и начален етап на училищното образование ще са поканени да участват в общоградското тържество по случай Освобождението на България.", "date": "2018.02.06", "title": "Велико Търново: Традиционен базар на мартеници ще бъде разкрит в центъра на Свищов"}
{"url": "http://www.focus-news.net/news/2018/02/06/2485651/vratsa-politsiyata-razsledva-sluchaya-s-pochinaloto-bebe-v-selo-radovene-po-parvonachalni-danni-maykata-e-izhvarlila-novorodenoto-vav-vanshna-toaletna.html", "text": "Убийство на новородено дете разследва полицията в село Радовене, община Роман, съобщиха за Радио „Фокус“ – Видин от кметство в населеното място. Майката е 30-годишна жена, която живее на семейни начала с мъж от селото. По първоначални данни тя е родила в понеделник, 5 февруари, и е изхвърлила бебето във външна тоалетна. \r\nЗа престъплението в кметството е съобщил бащата – Миглен, който по време на раждането не е бил в Радовене. Кметът Иван Петков веднага е уведомил полицията и Спешна помощ. Жената има 4-годишно дете от друг брак, което е оставено в социален дом. Случаят се разследва, не са ясни причините за извършеното престъпление.\r\nАнна ЛОЗАНОВА", "date": "2018.02.06", "title": "Враца: Полицията разследва случая с починалото бебе в село Радовене, по първоначални данни майката е изхвърлила новороденото във външна тоалетна"}
{"url": "http://www.focus-news.net/news/2018/02/06/2485653/blagoevgrad-okrazhnata-prokuratura-predade-na-sad-mitnicheski-sluzhitel-i-negov-sauchastnik-v-prisvoyavane-na-veshtestveni-dokazatelstva-na-stoynost-nad-83-000-lv.html", "text": "Окръжната прокуратура предаде на съд митнически служител и негов съучастник в присвояване на веществени доказателства на стойност над 83 000 лв. Това съобщиха от пресцентъра на Апелативна прокуратура - София. Обвиняемите са мъж с инициали К.Д., който в качеството му на длъжностно лице – старши експерт в сектор „Митническо разследване и оперативен контрол“ при Митница Югозападна (извършител), и мъж с инициали Ч. Б. като помагач за извършено от тях престъпление. В рамките на служебните си задължения обвиняемият К. Д. контролирал дейността на смените от отдел „Митническо разузнаване и разследване“ на ГКПП \"Кулата\", както и на колегите от отдел „Приходи“. Използвайки служебното си положение К.Д. присвоил чужди движими вещи, представляващи веществени доказателства по досъдебно производство, поверени му да ги пази с постановление на разследващ полицай от Териториално звено „Борба с организирана престъпност“ – гр. Благоевград. \r\nДлъжностното присвояване е в особено големи размери и представлява особено тежък случай – общата му стойност възлиза на 83 386 лева. \r\nПрестъплението било извършено след предварителен сговор и в съучастие с Ч.Б., който улеснил извършителя чрез осигуряване на транспорт и натоварването на вещите, сред които имало анцузи блузи, боксери, ботуши, долнища, дънки, клинове, колани, елеци, костюми, обувки, очила, панталони, портмонета, несесери, пуловери, ръкавици, сака, суитчъри, чанти, часовници, шалове, шапки, якета. Всички артикули били с надписи на различни световноизвестни марки. \r\nПредстои насрочване на делото от съда.", "date": "2018.02.06", "title": "Благоевград: Окръжната прокуратура предаде на съд митнически служител и негов съучастник в присвояване на веществени доказателства на стойност над 83 000 лв."}
{"url": "http://www.focus-news.net/news/2018/02/06/2485652/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Движението от и за граничния пункт се осъществява при зимни условия.\r\nВенцеслав ИЛЧЕВ", "date": "2018.02.06", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/02/06/2485654/sport-balgarskata-dvoyka-otpadna-v-parviya-krag-na-turnira-sofia-open.html", "text": "Двойката Димитър Кузманов и Васко Младенов отпадна в първия кръг на надпреварата по двойки на турнира Sofia Open. Българският дует загуби с 4:6, 4:6 от Скот Липски и Давиж Шаран. В следващия кръг съперници на победителите ще бъдат победителите от мача Матковски/Куреши срещу Арнеодо/Вайсборн.", "date": "2018.02.06", "title": "Спорт: Българската двойка отпадна в първия кръг на турнира Sofia Open"}
{"url": "http://www.focus-news.net/news/2018/02/06/2485655/plovdiv-blagotvoritelen-bal-shte-sabira-sredstva-za-hizhite-na-turistichesko-druzhestvo-vasil-levski-v-karlovo.html", "text": "Благотворителен бал и тази година ще събира средства за хижите, стопанисвани от Туристическо дружество „Васил Левски“ в Карлово. Това съобщи в предаването „Часът на Карлово” на Радио „Фокус”-Пловдив секретарят на дружеството Ангел Рунташки. Тази година туристическото дружество отбелязва 116 години от учредяването си. Парите от благотворителния бал ще бъдат използвани за построяването на столова на хижите „Хубавец” и „Равнец”. Миналата година от благотворителен бал бяха събрани 9950 лева”, каза Рунташки. Парите се влагат в ремонти по хижите. Общо 14000 лева са били вложени миналата година в тези дейности. Туристическата вечер ще бъде на 2 срещу 3 март, от 19 часа в ресторант „Карлово”.\r\nХижа „Хубавец” се намира на 2.5 км от Карлово и на 950 м надморска височина. Капацитетът и е 60 места. Хижата разполага с вътрешни санитарни възли, парно отопление и интернет. Тази година трябва да бъде построена нова столова там.\r\nХижа „Балкански рози” се намира на 1100 м надморска височина. По думите на Рунташки там е най-чистият въздух на Балканите. Тази година се навършват 85 години от откриването на хижата. Тя е строена от лекари, които са искали там да се лекуват хора с белодробни заболявания.\r\nБижуто на дружеството е хижа „Васил Левски”, разположена на 1450 м надморска височина. Тя е първата хижа в Стара планина и третата в България. Сторена е през 1926 година и се намира на 5 часа път от град Карлово.\r\nХижа „Равнец” е с капацитет 26 места и се поддържа в много добро състояние. Там трябва да бъде изградена още една столова.\r\nЕдинствено хижа „Свежен” се намира в Средна гора. Разполага с 40 места. От 2011 година има подобрения, като разполага с хотелиерска и туристическа част.  Всичките хижи на Туристическо дружество“Васил Левски“ в Карлово разполагат с вътрешни санитарни възли, интернет, а пътеките до там са маркирани и проходими. До нито една от тях не се стига с кола.\r\nЦветана ТОНЧЕВА", "date": "2018.02.06", "title": "Пловдив: Благотворителен бал ще събира средства за хижите на Туристическо дружество „Васил Левски“ в Карлово"}
{"url": "http://www.focus-news.net/news/2018/02/06/2485657/smolyan-obshtinskiyat-savet-prie-byudzheta-na-obshtinata-za-2018-g.html", "text": "С 24 гласа „за“, 1 - „против“ и 4 - „въздържал се“, общинските съветници приеха на днешното си заседание бюджета на Община Смолян за 2018 г., предаде репортер на Радио „Фокус“ – Смолян. След почти тричасова дискусия, бюджетът за настоящата година бе приет с няколко приети предложения за изменение и допълнение в проекта. Рамката на проекта за бюджет на Община Смолян за 2018 г. е в размер на 37 722 622 лв.\r\nПред съветниците кметът на Община Смолян Николай Мелемов заяви, че бюджетът е изработен след съществен анализ на база извършените разходи и постъпилите приходи и разчет на очакваните приходи и разходи за 2018 г., съгласно приоритетите, заложени в програмата за управление и стратегическия план за развитие на Община Смолян.\r\nПредседателят на Комисията по бюджет и финанси Стоян Иванов заяви, че този бюджет е изработен на база на местни данъци и такси, които са запазени в същия размер. „Гражданите трябва да се спокойни, че няма да има увеличение на местните данъци и такси. Този бюджет не предвижда увеличение на дълга на Община Смолян, който към настоящия момент е 15 544 000 лв. Изработен е така, че след прихващане на 1 млн. лв., който трябва да се изплатят на Министерството на финансите плюс вноските по облигационния заем и вноските по заеми, към 31 декември 2018 г. очаквам да е около 14 млн. дълг. Това означава, че от 2011 г. дългът на Общината ще е стопен с около 10 млн. лв. Това е най-реалния бюджет през последните години, с който ще осигурим спокойствието на нашите граждани и едно стабилно развитие на Общината“, каза още Иванов.  \r\nНели ГЕРГЬОВСКА", "date": "2018.02.06", "title": "Смолян: Общинският съвет прие бюджета на Общината за 2018 г."}
{"url": "http://www.focus-news.net/news/2018/02/06/2485656/sofiya-vazstanoveno-e-dvizhenieto-po-pat--198-sofiya-bankya.html", "text": "Възстановено е движението по път III-198 София – Банкя. Това съобщиха от пресцентъра на Агенция \"Пътна инфраструктура\".", "date": "2018.02.06", "title": "София: Възстановено е движението по път III-198 София – Банкя"}
{"url": "http://www.focus-news.net/news/2018/02/06/2485660/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Проходими при зимни условия са пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е ясно, а температурите са положителни. Пътните настилки по републиканските направления са предимно сухи, по усойните места в планината има и мокри участъци, които са опесъчени и обработени със сол против заледяване. Повишена е опасността от падащи камъни по всички пътища в областта, затова водачите трябва да шофират с повишено внимание и със съобразена скорост. През деня не са постъпвали сигнали за инциденти по пътищата в региона.\r\nПоради стеснен габарит на пътя през целия зимен сезон остава в сила ограничението МПС над 12 тона да се движат без ремаркета и полуремаркета по пътя Лъки – Рожен. Движението по пътя с. Арда – с. Горна Арда остава ограничено за МПС с тегло над 10 т, поради пропадане и стеснение на една от пътните ленти. Заради пропадане на каменна подпорна стена  движението между селата Кошница и Могилица се осъществява в едната лента. И двата участъка са обозначени с пътни знаци.\r\nВ Смолян автомобилният трафик е с обичайната си интензивност за делничен ден. По-натоварено е движението на автомобили по централния бул. „България“, прилежащите към него улици и кръстовища и входно-изходните артерии на града.\r\nНели ГЕРГЬОВСКА", "date": "2018.02.06", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2018/02/06/2485661/haskovo-12-kilometrova-opashka-ot-avtomobili-se-e-obrazuval-na-gkpp-kapitan-andreevo-na-izhod-ot-stranata.html", "text": "12-километрова опашка от автомобили се е образувал на ГКПП „Капитан Андреево“ на изход от страната, предаде репортер на Агенция „Фокус“. От страна на Турция няма изчакващи автомобили.", "date": "2018.02.06", "title": "Хасково: 12-километрова опашка от автомобили се е образувал на ГКПП „Капитан Андреево“ на изход от страната"}
{"url": "http://www.focus-news.net/news/2018/02/06/2485663/veliko-tarnovo-kmetat-daniel-panov-dogovori-po-dalag-srok-za-otchitane-na-proekti-po-op-regioni-v-rastezh.html", "text": "Кметът на Велико Търново и председател на Националното сдружение на общините в Република България Даниел Панов договори по-дълъг срок за отчитане на общинските проекти по Оперативна програма „Региони в растеж“ 2014-2020. Това съобщиха от пресцентъра на Община Велико Търново. Вместо до края на юни, местната власт ще може да стори това до края на септември. \r\nДаниел Панов и колегите му от ръководството на НСОРБ се мотивираха с продължилото близо година търсене на решение за финансиране на проектите за образователна инфраструктура, за които не достигаше ресурс. При някои общини те заемат дял от 50 и повече процента от инвестиционните им програми, а реалните строителни дейности ще започнат през лятото на настоящия строителен сезон, за да не влияят на учебния процес. \r\n„Удължаването на сроковете е необходимо - в общ интерес е общините да постигнат целите си и бюджетите ни да не се намаляват с размера на резерва“, коментира Панов.\r\nРъководителят на Управляващия орган на оперативната програма и заместник-министър на регионалното развитие Деница Николова прие предложението за резонно. Тя увери, че общините ще получат удължаване на срока до края на септември за постигане на 20% верифицирани средства.\r\n„Благодаря за добрата съвместна работа с Управляващия орган и Комитета за наблюдение през изминалата година. Особено важно бе осигуряването на допълнителните 214 млн. лв. за проектите на общините за образователна инфраструктура. Просветата е национален приоритет и този ресурс е сериозна подкрепа за обновяването на общинските училища и детски градини“, каза още Даниел Панов.\r\nПо време на заседанието бе обсъден и въпросът за различни сигнали, свързани с оперативната програма. Даниел Панов изрази увереност, че местната власт, НСОРБ и Управляващият орган ще предприемат коригиращи дейности, които ще допринесат за взаимния успех, коректност и още по-високо качество в изпълнението на проектите.", "date": "2018.02.06", "title": "Велико Търново: Кметът Даниел Панов договори по-дълъг срок за отчитане на проекти по ОП „Региони в растеж“"}
{"url": "http://www.focus-news.net/news/2018/02/06/2485658/plovdiv-udalzhavat-vakantsiyata-za-uchenitsite-v-obshtina-rodopi-zaradi-gripa.html", "text": "Удължават ваканцията за учениците в община „Родопи“ заради грипа. Това съобщи за Радио „Фокус“-Пловдив кметът Пламен Спасов. Допълнителната ваканция ще е от 7 до 9  февруари, включително, и ще се слее с приключващата междусрочна ваканция. Заповед за това е подписана тази сутрин от кмета на Община Родопи заради голям брой обаждания от родители във връзка с остри респираторни инфекции. По данни на Регионална здравна инспекция-Пловдив близо 15 % от децата в община „Родопи“ отсъстват от училище заради заболяване. Условието за обявяване на грипна ваканция е отсъстващите поради болест ученици да са 30 %, но разпореждането на Пламен Спасов е с превантивна цел. Учебният процес в община „Родопи“ трябва да бъде възобновен в понеделник, 12 февруари.", "date": "2018.02.06", "title": "Пловдив: Удължават ваканцията за учениците в община „Родопи“ заради грипа"}
{"url": "http://www.focus-news.net/news/2018/02/06/2485645/redzhep-taiyp-erdogan-gartsiya-greshi-v-spora-za-imeto-na-makedoniya.html", "text": "Президентът на Турция Реджеп Таийп Ердоган определи Бившата югославска република Македония (БЮРМ) като „нашите братя“ и настоя, че Анкара винаги ще е редом до Скопие, пише електронното издание на гръцкия вестник Protothema.\r\nСпоред информация на македонските медии, коментарите на турския президент са направени по време на конференция на мигранти от балканските страни в Турция. \r\nЕрдоган е заявил, че всяко настояване на Гърция, Македония да смени името си преди да се присъедини към НАТО е „несправедливо“ и е добавил, че Атина греши в дългогодишния спор за името.\r\n„Според нас, Анкара и Скопие нямат различия в позициите си и ние никога няма да оставим нашите братя сами и ще бъдем винаги с тях“, е подчертал турският президент.\r\nПревод и редакция:", "date": "2018.02.06", "title": "Реджеп Таийп Ердоган: Гърция греши в спора за името на Македония"}
{"url": "http://www.focus-news.net/news/2018/02/06/2485665/blagoevgrad-intenzivno-e-dvizhenieto-v-tsentralna-gradska-chast-avtobusite-se-dvizhat-po-razpisanie.html", "text": "Интензивно е движението в централна градска част, автобусите се движат по разписание, предаде репортер на Радио „Фокус“ – Пирин. В края на деня натоварено е преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално интензивно се осъществява движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Пътните настилки са сухи и нормално проходими. Няма регистрирани инциденти през деня.\r\nЛора КАЛЧЕВА", "date": "2018.02.06", "title": "Благоевград: Интензивно е движението в централна градска част, автобусите се движат по разписание"}
{"url": "http://www.focus-news.net/news/2018/02/06/2485667/plovdiv-eksperti-na-riosv-proveryavat-signal-za-zamarsyavane-na-reka-mechka-v-parvomayskiya-kvartal-debar.html", "text": "Експерти на РИОСВ – Пловдив, Басейнова дирекция „Източнобеломорски район“ и Регионалната лаборатория на ИАОС проверяват за замърсяване на река Мечка в първомайския квартал „Дебър“. Това съобщиха за Радио „Фокус“ - Пловдив от РИОСВ. Сигналът е за силно замърсена река, по която плува огромно количество миризлива бяла пяна е подаден днес в късния следобед.\r\nЕкипът за извършване на проверката е сформиран незабавно след получаване на информацията. Експертите ще обходят участъка от река Мечка, за да установят причините за замърсяването. Ще бъдат взети водни проби за анализ.", "date": "2018.02.06", "title": "Пловдив: Експерти на РИОСВ проверяват сигнал за замърсяване на река Мечка в първомайския квартал „Дебър“"}
{"url": "http://www.focus-news.net/news/2018/02/06/2485668/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-prohoda-predel.html", "text": "Повишена е опасността от падащи камъни в Кресненското дефиле и в района на прохода Предел. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. Мокри и хлъзгави на места са пътните настилки, а по усойните и планински райони – частично заледени и обработени. Няма нововъведения ограничения за движението на леки и товарни автомобили в област Благоевград. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско. През деня няма регистрирани тежки пътни инциденти.\r\nЛора КАЛЧЕВА", "date": "2018.02.06", "title": "Благоевград: Повишена е опасността от падащи камъни в Кресненското дефиле и в района на прохода Предел"}
{"url": "http://www.focus-news.net/news/2018/02/06/2485662/prof-todor-kantardzhiev-pikat-na-gripa-otmina-i-veche-se-nablyudava-namalyavane-na-broya-na-zabolelite.html", "text": "Пикът на грипа отмина и и вече се наблюдава намаляване на броя на заболелите. Това каза за Агенция „Фокус“ проф. Тодор Кантарджиев, директор на Националния център по заразни и паразитни болести. „Последните данни показват, че в страната се наблюдава намаляване на броя на случаите на грип. През петата седмица броят на заболелите и потърсили медицинска помощ заради грип е около 120 000 души - толкова, колкото бяха и през третата седмица“, обясни проф. Кантарджиев. „Във всички области се наблюдава намаляване на броя на случаите, слабо стациониране има на потърсилите медицинска помощ във възрастовия диапазон 30-64 години“, добави той. По думите му слабо повишаване на случаите има единствено в 5 области в страната - Велико Търново, Добрич, Монтана, Плевен и Разград. Във всички останали се наблюдава намаляване на случаите, като най-голямо то е в областите, които първи обявиха грипна епидемия - Перник и Пазарджик.\r\n„В лабораторията от началото на сезона са изследвани около 1 000 проби - 726 са от болничните заведения, останалите са респираторни проби и носогърлени секрети на амбулаторно лекувани пациенти. Най-много доказани случаи са от група Б - „Ямагата“, доказаните случаи от група Б „Виктория“ са само в областите Ямбол и Сливен“, каза още проф. Кантарджиев.\r\n„Пикът на грипа беше през четвъртата седмица и вече се наблюдава намаляване на броя на случаите. Прави впечатление, че в доста от областите в момента боледуват хора над 65-годишна възраст“, добави той.\r\nПроф. Кантарджиев отбеляза, че тази година срещу грип са се ваксинирали 2 пъти повече български граждани спрямо миналата година - около 4% от населението.", "date": "2018.02.06", "title": "Проф. Тодор Кантарджиев: Пикът на грипа отмина и вече се наблюдава намаляване на броя на заболелите"}
{"url": "http://www.focus-news.net/news/2018/02/06/2485669/sliven-patnite-nastilki-v-oblastta-sa-suhi-i-normalno-prohodimi-trafikat-e-intenziven.html", "text": "Пътните настилки в Сливенска област са сухи и нормално проходими, съобщиха от Областно „Пътно управление“. Трафикът е интензивен, но без задръствания. Затворени за тежки автомобили над 10 т са проходите Твърдишки и Вратник. Отворен е пътят Котел – Омуртаг. Движението по пътя Елхово – Изгрев е ограничено поради компрометирано експлоатационно състояние на дървен мост над река Тунджа. Обходният маршрут е до моста с ограничение на скоростта до 30 км/ч.  Движението по пътя  Малък манастир – Голям манастир се осъществява в една лента поради пропаднали настилка и насип. Движението се регулира чрез пътни знаци. Срокът и на двата ремонта е до 31 март 2018 г.", "date": "2018.02.06", "title": "Сливен: Пътните настилки в областта са сухи и нормално проходими, трафикът е интензивен"}
{"url": "http://www.focus-news.net/news/2018/02/06/2485671/pregled-na-mezhdunarodnite-novini-do-18-chasa-agentsiya-fokus.html", "text": "Германският канцлер Ангела Меркел заяви, че е готова да направи „болезнени компромиси“, за да сключи коалиционно споразумение със социалдемократите, чийто лидер Мартин Шулц заяви, че вторник е „денят на решението“ за преговарящите след месеци политическа несигурност.\r\nИ двете партии са съгласни, че е необходимо повече време за постигане на споразумението за подновяването на „голямата коалиция“ и са решили да подновят преговорите във вторник, 6 февруари. \r\n„Всеки от нас ще направи болезнени компромиси и аз съм готова на тях“, заяви Меркел. „Когато гледам движението на фондовите борси през последните часове, ние имаме бурни времена и от нас е очаква да формираме правителство за доброто на хората, такова, което ще даде стабилност“, допълни тя. \r\nГермания е заплашвана от нови избори или до безпрецедентно правителство на малцинството, ако ГСДП отхвърли коалиционното споразумение. Но преговарящите са на мнение, че във вторник ще постигнат споразумението.\r\n***77 958 босненци са се отказали от гражданство на страната, като само през 2017 г. отказалите босненски граждани се са били 4 365 души.\r\nИзданието припомня, че в първите години след гражданската война - от 1996 до 2000 г. от гражданство са се отказали общо 85 души, през 2002 г. техният брой е достигнал до 8 212 души, през 2003 г. - 9 070 души.\r\nКато причина за най-голям брой откази от гражданство се посочва придобиването на такова на западноевропейски страни, тъй като Босна и Херцеговина признава двойно гражданство само със Сърбия, Хърватия и Швеция. \r\nСпоред \"Аkta\" само през последните четири години от Босна и Херцеговина са се изселили над 150 000 души.\r\n***\"След митингите в Солун и в Атина всичко разумно в последния опит да се намери решение на спора между Гърция и Македония е поставено под съмнение. Гръцките десни партии и гръцката православна църква, които са идейните водачи на протестите против основните цивилизационни и общочовешки права на самоопределение на народите, доказаха че не са били само тези 50 000 на митинга в Солун, но  и стотици хиляди горещи глави, които окупираха столицата на лъжливата люлка на демокрацията и показаха на света грозното лице на популизма.\" \r\nВ статията се твърди, че \"протестите връзват ръцете на гръцкия премиер и на правителството, както и на всички които искат да помогнат на Македония да стане част от НАТО и от ЕС\" и се обобщава, че крайната им цел е \"отношенията между двете страни да се върнат 25 години назад\".\r\n***  Председателят на Европейската комисия Жан-Клод Юнкер заяви, че при  следващият дългосрочен бюджет на ЕС страните членки „не трябва да премахват кохезионната политика и общата земеделска политика“.\r\n„Трябва да говоря за това глупаво и необмислено мнение, че трябва да атакуваме кохезионната политика и общата земеделска политика“, заяви Юнкер.\r\n*** Турският президент Реджеп Тайип Ердоган заяви, че операция „Маслинова клонка“, която в момента тече в сирийския регион Африн, ще продължи и в провинцията Идлиб.\r\n„Провежданата в Африн операция продължава и в Идлиб“, заяви Ердоган. „Нямаме никакви проблеми с кюрдите на юг. Имаме проблеми с терористичните организации, а те са добре известни – „Отрядите за народна самоотбрана“, „Демократическият съюз“, ПКК и „Ислямска държава“, поясни той. \r\nГенералният щаб на турските въоръжени сили обяви на 20 януари началото на операция „Маслинова клонка“ срещу кюрдските „Отряди за народна отбрана“ в Африн, където преживят около 1,5 млн. кюрди и бежанци от други части на Сирия. Турция смята тези организации за терористични.\r\n***През 1997 г. в Скопие гръцкият композитор Микис Теодоракис предлагаше федерация между Македония и Гърция.\r\nСпоред изданията през 1997 г. Теодоракис е посетил Скопие и е открил на гробището в Бутел гроба на легендарния гръцки герой Йоргос Зорбас, прототип на Зорба гърка от романа на Никос Казандзакис.\r\nТогава Теодоракис дал интервю пред вестник \"Ескусия\", в което предложил митнически съюз или федерация между Гърция и Македония, като по този начин се преодолее спора за името.\r\n\"Мета\" припомня, че по време на това посещение в Македонския театър е имало постановка на \"Зорба гърка\", на което е присъствал целият македонски политически елит, начело с президента Киро Глигоров.Агенция \"Фокус\" припомня: Публикациите в Македония срещу световноизвестния композитор Микис Теодоракис са породени от емоционалната му реч на протеста в Атина, в която той заклейми всички опити да се даде право на бившата югорепублика да използва името Македония.\r\n***Македонската диаспора по света организира протести за защита на конституционното име на страната под надслов „Без Македония всички ще изчезнем“. Общомакедонският протест е нарочен за 27 февруари, вторник, от 18.00 часа пред представителството на ЕС в Скопие,а от там ще продължи протестно шествие до парламента. В съобщението се казва „македонците по света искат: безусловно прекратяване на преговорите за името Македония с правителството в Атина и продължаване на членството в ООН и другите международни организации под конституционното име Македония. Второ, изтегляне на закона за употреба на езиците, изтегляне на договора Заев-Борисов, незабавно освобождаване на затворените и осъдените за събитията в македонския парламент от 27 април 2017 г. Ако правителството не приеме исканията, македонците по света и техните организации искат саморазпускане на парламента и произвеждане на предсрочни парламентарни избори с осигуряване на условия за провеждане на избори в 7-и избирателен район (Чужбина) без потвърждаване на избирателни права за всички избори.“ \r\nСветовният македонски конгрес отхвърля вариантите с референдум, ратификация на международен договор и промяна на Конституцията с цел промяна на името на страната и идентичността на нацията.\r\nСветовният македонски конгрес се обръща към всички партии да участва в протеста, тъй като „в Македония ни има, а без Македония всички ще изчезнем“. От  Световния македонски конгрес съобщават, че до момента са получили подкрепа от движението „Всички за Македония“, Съюза на сдружението на македонците от Егейската част на Македония, Съюза на македонците с ислямско вероизповедание, Македонски манифест, както и дружествата на защитниците (ветерани от гражданската война) и македонските патриотични организации.\r\n***  Стратегията на Европейската комисия за Западните Балкани прогнозира, че две страни от този регион, Сърбия и Черна гора, ще бъдат потенциално готови да се присъединят към ЕС до 2025 г..\r\nСъщо така се отбелязва подкрепата за четири други, които биха могли да станат членове. Но трябва да е ясно на политиците и в шестте страни - Албания, Босна и Херцеговина, Косово, Македония, Черна гора и Сърбия, че те трябва да бъдат по-сериозни в установяването на върховенството на закона, борбата срещу корупцията, борбата срещу организираната престъпност, решаването по двустранни въпроси, както и предприемането на други мерки за демократична промяна.\r\n\"Влизането в ЕС е много повече от технически процес. Това е избор на поколение, основан на основните ценности, които всяка страна трябва по-активно да приеме от външната и регионалната политика до това, което децата ще учат в училище \", пише в стратегията.\r\nСпоред западното издание „Политико“ , Юнкер и други европейски лидери проявяват интерес към Западните Балкани, отчасти поради притеснения за засиленото влияние на Русия, Китай и Турция там. Кризата на бежанците през 2015 г., когато стотици хиляди мигранти по пътя към Западна Европа тръгнаха по маршрута на Западните Балкани, също подчерта значението на този регион за стабилността на ЕС.\r\n\"Страните в Западните Балкани имат историческа възможност да укрепят и недвусмислено да свържат бъдещето си с Европейския съюз. Те трябва да действат решително \", пише в Стратегията за разширяване.\r\nС новата стратегия Европейският съюз предлага по-голяма подкрепа на региона, като изпраща съветници на Европол за повишаване на сигурността, но и значително увеличение на инвестициите.\r\nЗа 2018 г. общия размер на инвестициите в региона се очаква да достигне 1 милиард евро - повече от инвестирания в региона през последните 10 години. Стратегията обаче съдържа и конкретни забележки относно начина на управление - страните показват връзки с организираната престъпност на всички нива на управлението и администрация.\r\n„Нито една от страните от Западните Балкани не може да се счита за функционираща пазарна икономика“, се посочва в стратегията.\r\nВ стратегията, комисията изразява готовност да започне преговори с Македония и Албания, ако те отговарят на определени условия, а на Босна и Херцеговина да се отпусне статут на кандидат-член.  Косово не е споменато в стратегията като бъдещ кандидат.\r\nСлед дългогодишен граничен спор между страните членки на ЕС, Словения и Хърватия стратегията понастоящем заявява, че всички подобни  разногласия ще трябва да бъдат разрешени, преди страните да станат част от Съюза.\r\n„ЕС няма да приеме да внася тези спорове и нестабилност“, се сочи в документа.\r\n***  Сръбският министър на отбраната Александър Вулин заяви, че страната му трябва да иска споразумение за предаваме на територия от съседно Косово, за да се сложи край на спора, който спира влизането на Сърбия в Европейския съюз.\r\nСърбия отказва да признае независимостта на Косово, което е нейна бивша провинция и дом на 120 хил. етнически сърби, въпреки натиска от Брюксел двете страни да подобрят отношенията си като условие за членство в ЕС. \r\nПо време на кръгла маса в Косово Вулин не уточни коя част от страната смята, че трябва да бъде разделена, но и предишни подобни призиви сочат към северната му част. \r\nОтделено от останалата част от страната от река Ибър, Северно Косово е дом на около 50 хил. етнически сърби, които се противят на Прищина и все още смятат, че тяхното правителство е в Белград. \r\n„В Косово трябва да се установи постоянно и твърдо определяне на границите между сърбите и албанците“, заяви Вулин. По-рано и външният министър Ивица Дачич предлагаше разделяне като възможно решение на териториалния спор, но това не е официалната правителствена политика. \r\nСпоред споразумение, сключено с помощта на ЕС, и Белград, и Прищина се съгласиха да дадат на сръбските общини в Косово повече автономия и да се предостави защитен статут на православните манастири. Повечето косовски албанци са против подобни мерки, страхувайки се от влиянието на Сърбия. Белград е на мнение, че Прищина не спазва споразумението.\r\n*** През изминалите няколко месеца, лидерите от Западните Балкани няколко пъти бяха на срещи с Върховният представител на Европейския съюз по въпросите на външните работи и политиката на сигурност Федерика Могерини, за да разговарят за Стратегията за Балканите на Европейския съюз.\r\nЗа края на февруари е предвидено посещението на председателят на Европейската комисия Жан-Клод Юнкер в Македония. Неговият говорител потвърди визитата и добави, че Македония е страна, която Юнкер познава много добре и смята, че е от голяма важност за стабилността в региона.\r\nСлед Юнкер, през март, на посещение в Македония ще пристигне и Могерини. Посещението на двамата, според скопската телевизия, се тълкува като поддръжка за процеса около решаване на спора за името с Гърция и началото на преговорите за интеграция в Европейския съюз.\r\n*** Президентът на Турция Реджеп Таийп Ердоган определи Бившата югославска република Македония (БЮРМ) като „нашите братя“ и настоя, че Анкара винаги ще е редом до Скопие.\r\nСпоред информация на македонските медии, коментарите на турския президент са направени по време на конференция на мигранти от балканските страни в Турция. \r\nЕрдоган е заявил, че всяко настояване на Гърция, Македония да смени името си преди да се присъедини към НАТО е „несправедливо“ и е добавил, че Атина греши в дългогодишния спор за името.\r\n„Според нас, Анкара и Скопие нямат различия в позициите си и ние никога няма да оставим нашите братя сами и ще бъдем винаги с тях“, е подчертал турският президент.\r\n*** Ако Сърбия и Черна гора в момента за най-близо до Европейския съюз, то Македония и Албания правят значителен прогрес в техния европейски път и Европейската комисия е подготвена да даде препоръка за започване на преговорите на основата на изпълнените критерии, потвърдиха днес представителите на ЕС Жан-Клод Юнкер, Федерика Могерини и Йоханес Хан.\r\nПредставяйки Стратегията на ЕС за Западните Балкани, те заключиха, че перспективата на региона преди всичко е в ръцете на самите държави, които, според препоръките, трябва да действат решително и ефективно в своите усилия да проведат жизнено важните реформи, особено във върховенството на закона, независимостта на правораздаването и фундаменталните права, както и да изпълнят политическите, икономическите и обществените трансформации.\r\nЕС, от своя страна, гарантира, че ще подкрепи тези процеси, пишат от „Нова ТВ“.\r\nСтратегията предоставя план за действие, който съдържа шест ключови точки: върховенство на закона, сигурност и миграция, социално-икономическо развитие, връзки в транспорта и енергетиката, цифровата програма, помирението и добросъседските отношения, а конкретните дейности се предвиждат от 2018 до 2020 г. .\r\nНай-голямото предизвикателство, което стои пред Западните Балкани, е реформирането на властовите структури и правосъдието, фундаменталните права и доброто управление.\r\nНа региона се препоръчва да прилага тези основни европейски ценности много по-твърдо и по-надеждно.\r\n\"Инвестирането в стабилността и просперитета на Западните Балкани означава инвестиране в сигурността и бъдещето на Съюза. Въпреки че няма да има разширяване по време на текущия мандат, Европейската комисия проправя пътя за Западните Балкани. Със силна политическа воля и реални реформи, с конкретни решения за споровете между съседите, Западните Балкани могат да се движат по своя европейски път. Дали това ще бъде постигнато ще зависи от техните постижения. Европейската комисия ще бъде строга, но и справедлива. Ще посетя всяка от страните в Западните Балкани към края на месеца с ясно послание: Продължете с реформите и ние ще продължим да подкрепяме вашето европейско бъдеще \", заяви председателят на Европейската комисия Жан-Клод Юнкер.\r\nВърховният представител по външните работи на Съюза, заяви, че стратегията предоставя конкретни пътни карти за придвижване към Съюза.\r\n\"Западните Балкани са част от Европа. Споделяме същата история, същата география, едно и също културно наследство и същите шансове и предизвикателства както сега, така и в бъдеще. Имаме общ интерес да работим заедно, което ще гарантира развитието на икономиката, социалната система и сигурността. Стратегията показва пътя напред. Всичките шест от нашите партньори трябва да преодолеят различията си, за да обединим континента. Тази стратегия ни дава обща, ясна, надеждна и конкретна перспектива за интегрирането на всяка от шестте държави. Следващите месеци ще бъдат напрегнати и решаващи, за да се гарантира, че историческата възможност ще бъде реализирана \", заяви Могерини от Брюксел.\r\nПредставяйки стратегията, която определя политическите, съдебните и икономическите реформи, заяви Хан, новият подход дава конкретни насоки и волята ще бъде от решаващо значение за нейната реализация.\r\n\"Днес потвърждаваме, че вратата на Съюза е отворена за Западните Балкани и че нашата оферта е искрена. С новия подход, който очертава конкретни мерки, ние укрепваме процеса на разширяване, който изисква сериозни усилия и реформи, особено в областта на върховенството на закона. Трябва да работим в полза на всички граждани \",заяви Йоханес Хан.\r\nЩо се отнася конкретно до Македония, в интервю пред „Нова“, Хан подчерта, че при премиерите на Македония и Гърция вижда готовност за решаване на спора с името, което със сигурност е част от стратегията, която предвижда помирение и добросъседски отношения.\r\n\"Важно е колегите от Скопие и Атина да седнат заедно, да изградят доверие и да търсят решение. Отношенията са добри между двете външни министерства, а напоследък и между двамата премиери, има нов ангажимент от ЕС чрез специалния пратеник Нимиц, така че аз съм оптимист, че ще могат да решат въпроса \", заяви еврокомисарят.", "date": "2018.02.06", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/02/06/2485672/veliko-tarnovo-zatvoren-za-dvizhenie-e-patyat-veliko-tarnovo-selo-shemshevo-poradi-vlosheno-sastoyanie-na-mostovo-saorazhenie.html", "text": "Сухи са пътните настилки на територията на област Велико Търново,  предаде репортер на Радио „Фокус” – Велико Търново. Времето е ясно. Температурата на въздуха е 10°. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица - Елена. Остава затворен поради свлачище участък от път Царски извор – Драганово, обходният маршрут е през село Сушица. Ограничено е движението на МПС над 3.5 тона на път Чешма - Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма - Сливовица - Горско Ново село - Джулюница - Кесарево. Затворен за движение е пътят  Велико Търново - с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по главен път I-4 през с. Леденик. Движението по път  Лозен - Полски Тръмбеш е ограничено за движението на МПС с обща маса над 12 тона поради намален габарит на пътното тяло. Пътят ще е затворен до 5 юли.\r\nНадежда КРЪСТЕВА", "date": "2018.02.06", "title": "Велико Търново: Затворен за движение е пътят  Велико Търново – село Шемшево поради влошено състояние на мостово съоръжение"}
{"url": "http://www.focus-news.net/news/2018/02/06/2485673/gabrovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е ясно. Температурата на въздуха е 10°. На прохода Шипка е в сила ограничение за МПС за превоз на товари с технически допустима максимална маса над 12 тона и ремаркета и полуремаркета с технически допустима максимална маса над 10 тона. До 31 март 2018 година движението по път Габрово - връх Шипка трябва да се осъществява с повишено внимание, поради пропаднал участък. Поставена е необходимата сигнализация. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско – Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III-5004 – път II-44 – път III-4404. Поставена е необходимата сигнализация. Срокът за приключване на дейностите е до 31 август 2018 година.\r\nНадежда КРЪСТЕВА", "date": "2018.02.06", "title": "Габрово: Сухи са пътните настилки на територията на областта"}
{"url": "http://www.focus-news.net/news/2018/02/06/2485670/blagoevgrad-intenziven-e-trafikat-na-gkpp-kulata.html", "text": "Интензивен е трафикът на ГКПП „Кулата“. Това съобщиха за Радио „Фокус“ – Пирин от граничния пункт. Нормално се осъществява преминаването през граничен пункт „Илинден“, както и през останалите пунктове по българо-гръцката граница.\r\nЛора КАЛЧЕВА", "date": "2018.02.06", "title": "Благоевград: Интензивен е трафикът на ГКПП „Кулата“"}
{"url": "http://www.focus-news.net/news/2018/02/06/2485674/dobrich-oblastna-epizootichna-komisiya-provede-zasedanie-za-reshavane-na-kazusa-s-goryalata-kraveferma-v-s-slaveevo.html", "text": "Със заповед на областния управител на Добрич Красимир Кирилов днес се проведе извънредно заседание на Областната епизоотична комисия, съобщиха от пресцентъра на Областна администрация. Повод за работната среща е била необходимостта от намиране на решение за унищожаване на животните, задушили се при пожара, горял в кравеферма в с. Славеево в ранните утринни часове на 4 февруари тази година. Заседанието е било председателствано от Красимир Кирилов като освен членовете на комисията, на него са присъствали и представители на други институции, които имат отношение по казуса. Красимир Кирилов е поканил на срещата да присъства и собственика на животновъдния обект Божидар Минчев. В хода на дискусията д-р Каменов от ОДБХ Добрич, е разяснил, че съгласно Закона за ветеринарната дейност - чл. 132, собственикът на животновъден обект при пожар е длъжен да уведоми съответната дирекция на БАБХ и кмета на населеното място или евентуално кмета на Общината. \"В същия чл. 132, т.15 е регламентирано задължение на собственика на животните да ги предаде в обект за обезвреждане\", пояснил д-р Каменов и добавил, че той и колегите му са научили за инцидента от медиите, а собственикът на обекта е уведомил ОДБХ едва в обедните часове на следващия ден. \"Преди това Минчев е бил и в Община Добричка, но не е подал сигнал за инцидента във фермата си\", заявил кметът на Община Добричка Тошко Петков. В отговор на питане от областния управител Красимир Кирилов собственикът на животновъдния обект Божидар Минчев е поднесъл извинения на присъстващите участници в заседанието на Областната епизоотична комисия, като е добавил, че не може да отговаря за действията на брат си, изнесъл информация в медиите. Д-р Каменов е уверил, че веднага след като се е запознал с казуса от медиите, са били предприети действия и на място в понеделник сутрин са били представител на ОДБХ за Община Добричка и двама лекари. „След като разбрахме ситуацията, веднага предприехме действия и уведомихме областния управител и кмета на Община Добричка. Извикахме собственика, който заяви, че изобщо не е ходил във фермата и въобще не знае за какво става въпрос“, казал д-р Каменов. Той е заявил, че утре сутринта на място във фермата ще пристигнат два специализирани автомобила на екарисаж във Варна, които да извозят мъртвите животни. Преди да закрие заседанието поради изчерпване на дневния ред областният управител Красимир Кирилов е препоръчал на собственика на животновъдния обект да създаде организация за извозването на животните за унищожение.", "date": "2018.02.06", "title": "Добрич: Областна епизоотична комисия проведе заседание за решаване на казуса с горялата кравеферма в с. Славеево"}
{"url": "http://www.focus-news.net/news/2018/02/06/2485675/sport-ronald-kuman-e-noviyat-natsionalen-selektsioner-na-holandiya.html", "text": "Ръководството на Холандската футболна федерация потвърди, че Роналд Куман е назначен за нов селекционер на националния отбор на страната. Бившият защитник подписа договор за срок от четири години и половина. За последно съотборникът на Христо Стоичков от „дрийм тийм-а“ на Барселона от началото на 90-те беше мениджър на английския Еверън, но бе уволнен пред октомври. Холандия няма селекционер от месец ноември, когато бе уволнен Дик Адвокаат, не успял да класира тима на Световното първенство в Русия през тази година.", "date": "2018.02.06", "title": "Спорт: Роналд Куман е новият национален селекционер на Холандия"}
{"url": "http://www.focus-news.net/news/2018/02/06/2485676/aktualna-patna-obstanovka.html", "text": "Информация за състоянието на републиканските пътища към 17.30 часа, предоставена от Агенция “Пътна инфраструктура”. Пътните настилки са предимно сухи, на места – частично мокри и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\nПроходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nПът III-1002: Движението по път III-1002 Враца-Леденика се осъществява при стесняване на една от лентите за движение:\r\n- От км 5+150 до км 5+200 – стесняване лявата лента за движение поради деформация на пътната настилка. Срок до 31.03.2018 г.\r\n- От км 12+150 до км 12+200 – стесняване на дясната лента за движение поради възникнали свлачищни процеси. Срок до 31.03.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nПът III-107: Движението по път III-107 Пастра - Рилски манастир се осъществява двупосочно в една лента поради почистване на срутване на скална маса при км 23. Срок до 07.02.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.06", "title": "Актуална пътна обстановка"}
{"url": "http://www.focus-news.net/news/2018/02/06/2485677/21-viyat-evropeyski-forum-za-ekoinovatsii-za-kachestvo-na-vazduha-v-sofiya-polaga-osnova-za-politicheski-debat-v-es.html", "text": "Вашите послания за необходимост от промяна, за прилагане на иновативни решения и нуждата от смели политически решения за намаляване на замърсяването на атмосферния въздух ще дадат основа за политическия дебат,  приоритетни действия и импулс за прилагането им. Това каза днес в София заместник-министърът на околната среда и водите Атанаска Николова при закриването на 21-вия Европейски форум за екоиновации за  качество на въздуха, съобщиха от пресцентъра на Министерството на околната среда и водите. България постави във фокуса на Председателството на Съвет „Околна среда“ темата за подобряване на качеството на атмосферния въздух. Усилията са насочени към инициативи, свързани с популяризиране на използването на различни механизми, включително иновативни решения. Тази тема ще бъде обсъдена по време на неформалния съвет на министрите по околна среда в София през месец април, където ще бъдат представени и резултатите от форума. \r\nУчастниците във форума се обединиха около разбирането, че за да е успешна, каузата за по-чист въздух трябва да е на всички. Подобряването на качеството на атмосферния въздух не е приоритет само на България и Българското председателство на Съвета на Европейския съюз, чистият въздух е приоритет на всеки. „Постигането на тази цел изисква действия на всички нива – на европейско, национално, на местно ниво, но се изискват и индивидуални действия“, заяви зам.-министър Николова. Изводите на форума са, че „чист въздух“ не е само екологична тема, а изисква комплексен и интегриран подход и усилия в различни сфери, защото въпросът има и икономически, и социален, и технологичен, и здравен аспект. \r\nФорумът за екоиновации отново показа, че няма универсални решения. Но има добри, работещи решения и практики, които могат да бъдат споделени и използвани. „Дискусиите насочиха вниманието към важността на екоинавациите за постигане на приоритета на европейско ниво, а именно запазването на високите стандарти в околната среда и качеството на живот и постигане на устойчив растеж“, обобщи зам.-министър Николова.", "date": "2018.02.06", "title": "21-вият Европейски форум за екоиновации за качество на въздуха в София полага основа за политически дебат в ЕС"}
{"url": "http://www.focus-news.net/news/2018/02/06/2485680/aleksandar-aleksandrov-sayuz-na-zarnoproizvoditelite-vidin-lipsata-na-snyag-i-malkoto-kolichestvo-valezhi-se-otrazyavat-neblagopriyatno-varhu-esennitsite-v-oblastta.html", "text": "Липсата на сняг и малкото количество валежи през тази зима се отразяват неблагоприятно върху есенниците във Видинска област. Това каза за Радио „Фокус“ – Видин Александър Александров, председател на Съюза на зърнопроизводителите в региона. Той посочи, че прогнозата на синоптиците е за сравнително високи температури през месец февруари и по-малко количество валежи. „Във Видинско вече не се очаква сняг до края на зимата, което определено тревожи земеделските стопани. Житата на места вече са започнали да порастват, което е необичайно за сезона, а има и пожълтели посеви“, каза още Александър Александров. Той добави, че сравнително малки са и запасите на влага в почвата на есенниците.\r\nАнна ЛОЗАНОВА", "date": "2018.02.06", "title": "Александър Александров, Съюз на зърнопроизводителите - Видин: Липсата на сняг и малкото количество валежи се отразяват неблагоприятно върху есенниците в областта"}
{"url": "http://www.focus-news.net/news/2018/02/06/2485678/zam-predsedatelyat-na-ek-andrus-ansip-i-komisarite-mariya-gabriel-i-elzhbeta-benkovska-dadoha-savmestno-izyavlenie-za-premahvaneto-na-neobosnovanoto-blokirane-na-geografski-printsip.html", "text": "Зам.-председателят на ЕК Андрус Ансип и комисарите Мария Габриел и Елжбета Бенковска направиха съвместно изявление за премахването на необоснованото блокиране на географски принцип. Това съобщиха от пресцентъра на Представителството на ЕК в България. В съвместното изявление на заместник-председателя на ЕК Андрус Ансип и комисарите Мария Габриел и Елжбета Бенковска се посочва следното:\r\n\"Европейският парламент гласува за прекратяване на необоснованото дискриминиране на гражданите, пазаруващи по интернет в Европейския съюз. Забраната за блокиране на географски принцип е чудесна новина за европейските потребители. \r\nБлагодарение на Европейския парламент беше извървян още един важен етап от изграждането на Единния цифров пазар, който води до конкретни ползи за гражданите и бизнеса. Това е важна стъпка към усъвършенстването на електронната търговия в Европа. \r\nОбнадеждени сме, че всички институции на ЕС споделят обща визия за това как трябва да изглежда бъдещият Единен цифров пазар. \r\nОще от Коледа на 2018г. хората няма вече да се притесняват, че уебсайтове ще ги блокират или ще ги препращат към други, само защото те - или тяхната кредитна карта - са от друга държава. Където и да се намират в ЕС, гражданите ще имат достъп до стоки и услуги онлайн. \r\nНо не само това постижение прави пазаруването по интернет по-удобно и лесно за потребителите и бизнеса: то е важно парче от пъзела заедно с по-прозрачните и достъпни цени на трансграничните доставки на колетни пратки, опростени правила на ДДС за електронната търговия и подсилена защита на потребителите. Призоваваме също за споразумение по хармонизираните правила за продажба на цифрово съдържание и пазаруването по интернет. Всички тези елементи са решаващи за създаването на добре функциониращ и конкурентоспособен Единен цифров пазар. \r\nКрайно време е да ускорим усилията и да приключим текущите законодателни инициативи, за да превърнем Единния цифров пазар в реалност за всички\".", "date": "2018.02.06", "title": "Зам.-председателят на ЕК Андрус Ансип и комисарите Мария Габриел и Елжбета Бенковска дадоха съвместно изявление за премахването на необоснованото блокиране на географски принцип"}
{"url": "http://www.focus-news.net/news/2018/02/06/2485679/miliet-reks-tilerson-i-harbart-makmastar-idvat-na-kritichna-vizita-v-turtsiya.html", "text": "Държавният секретар на САЩ Рекс Тилерсон и съветник по националната сигурност на американския президент - Хърбърт Макмастър, пристигат на спешно посещение в Анкара, пише вестник „Милиет”. Очаква се Рекс Тилерсон да дойде в средата на следващата седмица, а Хърбърт Макмастър – в края на седмицата. За последно Тилерсон бе в Анкара на 30 март м.г., а в Истанбул – на 10 юли м.г. Основна тема в дневния ред на визитите е операцията на турската армия „Маслинова клонка” в района на Африн и общо ситуацията в Сирия. Понеже САЩ продължават доставките на оръжие за Отрядите за народна самозащита (ОНС) на сирийските кюрди, които Анкара определя като продължение на Кюрдската работническа партия (ПКК). От дълго време Турция иска от съюзника си в НАТО – САЩ, да преустанови сътрудничеството с ОНС. Освен това, въпреки дадената дума, Вашингтон се стреми да възпрепятства военна операция на турската армия в Манбидж. За последен път американски войници са заснети днес в района на Тел Абияд, който е под контрола на ОНД и в непосредствена близост до границата с Турция, посочва още „Милиет”.\r\nПревод и редакция:", "date": "2018.02.06", "title": "Милиет: Рекс Тилерсон и Хърбърт Макмастър идват на критична визита в Турция"}
{"url": "http://www.focus-news.net/news/2018/02/06/2485659/prezidentat-rumen-radev-privetstva-opredelyaneto-na-evropeyskata-perspektiva-na-zapadnite-balkanite-kato-strategicheskata-tsel-na-es.html", "text": "Президентът Румен Радев подкрепя и приветства публикуваната днес Стратегия на Европейската комисия за Западните Балкани като навременен документ, подчертаващ стратегическата цел на ЕС за присъединяване на региона. Това съобщиха от прессекретариата на държавния глава. Положително следва да се оцени, че Стратегията е ориентирана към практиката и очертава конкретни параметри на засилено сътрудничество със страните от региона. Отчетена е нуждата от изграждане на отношения на добросъседство и валидността на подхода на оценка на страните-членки, в съответствие с индивидуалния им напредък по пътя на реформите.   \r\nОт ключово значение за успеха на Стратегията е лансирането на шестте конкретни области на партньорски инициативи, които адресират най-сериозните проблеми на региона и сред които с най-голяма важност са върховенството на закона, социално-икономическото развитие, сигурността и миграцията и особено помирението и добросъседските отношения. Важна особеност на стратегията е и нейният индивидуален подход към страните. По този начин Западните Балкани заемат като никога досега място в основополагащ документ на ЕС, дефиниращ бъдещи приоритети и действия на Съюза. По този начин документът бележи важен етап в реализацията на целта за членство на целия район на Балканите като част от обединеното европейско семейство.", "date": "2018.02.06", "title": "Президентът Румен Радев приветства определянето на европейската перспектива на  Западните Балканите като стратегическата цел на ЕС"}
{"url": "http://www.focus-news.net/news/2018/02/06/2485666/albanskiyat-profesor-vebi-dzhemaili-makedoniya-nikoga-ne-e-bila-gratska-a-solun-e-bil-osnovniyat-kulturen-tsentar-na-albantsite.html", "text": "Професорът от Тетовския свободен университет Веби Джемаили заяви в предаването на \"Зиг-заг\" на телевизия \"Арт Ченъл\", че \"Македония всъщност никога не е била гръцка, а Солун винаги е бил основният културен център на албанците при тяхното възраждане.\"\r\nПрофесорът разяснява, че Гърция започва да владее Егейска Македония едва през 1912 г. след  оттеглянето на Турция от региона и след война с България.\r\n\"Сега ние нямаме смелостта да кажем, че до 1912 г. Солун е най-важният културен център на албанците, в който са формирани всички наши политики.\" - смята Джемаили.\r\nСпоред него преди Берлинския конгрес, английската дипломация е била склонна да приеме Солун като столица на бъдещата албанска държава.\r\n\"Всичко това днес ни се здабранява с натиска на Гърция.\" - твърди професорът.Превод и редакция: Иван ЛАЗАРОВ", "date": "2018.02.06", "title": "Албанският професор Веби Джемаили: Македония никога не е била гръцка, а Солун е бил основният културен център на албанците"}
{"url": "http://www.focus-news.net/news/2018/02/06/2485681/pazardzhik-200-toma-knigi-sa-dareni-na-bibliotekata-v-selo-zvanichevo-ot-kampaniyata-da-spasim-kniga.html", "text": "Благотворителната кампания „Да спасим книга“, инициирана от 16-годишня Кирил Балдев, за втори път направи дарение на книги за библиотеката към читалище „Звезда“ в село Звъничево. Това съобщи за Радио „Фокус“ – Пазарджик Кирил Балдев, организатор на кампанията.  На 5 февруари с помощта на приятели се дариха около 200 тома книги на библиотеката в пазарджишкото село. Литературата е от различен жанр, като има повече фантастика и криминални романи. “Много мои приятели искат да изхвърлят своите стари книги, но благодарение на кампанията се спасяват и са на сигурно място“, уточни Балдев. Той добави, че ще продължи своите благотворителни кампании в полза на книгите и четенето.\r\nАлбена ЖИЛЕКОВА", "date": "2018.02.06", "title": "Пазарджик: 200 тома книги са дарени на библиотеката в село Звъничево от кампанията „Да спасим книга“"}
{"url": "http://www.focus-news.net/news/2018/02/06/2485683/varna-nad-350-mln-leva-e-obshtata-stoynost-na-evropeyskoto-finansirane-v-oblastta-kam-2017-godina.html", "text": "357.264 млн. лева е общата стойност на европейското финансиране в област Варна към 2017 година. Това каза в интервю за Радио „Фокус“ – Варна Виктория Николова, управител на Областния информационен център във Варна. „Сумата е сбор от средствата по проекти, средства от финансови посредници и средства, инвестирани чрез преки бенефициенти, например студентските стипендии“, каза още Виктория Николова. Във Варна област най-много реализирани проекти има по Програмата за Развитие на селските райони -160. „На следващо място по реализирани проекти е Оперативна програма „Развитие на човешките ресурси“ със 122 сключени договора. По тази програма бенефициентите са общини, неправителствени организации и бизнес“, добави Виктория Николова.\r\nПо думите ѝ 29 млн. лева е стойността на финансирането, което фирми на територията на област Варна са получили чрез новата Оперативна програма „Инициатива за малки и средни предприятия“. „Фирмите са получили средства за закупуване на техника и оборотни средства чрез финансовите посредници. Това е ново за този програмен период и в нашия район фирмите се възползват“, заяви Виктория Николова.\r\nНа територията на областта се инвестират средства по Оперативна програма „Наука и образование за интелигентен растеж“ в кръжоците „Твоят час“. За учебната 2016/2017 година те са в размер на около 3 млн. лв. По същата програма в област Варна за зимния семестър на текущата учебна година са отпуснати и 752 студентски стипендии. От тях 282 са за специални постижения и 470 за отличен успех. Стойността на всички стипендии е 752 000 лв., добави Виктория Николова.\r\nМарияна ВАЛЕНТИНОВА", "date": "2018.02.06", "title": "Варна: Над 350 млн. лева е общата стойност на европейското финансиране в областта към 2017 година"}
{"url": "http://www.focus-news.net/news/2018/02/06/2485664/nova-tv-makedoniya-spored-ek-makedoniya-pravi-progres-a-strategiyata-dava-konkreten-poetapen-plan-za-prisaedinyavaneto-y.html", "text": "Ако Сърбия и Черна гора в момента за най-близо до Европейския съюз, то Македония и Албания правят значителен прогрес в техния европейски път и Европейската комисия е подготвена да даде препоръка за започване на преговорите на основата на изпълнените критерии, потвърдиха днес представителите на ЕС Жан-Клод Юнкер, Федерика Могерини и Йоханес Хан, предава скопският телевизионен канал „Нова ТВ“.\r\nПредставяйки Стратегията на ЕС за Западните Балкани, те заключиха, че перспективата на региона преди всичко е в ръцете на самите държави, които, според препоръките, трябва да действат решително и ефективно в своите усилия да проведат жизнено важните реформи, особено във върховенството на закона, независимостта на правораздаването и фундаменталните права, както и да изпълнят политическите, икономическите и обществените трансформации.\r\nЕС, от своя страна, гарантира, че ще подкрепи тези процеси, пишат от „Нова ТВ“.\r\nСтратегията предоставя план за действие, който съдържа шест ключови точки: върховенство на закона, сигурност и миграция, социално-икономическо развитие, връзки в транспорта и енергетиката, цифровата програма, помирението и добросъседските отношения, а конкретните дейности се предвиждат от 2018 до 2020 г. .\r\nНай-голямото предизвикателство, което стои пред Западните Балкани, е реформирането на властовите структури и правосъдието, фундаменталните права и доброто управление.\r\nНа региона се препоръчва да прилага тези основни европейски ценности много по-твърдо и по-надеждно.\r\n\"Инвестирането в стабилността и просперитета на Западните Балкани означава инвестиране в сигурността и бъдещето на Съюза. Въпреки че няма да има разширяване по време на текущия мандат, Европейската комисия проправя пътя за Западните Балкани. Със силна политическа воля и реални реформи, с конкретни решения за споровете между съседите, Западните Балкани могат да се движат по своя европейски път. Дали това ще бъде постигнато ще зависи от техните постижения. Европейската комисия ще бъде строга, но и справедлива. Ще посетя всяка от страните в Западните Балкани към края на месеца с ясно послание: Продължете с реформите и ние ще продължим да подкрепяме вашето европейско бъдеще \", заяви председателят на Европейската комисия Жан-Клод Юнкер.\r\nВърховният представител по външните работи на Съюза, заяви, че стратегията предоставя конкретни пътни карти за придвижване към Съюза.\r\n\"Западните Балкани са част от Европа. Споделяме същата история, същата география, едно и също културно наследство и същите шансове и предизвикателства както сега, така и в бъдеще. Имаме общ интерес да работим заедно, което ще гарантира развитието на икономиката, социалната система и сигурността. Стратегията показва пътя напред. Всичките шест от нашите партньори трябва да преодолеят различията си, за да обединим континента. Тази стратегия ни дава обща, ясна, надеждна и конкретна перспектива за интегрирането на всяка от шестте държави. Следващите месеци ще бъдат напрегнати и решаващи, за да се гарантира, че историческата възможност ще бъде реализирана \", заяви Могерини от Брюксел.\r\nПредставяйки стратегията, която определя политическите, съдебните и икономическите реформи, заяви Хан, новият подход дава конкретни насоки и волята ще бъде от решаващо значение за нейната реализация.\r\n\"Днес потвърждаваме, че вратата на Съюза е отворена за Западните Балкани и че нашата оферта е искрена. С новия подход, който очертава конкретни мерки, ние укрепваме процеса на разширяване, който изисква сериозни усилия и реформи, особено в областта на върховенството на закона. Трябва да работим в полза на всички граждани \",заяви Йоханес Хан.\r\nЩо се отнася конкретно до Македония, в интервю пред „Нова“, Хан подчерта, че при премиерите на Македония и Гърция вижда готовност за решаване на спора с името, което със сигурност е част от стратегията, която предвижда помирение и добросъседски отношения.\r\n\"Важно е колегите от Скопие и Атина да седнат заедно, да изградят доверие и да търсят решение. Отношенията са добри между двете външни министерства, а напоследък и между двамата премиери, има нов ангажимент от ЕС чрез специалния пратеник Нимиц, така че аз съм оптимист, че ще могат да решат въпроса \", заяви еврокомисарят.\r\nПревод и редакция:", "date": "2018.02.06", "title": "„Нова ТВ“ (Македония): Според ЕК, Македония прави прогрес, а Стратегията дава конкретен поетапен план за присъединяването й"}
{"url": "http://www.focus-news.net/news/2018/02/06/2485685/stara-zagora-v-muzeya-na-fotografiyata-v-kazanlak-be-otkrita-izlozhba-s-nepublikuvani-fotografii-ot-arhivite-na-plemennitsata-na-chudomir-liliya-dimitrova.html", "text": "С мотото „Преди всичко България“ в Музея на фотографията бе открита изложба с непубликувани фотографии от архивите на казанлъчанката Лилия Димитрова, племенница на Чудомир, предаде кореспондент на Радио „Фокус“. Фотографиите, сред които и неизвестни снимки с образа на Цар Борис III, се показват за пръв път благодарение на събирателската дейност на Димитрова, опазила ценните архиви на дядо си Георги Чорбаджийски, брат на Димитър Чорбаджийски – Чудомир. Георги Чорбаджийски получава Кръст за храброст от Балканската война, по време на която го произвеждат в подофицер. По-късно той става председател на казанлъшкото Дружество на запасните подофицери - „Бузлуджа“. Именно като такъв, Георги Чорбаджийски развива активна дейност в цялата страна. Делегат е национални конгреси, присъства на множество исторически събития, свързани с почитане паметта на загиналите във войните, българи. \r\nИзложбата съдържа снимки от тези негови посещения. Полагането на основния камък на Паметника на Свободата на Шипка, Освещаването на Паметника на загиналите в парк Розариум в Казанлък на 28 август 1937 г., на паметника на полк. Борис Дрангов в село Дрангово и на Хаджи Димитър в Сливен, както и общи снимки на делегациите на конгреси на Съюза на подофицерите до 1944 г., във Варна, Скопие, Петрич, София, Бургас, Видин и други места в България, са част от документалната изложба. \r\nСнимките от изложбата, които са повече от 70, са обработени в Музея на фотографията и съвременните визуални изкуства в Казанлък. Значителна част от тях са запечатали образи на български опълченци с характерните им калпаци и униформи.\r\nПрез 2014 г. архивите на Георги Чорбаджийски са проучени от неговата внучка Лилия Димитрова, която издава книгата „България над всичко“. Книгата съдържа документални свидетелства за живота и дейността на подофицерското дружество, подкрепяло не само опазването на паметта за загиналите, но и трудния живот на техните семейства, останали без бащи. \r\nСлавяна ГАЙДАРОВА", "date": "2018.02.06", "title": "Стара Загора: В Музея на фотографията в Казанлък бе открита изложба с непубликувани фотографии от архивите на племенницата на Чудомир - Лилия Димитрова"}
{"url": "http://www.focus-news.net/news/2018/02/06/2485686/nimh-utre-shte-ima-prevalyavaniya-ot-dazhd-minimalnite-temperaturi-shte-sa-mezhdu-minus-2-i-3.html", "text": "През нощта и утре облачността ще е променлива, по-често значителна. В ранните сутрешни часове в югозападните райони, а през деня на места и в останалата част от страната, ще има превалявания от дъжд. Това съобщи за Агенция „Фокус” дежурният синоптик Евгения Егова от Националния институт по метеорология и хидрология (НИМХ) при Българската академия на науките (БАН). Сняг ще превалява само на отделни места в планинските райони, но с преноса на по-топъл въздух, границата на снеговалеж ще се вдига и ще е над 1800 - 2000 метра. Ще духа слаб в източната половина на страната умерен вятър от юг-югоизток. Минималните температури ще са между минус 2° и 3°, максималните - от 7° до 12°. Атмосферното налягане е близко до средното, но през деня значително ще се понижи.\r\nПо Черноморието ще е предимно облачно. На отделни места, главно по южното крайбрежие, е възможно да има слаби превалявания от дъжд. Вятърът ще се усили и ще е умерен от югоизток. Максималните температури ще са 8°-9°. Температурата на морската вода е 6-8°. Вълнението на морето ще е 2-3 бала.  \r\nНад планините ще има променлива, по-често значителна облачност. От югозапад ще започнат превалявания, които в ранните сутрешни часове над 1300-1500 метра височина ще са от сняг, но през деня с преноса на по-топъл въздух, границата на снеговалеж ще се вдига и ще е над 1800-2000 метра. В по-ниските части преваляванията ще са от дъжд. Ще духа умерен и силен югозападен вятър, който след обяд още ще се усили. Максималната температурата на 1200 метра ще е около 5°, на 2000 метра около 0°.\r\nПрез нощта срещу четвъртък и в четвъртък преди обяд превалявания от дъжд ще има на повече места в страната; в планините над 2000 метра ще превали сняг; там ще е и доста ветровито. В четвъртък през деня вятърът ще се ориентира от запад-северозапад, ще бъде умерен. В петък вероятността за валежи е малка, в Дунавската равнина все още ще духа до умерен вятър от запад-северозапад, но до вечерта и там ще отслабне и стихне. В събота от югозапад отново ще започнат валежи от дъжд, които до края на деня ще обхванат цялата страна. Вятърът ще се ориентира от изток-североизток и ще се усили. Ще започне понижение на температурите и до вечерта на места в западната част на Предбалкана и по високите полета на Западна България дъждът ще премине в сняг. Има повишена вероятност, главно в западната половина от страната, валежите да са значителни.", "date": "2018.02.06", "title": "НИМХ: Утре ще има превалявания от дъжд, минималните температури ще са между минус 2° и 3°"}
{"url": "http://www.focus-news.net/news/2018/02/06/2485688/georgi-georgiev-kmet-na-dalgopol-2160-mln-leva-stari-zadalzheniya-na-obshtinata-sa-izplateni-prez-poslednite-dve-godini.html", "text": "2.160 млн. лева стари задължения на Община Дългопол са изплатени през последните две години. Това каза в интервю за Радио „Фокус“ – Варна Георги Георгиев, кмет на Община Дългопол. „2017 година беше трудна, но доизплатихме дълговете си. Общо за двете години – 2016 и 2017, сме изплатили 2.610 млн. лева стари задължения не само от предния мандат, но от предходните няколко мандата. От тях около 800 000 лева са събрани от собствени приходи, а останалите са под различна форма финансиране от държавата. В 2018 г. за втора поредна година преминахме с преходен остатък и почти без неразплатени задължения“, отбеляза кметът Георги Георгиев.\r\n„Наблегнахме през миналата година на инфраструктурата. Тази дейност ще продължим и през тази година. В новия бюджет има пари за капиталови разходи толкова, колкото не е имало в новата история на Дългопол“, заяви кметът Георги Георгиев.\r\nМарияна ВАЛЕНТИНОВА", "date": "2018.02.06", "title": "Георги Георгиев, кмет на Дългопол: 2.160 млн. лева стари задължения на Общината са изплатени през последните две години"}
{"url": "http://www.focus-news.net/news/2018/02/06/2485689/vatan-erdogan-otnovo-se-izrepchi-na-sasht-turskata-armiya-nepremenno-shte-vleze-v-manbidzh-nezavisimo-ot-vas.html", "text": "Президентът на Турция и генерален председател на управляващата Партия на справедливостта и развитието (ПСР) Реджеп Тайип Ердоган председателства редовното заседание на Парламентарната група в Меджлиса и за пореден път засегна операцията „Маслинова клонка” на турската армия в района на сирийски град Африн, пише вестник „Ватан”. Пред депутатите от ПСР Ердоган декларира, че „операцията продължава с успех”. Освен това турският президент отправи ново ясно и недвусмислено послание към Вашингтон. „Става въпрос за Партията на демократичното единство (ПДС) на сирийските кюрди, за техните Отряди за народна самозащита (ОНС) за Кюрдската работническа партия (ПКК). Подкрепяте ги и ги разполагате на терен. А на нас ни казвате: „Не влизайте в Манбидж!”. Ние задължително ще влезем в Манбидж, за да предадем тази земя на истинските й собственици”, заканва се Ердоган, цитиран от „Ватан”.\r\nПревод и редакция:", "date": "2018.02.06", "title": "Ватан: Ердоган отново се изрепчи на САЩ: Турската армия непременно ще влезе в Манбидж, независимо от вас"}
{"url": "http://www.focus-news.net/news/2018/02/06/2485692/sport-mirela-demireva-se-klasira-peta-na-skoka-na-visochina-v-banska-bistritsa.html", "text": "Сребърната олимпийска медалистка от Рио 2016-а Мирела Демирева завърши на пето място на специалния турнир за скок на височина в словенския град Банска Бистрица. Тя завърши с постижение от 1,91 метра, като след успешния си опит на тази височина отиде директно на 1.97, а личният й рекорд в зала е 1,95 метра. На първо място завърши световната шампионка от Лондон 2017-а Мария Ласицкене от Русия с 2,02 м. Втора остана Лавърн Спенсър от Санта Лучи с 1,94 м.", "date": "2018.02.06", "title": "Спорт: Мирела Демирева се класира пета на скока на височина в Банска Бистрица"}
{"url": "http://www.focus-news.net/news/2018/02/06/2485682/protothema-velikobritaniya-smyata-che-makedoniya-tryabva-da-vleze-v-nato-nezavisimo-dali-se-stigne-do-reshenie-na-spora-za-imeto.html", "text": "Документ от Комисията по външните работи на Камарата на представителите на Великобритания показва на какъв натиск е подложена Атина по „Македонския въпрос“, като се разкрива, че Обединеното кралство, една от най-влиятелните и силни страни-членки на НАТО, иска приемането на Македония във военния съюз, независимо дали ще се стигне до разрешаване на спора за името с Гърция, пише електронното издание на гръцкия вестник Protothema.\r\nНезависимо, че преди посещението на генералния секретар на НАТО Йенс Столтенберг миналата седмица в Скопие той подчерта, че без споразумение между Атина и Скопие, Македония не може да се присъедини към Алианса, Великобритания, една от петте постоянни членки на Съвета за сигурност на ООН, призова за приемане на Скопие в НАТО, без да се взима предвид позицията на Гърция по въпроса, пише гръцкото издание.\r\nВ документа, озаглавен „Обединеното кралство и бъдещето на Западните Балкани“, ясно се казва: „Правителството трябва да предприеме мерки, за да помогне на Македония да се присъедини към НАТО, с или без решение по въпроса за името“.\r\nВ документа се приветства помощта на британското правителство за Босна и Херцеговина и Македония и се подчертава, че приемането на тези две страни в НАТО ще подпомогне стабилността и мира в региона на Западните Балкани.\r\nПревод и редакция:", "date": "2018.02.06", "title": "Protothema: Великобритания смята, че Македония трябва да влезе в НАТО независимо дали се стигне до решение на спора за името"}
{"url": "http://www.focus-news.net/news/2018/02/06/2485693/pazardzhik-v-kapitalovata-programa-na-obshtina-sarnitsa-sa-predvideni-sredstva-za-remont-na-infrastrukturni-obekti.html", "text": "В капиталовата програма на Община Сърница сме предвидили средства за ремонт на инфраструктурни обекти. Това каза за Радио „Фокус“ – Пазарджик кметът на Община Сърница Неби Бозов. Той уточни, че предвиждат ремонт на улици в Сърница и селата Медени поляни и Побит камък. „Искаме да бъде направен и ремонт на някои общински пътища и водопроводната мрежа. По отношение състоянието на обществените сгради сме предвидили ремонт на сградата на Общината“, добави Бозов. Той уточни, че ремонтът ще бъде цялостен и включва и саниране. „Добрата новина е, че приключихме годината без задължения, а през новата 2018 година запазваме нивата на местните данъци и такси. Те няма да бъдат увеличавани“, каза още Бозов.\r\nВаня НИКОЛОВА", "date": "2018.02.06", "title": "Пазарджик: В капиталовата програма на Община Сърница са предвидени средства за ремонт на инфраструктурни обекти"}
{"url": "http://www.focus-news.net/news/2018/02/06/2485694/rumyana-glavcheva-ekspert-seizmolog-tayvan-zemetresenieto-v-nedelya-se-okazva-forshok-na-novo-ot-dnes.html", "text": "В неделя вечерта (21:56 местно време) земетресение с магнитуд 6.1 постави начало на активизация край източните брегове на Тайван. Веднага последваха 3 труса с магнитуд над 5 – белег за изчерпване “силата” на огнището. В следващите дни граждани по крайбрежието не бяха обезпокоявани от сътресения с интензивност над III степен по 12-степенната скала. Изглежда, настъпваше класическо затихване на земетръсната генерация. Но днес в 23:50 местно време до източното крайбрежие на Тайван стана второ силно земетресение. Засега магнитудът му е определен на 6.4, т.е. новото земетресение е имало форшок преди два дни. Решението е издадено въз основа на над 250 регистрации от Евро-Средиземноморския център и близо 90 от Американската геоложка служба. По всяка вероятност земетресението ще е нанесло материални щети в Централен Хуалиен и Централен Иилан – източни крайбрежни области, разположени най-близо до епицентъра (приложена илюстрация от предварителни оценки на Метеорологичния Център на Тайван).\r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2018.02.06", "title": "Румяна Главчева, експерт-сеизмолог: Тайван – земетресението в неделя се оказва форшок на ново от днес"}
{"url": "http://www.focus-news.net/news/2018/02/06/2485695/smolyan-oblastniyat-informatsionen-tsentar-organizira-konkurs-simvolite-na-moya-roden-kray.html", "text": "Областен информационен център – Смолян организира конкурс на тема „Символите на моя роден край“, съобщиха от ОИЦ – Смолян. Целта на конкурса е с помощта на децата и младежите от област Смолян да бъде показано колко многообразен и красив е този край, да се популяризира това културно, историческо и природно наследство и да бъде обсъдено как то може да бъде съхранено с подкрепата на европейската солидарност.\r\nКонкурсът се провежда в две категории „Рисунка“ и „Сувенир – произведение на приложното изкуство“ в различни възрастови групи както следва:\r\n– за рисунка  в три възрастови групи: 1 – 4 клас, 5 – 8 клас и 9 – 12 клас;\r\n– за сувенир – произведение на приложно изкуство в две възрастови групи: 4 – 8 клас и 9 – 12 клас.\r\nВсеки ученик от областта може да се включи в конкурса в срок до 28 февруари 2018 г. За повече информация относно регламента, можете да посетите офиса на Областен информационен център – Смолян или да се свържете с тях на тел.: 0301/ 88805.\r\nВсички творби ще бъдат показани в специална изложба в РИМ „Стою Шишков“ – Смолян, която ще бъде открита на 22 март 2018 г. от 14.00 часа с награждаване на победителите. Отново тогава ще се проведе и среща-дискусия, на която представители на РИМ „Стою Шишков“ ще разкажат за местните символи, а екипът на Областен информационен център – Смолян ще запознае присъстващите със символите на Европа.\r\nПрез 2018 година всички държави членки на Европейския съюз отбелязват „Европейска година на културното наследство“. Наследството, което е навсякъде около нас – в специфичните ритуали и нотки на песента, през традиционната шевица и типичната местна кухня, до всички онези паметници и символи на културата, през които преминаваме ежедневно, без да им обръщаме особено внимание.\r\n„Единни в многообразието“ е слоганът на Европейския съюз, а културното наследство ни обединява в своето многообразие, защото всяка държава, всеки град или селце носят своите културни, природни и исторически символи, които правят Европа и държавите членки на ЕС толкова богати. Именно в тази връзка се организира и конкурса, в който ще се търсят символите на Смолян.", "date": "2018.02.06", "title": "Смолян: Областният информационен център организира конкурс „Символите на моя роден край“"}
{"url": "http://www.focus-news.net/news/2018/02/06/2485684/tass-novoto-germansko-pravitelstvo-shte-se-stremi-kam-vazstanovyavane-na-otnosheniyata-s-rusiya.html", "text": "Новото германско правителство цели нормализиране на отношенията с Русия и възвръщане към взаимното доверие. Такова положения се съдържа в публикуван във вторник от немското издание Rheinische Post проект на коалиционния договор между Съюза (ХДС/ХСС) на Ангела Меркел и Германската социалдемократическа партия (ГСДП), предава ТАСС.\r\n„Целта на нашата политика с Русия остава възвръщане към базирани на взаимно доверие и баланс на интересите отношения, които позволяват да се върнем към тясно сътрудничество“, се отбелязва в документа.\r\nВ проектодоговорът се отбелязва също, че правителството е готово да обсъжда отмяната на антируските санкции при изпълнение на Минските споразумение за регулиране на ситуацията в Украйна. „При изпълняване на минските споразумения, ние сме готови да премахнем санкциите и ще водим диалог за това с нашите европейски партньори“, се подчертава в споразумението.\r\nПревод и редакция:", "date": "2018.02.06", "title": "ТАСС: Новото германско правителство ще се стреми към възстановяване на отношенията с Русия"}
{"url": "http://www.focus-news.net/news/2018/02/06/2485690/sotir-ivanov-im-petrich-prez-2017-godina-v-kashtata-muzey-vanga-uspyahme-da-pokazhem-po-razlichni-tendentsii-za-prorochitsata-koito-do-tozi-moment-sa-po-malko-izvestni.html", "text": "През 2017 година в къщата музей „Ванга“ успяхме да покажем по-различни тенденции за пророчицата, които до този момент са по-малко известни. Това каза в интервю за Радио „Фокус“ – Пирин Сотир Иванов, директор на Исторически музей – Петрич. По думите му акцентът е бил поставен върху по-младия период на Ванга. „В Централна зала пък се стремяхме да показваме неща, които са тясно свързани с българската култура. Това са неща, които не бяха показвани като културни и икономически тенденции“, каза още Иванов. Той добави, че за 2018 година са си поставили доста амбициозни цели по отношение развитието на Исторически музей – Петрич. „Наблюдаваме практиките, които съществуват в музеите в България, както и международния опит. Тази година Международния съвет на музеите ИКОМ има една много интересна тенденция „Свързаните експозиции – нови подходи и нови публики“, която много ни привлича като визия и като възможност за развитие на нашия музей. Ще се опитаме и при нас да представим точно тези свързани експозиции, представяйки община Петрич в античната култура, средновековната и съвременната“, подчерта Иванов. Той добави, че тази година много му се иска да направят представянето на природо-научното наследство на Петрич. „Ние нямаме природно-научен отдел и затова това ще е едно предизвикателство за нас. Надявам се, че ще успеем да се справим с тази задача“, заяви Иванов.\r\nЛивия НИНОВА", "date": "2018.02.06", "title": "Сотир Иванов, ИМ – Петрич: През 2017 година в къщата музей „Ванга“ успяхме да покажем по-различни тенденции за пророчицата, които до този момент са по-малко известни"}
{"url": "http://www.focus-news.net/news/2018/02/06/2485696/v92-nachaloto-na-kraya-na-velika-albaniya-tryabva-da-e-v-kosovo-zayavi-srabskiyat-voenen-ministar.html", "text": "Министърът на отбраната на Сърбия Александър Вулин заяви, че процесът на спиране на проекта „Велика Албания“ (албански националистически експанзионистичен проект – бел. В92) трябва да започне в Косово и Метохия, предава белградската медия В92.\r\nВ изказване на кръгла маса, посветена на вътрешния диалог за Косово в Сърбия, Вулин заяви, че Белград не трябва да допуска създаването на „Велика Албания“ на границите си и да оставя на други да чертаят тези граници.\r\nСпоред агенция Beta, Вулин също е подчертал, че „трябва да бъде признато, че не се търси решение и че преговорите не се водят с Прищина, а с Тирана“.\r\nВулин е цитиран да описва „албанския фактор“ на Балканите като „неслучаен“, както и „обединен, субординиран и с много ясни идеи и посоки – и не трябва да си представяме, че представителите на албанската общност биха могли да действат по друг начин, независимо от това къде точно се намират на Балканите“.\r\nПревод и редакция:", "date": "2018.02.06", "title": "В92: „Началото на края на Велика Албания трябва да е в Косово“, заяви сръбският военен министър"}
{"url": "http://www.focus-news.net/news/2018/02/06/2485622/kyustendil-dvizhenieto-po-pat--107-pastra-rilski-manastir-se-osashtestvyava-dvuposochno-v-edna-lenta-poradi-pochistvane-na-srutena-skalna-masa-ot-patnoto-platno.html", "text": "Движението по път III-107 Пастра - Рилски манастир се осъществява двупосочно в една лента поради почистване на срутена скална маса от пътното платно. Това съобщиха от пресцентъра на Агенция \"Пътна инфраструктура\".", "date": "2018.02.06", "title": "Кюстендил: Движението по път III-107 Пастра - Рилски манастир се осъществява двупосочно в една лента поради почистване на срутена скална маса от пътното платно"}
{"url": "http://www.focus-news.net/news/2018/02/06/2485621/vratsa-narodniyat-predstavitel-ot-gerb-krasen-krastev-organizira-priemni-za-grazhdani.html", "text": "Народният представител от ГЕРБ - Враца Красен Кръстев организира приемни за граждани. Това съобщиха от пресцентъра на ПП ГЕРБ. На 12 февруари от 10.00 часа в офиса на ГЕРБ - Борован ще се проведе изнесен приемен ден. \r\nНа  13 февруари  от 10.00 часа в сградата на  НЧ ,,Съединение 1923” народният представител ще се срещне с жителите на кметство Бърдарски геран, община Бяла Слатина. \r\nНа 19 февруари ще се проведе изнесен приемен ден в кметства Радовене и  Кунино, община Роман. Приемните ще са от 13.00 часа за Радовене и 15.00 часа за  Кунино и ще се състоят в сградите на съответните кметства.\r\nНа 20 февруари ще се състои регулярният приемен ден в офиса на ГЕРБ - Бяла Слатина, който е от 10.00 часа и ще продължи до 13.00 часа.       \r\nНа 26 февруари от 10.00 часа в сградата на кметството ще се проведе изнесена приемна в село Боденец, община Мездра.", "date": "2018.02.06", "title": "Враца: Народният представител от ГЕРБ Красен Кръстев организира приемни за граждани"}
{"url": "http://www.focus-news.net/news/2018/02/06/2485698/predstoyashti-sabitiya-v-stranata-za-7-fevruari-agentsiya-fokus.html", "text": "***\r\nОт 09.00 часа започва пленарното заседание на Народното събрание.\r\n***\r\nОт 10.00 часа започва седмичното заседание на Министерския съвет.\r\n***\r\nОт 08.30 часа, 13.00 часа и 18.00 часа в подлеза на метростанция „Сердика“ и на площада в подлеза на метростанция СУ „Св. Климент Охридски“ ще се проведат серия от масови демонстрации с участието на талантливи млади футболисти. Събитието е част от подготовката за посрещането на Купата на FIFA на 14 февруари в България.\r\n***\r\nОт 09.30 часа 2-ри състав на Специализирания наказателен съд ще заседава по делото срещу Огнян М., Георги И. и др., на които са повдигнати обвинения за организиране и ръководене на организирана престъпна група. \r\n***\r\nОт 10.00 часа в сградата на КЕВР ще се проведе открито заседание за обсъждане на доклад относно утвърждаване на пределна цена на топлинната енергия на „Коген Загоре“ ЕООД. \r\n***\r\nОт 10.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за организиране и ръководене на организирана престъпна група. \r\n***\r\nОт 10.00 часа 3-ти състав на Специализирания наказателен съд ще заседава по делото срещу Мелиад Ф. и Хасал Ел Х. и, на които са повдигнати обвинения за тероризъм.\r\n***\r\nОт 10.00 часа 12-и състав на Специализирания наказателен съд ще заседава по делото срещу Иван М., Марио Г. и др., на които са повдигнати обвинения за организиране и ръководене на престъпна група.\r\n***\r\nОт 10.00 часа 1-ви състав на Софийски градски съд ще заседава по делото срещу Огнян Донев и Борис Борисов (чл.255-257 НК). \r\n***\r\nОт 10.00 часа в конферентната зала на Клиниката по детска кардиология в Националната кардиологична болница ще се проведе пресконференция  във връзка със Седмицата на вродените сърдечни малформации.\r\n***\r\nОт 10.30 часа 8-и състав на Софийски градски съд ще заседава по делото Николай Ненчев (чл. 282, ал. 3 НК). \r\n***\r\nОт 10.30 часа 15-и състав на Специализирания наказателен съд ще заседава по делото срещу Димитринка Ф., Борис Б. и др., на които са повдигнати обвинения за организиране и ръководене на организирана престъпна група.  \r\n***\r\nОт 10.30 часа 18-и състав на Специализирания наказателен съд ще заседава по делото срещу Богомил М., Ивелин Д. и др., на които са повдигнати обвинения за изнудване.  \r\n***\r\nОт 11.00 часа в Дома на Европа ще бъде открита изложба и награждаване на млади автори за творби по темата „Заедно стигаме по-далеч“. \r\n***\r\nОт 11.00 часа в зала 4 на Националния исторически музей ще бъде представена изложбата „Сакралното пространство на религиозната култура и народното изкуство по българските земи ХV – ХІХ в.“.\r\n***\r\nОт 11.00 часа 9-и състав на Специализирания наказателен съд ще заседава по делото срещу Атанас П., Веселин М. и др., на които са повдигнати обвинения за организиране и ръководене на организирана престъпна група.  \r\n***\r\nОт 11.00 часа 15-и състав на Специализирания наказателен съд ще заседава по делото срещу Христон М., Филип Ч. и др., на които са повдигнати обвинения за организиране и ръководене на организирана престъпна група.  \r\n***\r\nОт 11.00 часа, жители на квартал „Горубляне“ ще протестират пред парламента, които ще изразяват недоволството си срещу това земите им да се отреждат за частни паркове.\r\n***\r\nОт 12.30 до 13.00 часа пред задния вход на Народното събрание граждани организират протест срещу последните изменения в Закона за опазване на земеделските земи. \r\n***\r\nОт 13.30 часа в заседателната зала на Висшия съдебен съвет (ул. „Екзарх Йосиф“ 12) ще се проведе заседание на Прокурорската колегия на Съвета. \r\n***\r\nОт 13.30 часа 9-и състав на Софийски градски съд ще заседава по делото срещу съдия Люба Петрова за съставяне на официален документ с невярно съдържание.\r\n***\r\nОт 14.30 часа в галерия „България“ на Концертен комплекс „България ще се състои пресконференция по повод концерта на Сара Чанг със Софийската филхармония.\r\n***\r\nОт 15.00 часа 5-и състав на Специализирания наказателен съд ще заседава по делото срещу Мирослав В., Живко И. и др., на които са повдигнати обвинения за организиране и ръководене на организирана престъпна група.  \r\n***\r\nОт 18.00 часа Фондация BCause, Българска асоциация за управление на хора (БАУХ) и Българско дружество за връзки с обществеността (БДВО) ще връчат Годишен знак за редовно дарителство от работно място „Отговорна компания – отговорни служители” в Студио 5, НДК.\r\n***\r\nОт 18.15 часа на Терминал 2 на Летище „София“ ще се завърнат петима участници в 26-та Национална Антарктическа Експедиция. Това са физиците д-р Гергана Георгиева и Васил Гурев, работещи по проект за мониторинг на сеизмичната активност в района на Южните Шетлъндски острови, биолога д-р Милка Елшишка, която изследва нематодите в почвената покривка на о-в Ливингстън, лекарят д-р Цветан Василев и логистикът Йордан Тодоров.\r\n***\r\nОт 19.00 часа в зала „Славейков” на Френски институт в България ще се състои „Един различен концерт”, организиран от Музикална къща „Мюзик Плей”.\r\n***\r\nОт 14.00 часа Общинският съветник от ГЕРБ Надя Георгиева ще се срещне с граждани в офиса на партията на ул. „Георги Бенковски” №1.\r\n*** \r\nОт 18.00 часа в ХГ „Борис Денев“ ще бъде открита „Фронтови етюди“ – изложба, посветена на 135 г. от рождението на Борис Денев.\r\n*** \r\nОт 19.00 часа в Клуб 7 ще се проведе среща с Art&Dance Center Un Beso. \r\n*** \r\nОт 11.00 часа в сградата на Община Горна Оряховица Омбудсманът Мая Манолова и екип от експерти на институцията организират изнесена приемна за граждани. От 14.00 часа общественият защитник ще даде брифинг за журналисти в Община Горна Оряховица, стая 114.\r\n*** \r\nОт 14.00 часа в клуба на ПП ГЕРБ на ул. „Г. Бенковски” №1 общинският съветник от ПП ГЕРБ-Варна Надя Георгиева ще се срещне с граждани.\r\n***\r\nОт 13.30 часа в съдебна зала №3 на Административен съд – Враца ще се проведе среща с с ученици от СУ „Козма Тричков“ и ПЕГ „Йоан Екзарх“ във връзка с Образователната програма.\r\n***\r\nОт 17.00 часа в малката зала на Художествена галерия „Иван Фунев“ ще се проведат XXIX Зимни четения с доц.д-р Нарцис Торбов.\r\n***\r\nОт 11.00 часа в сградата на община Горна Оряховица омбудсманът Мая Манолова и екип от експерти на институцията организират изнесена приемна за жителите на града. От 14.00 часа омбудсманът ще даде брифинг в стая 114 в Община Горна Оряховица.\r\n***\r\nОт 17.00 часа омбудсманът Мая Манолова, по покана на младежите от група „отГОворните“, ще разговаря с млади хора в Градската художествена галерия „Недялко Каранешев“ (ул. \"Патриарх Евтимий\" 1а).\r\n***\r\nОт 10.00 часа, в залата на втори етаж в сградата на Областна администрация - Кюстендил, ще се проведе информационна среща на земеделските стопани от областта с представители от Министерство на земеделието, храните и горите.\r\n***\r\nОт 11.00 часа началникът на РУ- Нови пазар гл. инсп. Веселин Райнов ще се срещне с жителите на село Зайчино ореше в сградата на  кметството.  \r\n***\r\nОт 10.00 часа общинските съветници от ГЕРБ - Перник д-р Явор Рангелов и Атанас Захариев организират съвместна приемна в сградата на Община Перник.\r\n***\r\nОт 10.00 часа бригаден генерал Илко Йорданов - командир на Национална гвардейска част, Георг Спартански - кмет на Община Плевен, Ваня Дражева – директор на ОУ \"Д-р Петър Берон\" и Калин Сърменов – актьор и директор на Сатиричния театър ще открият гвардейски музеен кът в ОУ \"Д-р Петър Берон\" - Плевен.\r\n***\r\nОт 09.00 часа, в зала 10 на Окръжен съд – Пловдив ще се гледа делото срещу подсъдимия Никола Х.,  обвинен, че в периода 1.11.2011 г. – 13.07.2012 г. в гр. Пловдив е избегнал установяване и плащане на данъчни задължения с особено големи размери.\r\n***\r\nОт 10:00 часа, в хотел Рамада Пловдив Тримонциум, EVN България ще проведе пресконференция.\r\n***\r\nОт 10 часа, в зала 1 на Апелативен съд – Пловдив ще се гледа делото срещу Ахмед Муса. Делото се разглежда за втори път, след като ВКС отмени присъдата на Пловдивския апелативен съд и го върна за ново разглеждане от друг съдебен състав.\r\n***\r\nOт 11.00 часа в Голяма конферентна зала на ГДК \"Борис Христов\" заместник-кметът Стефан Стоянов ще връчи грамоти и свидетелства на педагозите, успешно завършили поредния курс по въвеждане на Монтесори педагогика в училищата и детските градини в Пловдив. \r\n***\r\nOт 11.45 часа, в Заседателната зала на Община Пловдив, ще се състои пресконференция във връзка с провежданото отчетно годишно заседание на Общинската и местните комисии за борба срещу противообществените прояви на малолетните и непълнолетните, гр. Пловдив. Пресконференцията ще се ръководи от г-н Георги Маринов – заместник – кмет „Обществен ред”. Участие в нея ще вземат представители на местните комисии за БППМН, Съда и Прокуратурата.\r\n***\r\nВ парк „Пети октомври“ ще бъде открита пътуващата изложба на ямболския маскараден фестивал  „Кукерландия“.\r\n***\r\nОт 18.00 часа в Регионална библиотека  „Захарий Княжески“ ще бъде прдставена новата книга на Йордан Стоев - „Градината на праведните грешници“.\r\n***\r\nОт 19.00 часа в Оперния театър ще започне Симфоничен концерт с диригент Иван Василевски и солисти и оркестър на Държавна опера - Стара Загора.\r\n***\r\nОт 14.00 часа директорът на  „Общинска данъчна дирекция“ Румен Тинчев ще даде пресконференция за началото на данъчната кампания, прогнози за 2018 г. и отчет на събираемостта за 2017 година.\r\n***\r\nОт 10.00 часа в зала 203 на Община Шумен ще се проведе конкурсът за избор на директор на Центъра за подкрепа и личностно развитие – Обединен детски комплекс – Шумен.\r\n***\r\nОт 11.00 часа началникът на РУ- Шумен гл. инспектор Илиян Николов ще се срещне с жителите на село в сградата на кметството.", "date": "2018.02.06", "title": "Предстоящи събития в страната за 7 февруари (Агенция „Фокус“)"}
{"url": "http://www.focus-news.net/news/2018/02/06/2485700/plovdiv-zapochva-rehabilitatsiya-na-staroto-platno-na-patya-plovdiv-asenovgrad.html", "text": "Започва рехабилитация на старото платно на пътя Пловдив – Асеновград. Това съобщиха за Радио „Фокус” - Пловдив от фирмата изпълнител на ремонта. В момента се прави подготовката, като се полага временната маркировка на новото трасе, от караулката на изхода на Пловдив до кръговото кръстовище на Крумово. Поставят се пътни знаци и указателни табели, за да може движението временно да бъде пренасочено в новите ленти. Двукилометровата отсечката от старото платно ще бъде затворена, за да се извърши фрезоване и асфалтиране на пътя. Очаква се движението да бъде пренасочено в близките дни.\r\nПовече информация за строително ремонтите дейности и етапите, до които са достигнали другите пътни проекти в областта ще бъде представена на  пресконференция утре, която организира областният управител Здравко Димитров.\r\nЦветана ТОНЧЕВА", "date": "2018.02.06", "title": "Пловдив: Започва рехабилитация на старото платно на пътя Пловдив – Асеновград"}
{"url": "http://www.focus-news.net/news/2018/02/06/2485697/marina-kungelova-obshtinski-kuklen-teatar-blagoevgrad-neobhodimo-e-da-vazstanovim-avtoriteta-na-institutsiyata-koyto-e-podtsenyavan-v-provintsialnite-kukleni-teatri.html", "text": "Абсолютно е необходимо да възстановим авторитета на институцията, който е подценяван в провинциалните куклени театри. Това каза за Радио „Фокус“ - Пирин Марина Кунгелова, директор на Общински куклен театър - Благоевград. „Плановете са четиригодишни. В рамките на този период ми се иска да направим един по-богат репертоар, който да бъде много разнообразен тематично и жанрово. По този начин ще се върне самочувствието и авторитетът на кукления театър, ще му позволим да застане отново на картата на куклените театри в България. Това ще даде и шанс на актьорите да се проверят самите те в различни артистични задачи, за да преценим обновяването на актьорската трупа до къде е необходимо, колко е възможно и колко време може да стане. Това са едни процеси, които не случват бързо и за една година, но ще станат за един по-продължителен период от време“, заяви още Кунгелова. \r\nТя подчерта, че кукленият театър е една институция, в която правеното никак не е обикновено, защото кукленият театър е една трудна задача и уловката е, че всеки си мисли, когато става дума за представление за деца, че там се подхожда по-несериозно и всичко се случва  по-леко. По думите ѝ всичко е по-трудно и трябва да се работи внимателно и прецизно, така че посланията, които стигат до децата, да са преценени и точни, а не да бъдат объркващи. „В достатъчно объркано време живеем, за да можем да доусложняваме процесите при израстването на едно дете и да го усложняваме с излишни послания, с излишни думи и текстове. Това ще бъде задачата и се надявам, че нещата ще се случат“, каза още Кунгелова.\r\nСпоред нея необходимостта от театъра все повече ще се засилва. „Децата ни живеят в една интерактивна среда, в която вниманието им е ангажирано с технически средства, които им осигуряват забавление - телефони, игри, компютър, телевизия, всякакъв вид електронни и визуални забавления, в които, обаче, отсъства живата връзка“, коментира Кунгелова. По думите ѝ живият театър все повече и повече ще бъде необходим и уважаван. „Не може да си представите те с какви реакции са и колко добре се чувстват, как проверяват самите себе си, когато влязат в кукления театър. Тогава се вижда чувствеността, сетивността, емоцията, нуждата от отношение, от реплика, диалог ижив контакт - безценно е това“, посочи Кунгелова. \r\n„Имам идея за създаване на детска школа“, заяви Кунгелова. „Ако имаме физическа възможност да поемем такова нещо, бихме могли да го направим. Такива школи към театрите ангажират друго внимание и все повече деца биха искали да бъдат част от тази школа, за да станат артисти и да застанат на сцената“, каза още тя и добави, че повечето деца винаги имат нужда от изява и да бъдат център на внимание. „Една такава школа би била полезна и може би ще се случи“, коментира Марина Кунгелова.\r\nЛора КАЛЧЕВА", "date": "2018.02.06", "title": "Марина Кунгелова, Общински куклен театър - Благоевград: Необходимо е да възстановим авторитета на институцията, който е подценяван в провинциалните куклени театри"}
{"url": "http://www.focus-news.net/news/2018/02/06/2485687/zoran-zaev-podgotveni-sme-za-ime-s-geografski-pokazatel.html", "text": "„Подготвени сме за име с географски показател“, заяви премиерът на Македония Зоран Заев след изявлението на гръцкия външен министър Никос Коцияс, който поиска от македонското правителство да съобщи публично кое прилагателно предпочита за новото име, предава македонската държавна агенция „Макфакс“.\r\n„Искам преговорният процес да успее, ние сме подготвени за географски показател и тук ще спра, защото знам, че това е чувствителен въпрос. Да дадем шанс за успех на преговорния процес. Нашата позиция е публична, вижданията ни са публични и се надявам, че ще намерим решение“, заяви Заев.\r\nТой добави, че е оптимист, че през следващите 6 месеца може да се намери решение и да се затвори десетилетния спор с Гърция.\r\n„Следим настроенията в Гърция и реакциите у дома. Аз съм оптимист. Трябва да има решение. Няма да бъде лесно, но е възможно. Ако се съобразяваме с южната ни съседка и тя с нас, убеден съм, че ще намерим взаимноизгодно решение“, подчерта още македонският премиер.\r\nПревод и редакция:", "date": "2018.02.06", "title": "Зоран Заев: Подготвени сме за име с географски показател"}
{"url": "http://www.focus-news.net/news/2018/02/06/2485691/krasimir-uzunov-situatsiyata-okolo-imeto-na-makedoniya-shte-se-uslozhnyava-vse-poveche-koeto-mozhe-da-dovede-do-padaneto-na-pravitelstvata-na-aleksis-tsipras-i-zoran-zaev.html", "text": "За мен ситуацията ще се усложнява все повече. Ще ескалира напрежение, което може да доведе до падане на правителствата на Алексис Ципрас, от една страна и на Заев - от друга. Това каза в предаването  по БНТ Красимир Узунов – президент на Информационна агенция и Радио „Фокус“, коментирайки спора за името на Македония.  „Днес, преди да дойда тук, се изказа и албански професор от Тетовския свободен университет, който каза: „Гърция няма никакво право върху Македония, защото Солун е историческия културен център на албанците“. Там започва да се прокарва една нишка, защото това е втори професор, който говори в рамките за седмица“, посочи Красимир Узунов. \r\n„Ние, искаме - не искаме, колкото и свенливо да се държим от страни и да гледаме конфликта, сме вътре в него“, допълни още той. \r\nВъв връзка с реакцията на турския президент Ердоган, който заяви, че Гърция греши в спора за името на Македония, Узунов коментира: „Отвори се „Кутията на Пандора“. Някога, когато Елцин призна Македония на летището в София по време на посещението си при покойния президент Желев, това стана заради българската дипломация. Пак заради българската дипломация стана членството, макар и под името Бивша югославка република Македония, в ООН. Тогава падна външният министър Денко Малевски“. \r\n„Груевски ходеше на почивка само при Ердоган. Това беше непрекъснато. За Груевски вълците бяха България и Гърция, които са срещу Македония. Тогава те потърсиха този, от който враговете се страхуват“, допълни още Узунов.", "date": "2018.02.06", "title": "Красимир Узунов: Ситуацията около името на Македония ще се усложнява все повече, което може да доведе до падането на правителствата на Алексис Ципрас и Зоран Заев"}
{"url": "http://www.focus-news.net/news/2018/02/06/2485701/dha-hasan-rouhani-zhelanieto-ni-e-operatsiyata-maslinova-klonka-da-priklyuchi-chas-po-skoro.html", "text": "Президентът на Иран Хасан Рухани направи оценка на операцията на турската армия „Маслинова клонка” в района на сирийски град Африн и изрази желанието на Техеран тя „да приключи час по-скоро”, предаде информационната агенция Догу хабер ажансъ (ДХА). Хасан Рухани говори на пресконференция с местни и чужди журналисти в иранската столица. „По регионалните въпроси ние имаме много добри връзки с Русия и с Турция. Но като принцип ние не можем да приемем чужда държава да навлиза на територията на друга държава, без да има нейното съгласие. Ако един народ не го иска и  ако държавата не дава разрешение за това, ние не намираме за правилна каквато и да е намеса. Искането ни е тази операция да завърши колкото се може по-бързо. Защото в нея загиват както нашите турски братя, така кюрдите от отсрещната страна. От тази операция няма да има никаква полза. Разбира се, ние порицаваме и присъствието на САЩ в Сирия. САЩ имат различни цели в района и целят разцепването на Сирия.”, обяснява иранската позиция Хасан Рухани, цитиран от ДХА.\r\nПревод и редакция:", "date": "2018.02.06", "title": "ДХА: Хасан Роухани: Желанието ни е операцията „Маслинова клонка” да приключи час по-скоро"}
{"url": "http://www.focus-news.net/news/2018/02/06/2485704/aktsenti-v-sutreshniya-blok-dobro-utro-balgariya-po-radio-fokus-na-7-fevruari.html", "text": "На територията на Община Велико Търново се извършват мащабни ремонти. Какво целят текущите дейности и кои са желаните резултати ще научим в сутрешния блок „Добро утро, България“ по Радио „Фокус“ от кмета на града Даниел Панов. Европейската комисия прие стратегия за перспектива за разширяването на ЕС в посока Западните Балкани. С декларацията си ЕК поема засилен ангажимент към държавите от Западните Балкани. Като основен приоритет се посочва необходимостта от основни реформи и добри съседски отношения. Какво декларира Стратегията за Западните Балкани и към какво е ориентиран документът, ще разговаряме с Мария Стоянова, дългогодишен кореспондент в Германия. За качеството на атмосферния въздух в София, мерките, които се предприемат, работата в тази посока, както и своевременните проверки от страна на Столичния инспекторат ще говорим с директора на Столичния инспекторат инж. Веска Георгиева. Тя ще обясни колко обекта са проверени и какво е установено до момента. В минутите след 9.00 часа колегата Албена Жилекова от Радио „Фокус” – Пазарджик ще ни разкаже за християнската традиция за кръщаване на новородените на светци покровители и каква е тенденцията през последните години.\r\nТези и още теми в „Добро утро, България“ от 6.00 до 10.00 с водещ Йоланда Пелова.", "date": "2018.02.06", "title": "Акценти в сутрешния блок „Добро утро, България“ по Радио „Фокус“ на 7 февруари"}
{"url": "http://www.focus-news.net/news/2018/02/06/2485702/gabrovo-domat-na-humora-i-satirata-shte-predstavi-romana-dushevna-aritmiya-na-veselin-zidarov-na-8-fevruari.html", "text": "Романът „Душевна аритмия“ на хумориста и карикатуриста Веселин Зидаров ще бъде представен в Музей „Дом на хумора и сатирата“ в Габрово в първия за годината „Весел четвъртък“. Това съобщи за Радио „Фокус“ – Велико Търново Венета Козарева, уредник в Музея. „Веселият четвъртък“ в Музей „Дом на хумора и сатирата“ ще се проведе в на 8 февруари от 18.00 часа, в Залата на жирафите.\r\nАвторът е от Трявна, дългогодишен участник в Международното биенале на хумора и сатирата в изкуствата, както и в множество международни карикатурни салони и конкурси. През 2017 година „Душевна аритмия” получава Априловската награда за най-добра хумористична книга. Домът на хумора и сатирата за първи път е сред съорганизаторите на Априловските награди и за първи път присъжда своя награда. Книгата е петата „зидария”, както той назовава своите книги. В тях споделя афористично откритията си за света във и около нас. Книгата е един сатирен разрив на обществото и този разрив е безпощаден към всички, които редят съдбините на народа. Усмивката според него е разтегливо понятие, а смехът е десертът за душата. Не се притеснявайте, вечерта няма да е безкрайно дълга. И самият автор ни го казва „Афоризмът е едно кратко изречение“ и за да не си помислим, че афористиците са много богати, той ни добавя: „А хонорарът е още по-кратък“, посочи Венета Козарева. Тя припомни, че Веселин Зидаров участва в общо 11 издания на Международното биенале на хумора и сатирата в изкуствата, които Домът на хумора и сатирата организира. Участва и в други кураторски проекти на Музея. Негови творби са част от Националната пътуващата изложба „Карикатури“, която от 2008 година обикаля цялата страна. Веселин Зидаров активно участва в културния живот на родния си град Трявна. Той е един от членовете на журито на Националния конкурс за лирично стихотворение на името на Пенчо и Петко Славейкови.\r\nНадежда КРЪСТЕВА", "date": "2018.02.06", "title": "Габрово: Домът на хумора и сатирата ще представи романа „Душевна аритмия“ на Веселин Зидаров на 8 февруари"}
{"url": "http://www.focus-news.net/news/2018/02/06/2485710/pazardzhik-nad-508-000-leva-sa-izrazhodvani-za-remont-i-poddrazhka-na-ulichnata-mrezha-v-obshtina-peshtera.html", "text": "За  текущата издръжка на осветлението на улици и площади  в община Пещера са предоставени 243 825 лв., като капиталовите разходи за уличното осветление са в размер на 60 000 лв. Това съобщи за Радио „Фокус“ – Пазарджик Николай Зайчев, кмет на Общината. По думите му от тази сума 30 000 лв. за основен ремонти и 30 000 лв. за изработване на технически проект „Обследване на съществуващо улично осветление и проектиране на ново енергоспестяващо улично осветление на Пещера, с. Радилово и с. Капитан Димитриево. „За ремонт и поддържане на уличната мрежа са изразходени 508 329 лв., от които 184 765 лв. за текущ ремонт . През 2017 г. се достави машина за полагане на пътна маркировка в размер на 10 914 лв. и превозно средство за пътна поддръжка – 83 820 лв.“, уточни Зайчев. Той добави, че за поддържане на озеленяването в града са изразходени 61 898 лв., за чистота в общината са изразходени  856 658 лв. Закупени бяха контейнери 4 куб. за битови и строителни отпадъци за 20 917 лв.\r\nАлбена ЖИЛЕКОВА", "date": "2018.02.06", "title": "Пазарджик: Над 508 000 лева са изразходвани за ремонт и поддръжка на уличната мрежа в община Пещера"}
{"url": "http://www.focus-news.net/news/2018/02/06/2485708/stara-zagora-v-programata-na-komediyniyat-hit-na-sezona-v-kazanlak-sa-vklyucheni-spektakli-koito-ne-sa-pokazvani-do-tozi-moment-v-grada.html", "text": "В програмата на „Комедийният хит на сезона“ в Чудомирови празници 2018 година са включени добри спектакли, които не са показвани до този момент и ще зарадват казанлъчани. Това каза за Радио „Фокус“ директорът на Общински театър „Любомир Кабакчиев“ Димитър Кабаков, който е и организатор на театралния фестивал. Според Кабаков най-голям интерес за публиката ще представлява премиерният спектакъл на Театър 199, чиято премиера бе последните дни на 2017 година, моноспектакълът на Захари Бахаров „Чам кория“ по романа на Милен Русков с режисьор Явор Гърдев. Спектакълът вече обикаля всички сцени на страната, в Казанлък ще бъде игран на 28 март.\r\nВъв фестивала ще участва със свой спектакъл и Театър „Любомир Кабакчиев“, с който ще бъдат открити и празниците - „Аферата с мъртвите души“ по Гогол. „Класически спектакъл, който представя цялото богатство на романа „ Мъртви души“ на Гогол, в който има едни невероятни паралели с действителността“, каза Кабаков.\r\nДругите два спектакъла, които ще бъдат играни пред казанлъшка публика са на два провинциални театъра. Единият е спектакълът на Теди Москов в Русенския театър – „Редки тъпанари“, с участието на Мая Новоселска и други актьори, с които работи режисьорът. Комедията е направена от Теди Москов по част от сценарии на някои негови любими италиански филми. „Спектакъл зареден с Теди – Московски хумор и странни ситуации, в които изпадат героите“, добави Димитър Кабаков.\r\nРеверанс към почитателите на Николай Урумов в Казанлък, които са немалко, е спектакълът на Плевенския театър „Женитба“ на Гогол. Този спектакъл също е нов и не е представян пред казанлъшка публика.\r\nПо отношение на музикалните и танцови спектакли Кабаков заяви, че в Казанлък ще бъде представен спектакълът на Великотърновския музикален театър - оперетата „Графиня Марица“. Организаторите на театралния фестивал са в процес на преговори с Варненската и Старозагорската опери.\r\nДиректорът на Театър „ Любомир Кабакчиев“ припомни, че Комедийният хит на сезона се определя чрез гласуване сред публиката на съответните спектакли включени във фестивалната програма.\r\nСлавяна ГАЙДАРОВА", "date": "2018.02.06", "title": "Стара Загора: В програмата на „Комедийният хит на сезона“ в Казанлък са включени спектакли, които не са показвани до този момент в града"}
{"url": "http://www.focus-news.net/news/2018/02/06/2485706/pazardzhik-osem-sa-signalite-podadeni-na-zeleniya-telefon-na-riosv-prez-yanuari.html", "text": "Осем са сигналите, подадени на „зеления телефон“ на Екоинспекцията в Пазарджик през януари, съобщиха за Радио „Фокус“ – Пазарджик от РИОСВ. Три от тях са неоснователни, един е препратен по компетентност, а по последния предстои проверка. Той е за нерегламентирано изгаряне на пластмасови отпадъци от фирма в село Симеоновец. По основателните сигнали са извършени проверки и са  направени предписания. Първият е за нерегламентирано сметище между град Ветрен и град Септември, след моста на река Марица. Там е дадено предписание за почистване на терена. Другият от сигналите е за обгазяване на район около мебелна фабрика в Пазарджик, на която е съставен акт. Последният от сигналите е за замърсяване на въздуха в село Юнаците от обект за оранжерийно отглеждане на цветя, на който е направено предписание.\r\nВаня НИКОЛОВА", "date": "2018.02.06", "title": "Пазарджик: Осем са сигналите, подадени на „зеления телефон“ на РИОСВ през януари"}
{"url": "http://www.focus-news.net/news/2018/02/06/2485705/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreev.html", "text": "Интензивен е трафикът за товарни автомобили на изход на ГКПП \"Капитан Андреев\". Това съобщиха от пресцентъра на ГД \"Гранична полиция\". Информацията за трафика на граничните пунктове е към 18.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.02.06", "title": "ГД \"Гранична полиция\": Интензивен е трафикът за товарни автомобили на изход на ГКПП \"Капитан Андреев\""}
{"url": "http://www.focus-news.net/news/2018/02/06/2485707/holandskiyat-premier-mark-ryute-napalno-podkrepyame-prisaedinyavaneto-na-balgariya-kam-shengen.html", "text": "Обсъдихме българското очакване и цел за присъединяване към Шенген. Подкрепяме България напълно да се присъедини към Шенген. Това каза премиерът на Холандия Марк Рюте след среща с премиера Бойко Борисов, предаде репортер на Агенция „Фокус“. „Искаме да похвалим усилията по отношение на прилагането на необходимите политики и промени, за да се реализира това. Но работата още не е свършена“, посочи той. „Поздравявам Бойко Борисов за изключителното лидерство, че води България към повече просперитет. България е една от най-бързо растящите икономики в ЕС и това е нещо, което успявате да поддържате“, посочи Марк Рюте и допълни, че България е ключов играч в региона. „Изключително важна е ролята на България по отношение на бъдещето на Европа“, заяви холандският премиер. „Доволен съм, че България ще обърне внимание на въпроса и активно действа по отношение на позиция за миграционната политика на ЕС“, изтъкна той. „Всички трябва да постигнем добър баланс по отношение на солидарността, всеки да играе ролята си по отношение на търсещите убежище. Трябва да обърнем внимание на корена на проблемите, както е казвал много пъти Бойко Борисов“, каза още Марк Рюте.\r\nБиляна ИВАНОВА", "date": "2018.02.06", "title": "Холандският премиер Марк Рюте: Напълно подкрепяме присъединяването на България към Шенген"}
{"url": "http://www.focus-news.net/news/2018/02/06/2485714/burgas-okolo-120-sa-podadenite-zayavleniya-za-prodazhba-na-martenitsi-v-grada.html", "text": "Около 120 са подадените заявления за продажба на мартеници в Бургас. Това съобщи за Радио „Фокус“ - Бургас Наталия Аргирова, директор на Центъра за административни услуги „Приморие\". Подаването на документите е започнало от 2 февруари и няма краен срок. Ако лицето е физическо, то е необходимо да се са попълни заявление и да се представи лична карта. Ако е юридическо, то се представят и актуалните данни на фирмата. “Проверяваме служебно дали лицето има задължения към Община Бургас и ако няма, се издава разрешение“, добави Аргирова. По думите ѝ има изисквания към масите за продажба на мартеници. “Те са с определени размери, конструкция“, каза тя. Тази година маси могат да се разполагат на площадите „Тройката“ и „Св. св. Кирил и Методий“. Към момента свободните места на „Тройката са около 70, а на „Св. св. Кирил и Методий“ - 50.\r\nМария РУСЕВА", "date": "2018.02.06", "title": "Бургас: Около 120 са подадените заявления за продажба на мартеници в града"}
{"url": "http://www.focus-news.net/news/2018/02/06/2485715/kyustendil-poveche-ot-100-svobodni-rabotni-mesta-sa-obyaveni-v-byuroto-po-truda.html", "text": "Повече от 100 свободни работни места са обявени в „Бюро по труда” – Кюстендил. Това съобщиха за Радио „Фокус” – Кюстендил от Дирекция „Бюро по труда” – Кюстендил. От началото на тази седмица е обявено само едно свободно работно място за хора с висше образование. То се отнася до педагог в основно учебно заведение. Останалите свободни работни места са за специалисти със средно и по-ниско образование. Най-много свободни позиции има за шивачи – 20 места. Търсят се 13 машинни оператори за производство на обувки, оператори на машини в дървообработването, както и машинисти на пътно-строителни машини. Обявени са и свободни позиции за бармани, сервитьори, техници и шофьори.\r\nВенцеслав ИЛЧЕВ", "date": "2018.02.06", "title": "Кюстендил: Повече от 100 свободни работни места са обявени в бюрото по труда"}
{"url": "http://www.focus-news.net/news/2018/02/06/2485703/telma-makedoniya-makedonskoto-pravitelstvo-reshi-aeroportat-shte-se-kazva-mezhdunarodno-letishte-skopie.html", "text": "На днешната сесия на македонския парламент е взето решение аеропортът „Александър Велики“ да се преименува на „Международно летище Скопие“, предава скопският телевизионен канал „Телма“.\r\nПокрай това, на пресконференция на македонския премиер Зоран Заев във вторник той заяви, че е взето официално решение международната магистрала Е-75 да се преименува на „Приятелство“.\r\nПревод и редакция:", "date": "2018.02.06", "title": "„Телма“ (Македония): Македонското правителство реши: аеропортът ще се казва „Международно летище Скопие“"}
{"url": "http://www.focus-news.net/news/2018/02/06/2485712/bozhidar-mihaylov-regionalna-sluzhba-po-zaetostta-varna-prodalzhava-priemat-na-zayavki-ot-strana-na-rabotodatelite-po-shema-mladezhka-zaetost.html", "text": "Продължава приемът на заявки от страна на работодателите по схема „Младежка заетост“ за младите хора до 29 години. Това каза в интервю за Радио „Фокус“ – Варна Божидар Михайлов, директор на Регионалната служба по заетостта във Варна. „Успешно започва годината по отношение на реализацията на схема „Родители в заетост“. За родители, които са в отпуск за отглеждане на дете от 0 до 5 години, назначаваме детегледачи, като идеята е родителите да се върнат на работа и за по-кратко време да пребивават вкъщи. От друга страна да подпомогнем регистрирани в бюрата по труда като безработни в рамките на 12 месеца да изпълняват ролята на детегледачи. Вече са сключени първите договори през месец януари. Продължаваме набирането на заявления от страна на детегледачите, защото там има възможност още да се кандидатства. Колегите от Агенцията по заетостта са в процедура да пресметнат средствата, които биха могли да останат неизползвани и по-късно през годината ще имаме готовност да обявим наново процедура за кандидатстване от страна на родителите“, заяви Божидар Михайлов.\r\nМарияна ВАЛЕНТИНОВА", "date": "2018.02.06", "title": "Божидар Михайлов, Регионална служба по заетостта – Варна: Продължава приемът на заявки от страна на работодателите по схема „Младежка заетост“"}
{"url": "http://www.focus-news.net/news/2018/02/06/2485713/premierat-boyko-borisov-holandiya-e-nay-golemiyat-investitor-v-balgariya-s-nad-14-mlrd-leva-investitsii.html", "text": "Холандия е най-големият инвеститор в България и то за над 7,1 млрд. евро. Това са над 14 млрд. лева инвестиции. Това каза премиерът Бойко Борисов след среща с премиера на Холандия Марк Рюте, предаде репортер на Агенция „Фокус“. „Това означава, че имаме пълното доверие на холандските инвеститори и холандския бизнес в България“, заяви той. „Нашето приятелство изисква да имаме още повече доверие и повече инвестиции да дойдат в България“, коментира премиерът. „Доста поговорихме за Западните Балкани, за свързаността и инфраструктурата“, посочи Бойко Борисов и допълни, че днес ЕК е дала по-ясен знак на Балканите. „Холандия е от най-мощните икономики в света, защото са много предпазливи, внимателни. Всяко евро се наблюдава къде отива и затова са такава успешна държава“, обясни премиерът. „Ние показваме същата дисциплина в много сфери“, изтъкна той. „Надявам се за еврозоната и Шенген. Безспорно външната граница вече не е проблем, всички знаят, че я пазим изключително добре“, каза още Бойко Борисов.\r\nБиляна ИВАНОВА", "date": "2018.02.06", "title": "Премиерът Бойко Борисов: Холандия е най-големият инвеститор в България с над 14 млрд. лева инвестиции"}
{"url": "http://www.focus-news.net/news/2018/02/06/2485711/holandskiyat-premier-mark-ryute-balgariya-e-izpalnila-vsichki-kriterii-za-evrozonata-pozdravyavam-pravitelstvoto-za-napredaka.html", "text": "Всички критерии са изпълнени за еврозоната, поздравявам правителството за постигнатия напредък и успехи в това отношение. Това каза премиерът на Холандия Марк Рюте след среща с премиера Бойко Борисов, предаде репортер на Агенция „Фокус“. „ Както каза Жан-Клод Юнкер- има още мъничко какво да се направи, убеден съм, че съвсем скоро България ще постигне и това“, заяви той.  „Искам да подчертая и големите постижения на България по отношение на външния дълг и икономическия растеж, и по отношение на останалите важни критерии, които са задължителни за пълноправно членство в еврозоната. В това отношение България съвсем ясно върви в правилната посока“, посочи Марк Рюте. „По отношение на единния вътрешен пазар очаквам да си сътрудничим успешно с Българи. Изключително добри приятели сме, дългогодишни премиери сме“, коментира холандският премиер. „Мога да кажа, че харесвам този мъж и той харесва мен“, каза още той.\r\nБиляна ИВАНОВА", "date": "2018.02.06", "title": "Холандският премиер Марк Рюте: България е изпълнила всички критерии за еврозоната, поздравявам правителството за напредъка"}
{"url": "http://www.focus-news.net/news/2018/02/06/2485719/sport-adrian-andreev-debyutira-v-mazhkiya-tenis-sas-zaguba.html", "text": "Адриан Андреев отпадна в първия кръг на тенис турнира в София от 75-ия в света Денис Истомин. 16-годишният българин, който направи дебют в основната схема на турнир на АТП загуби с 3:6, 4:6 за 78 минути. Андреев влезе в историята като първия тенисист роден през 2001 година, участвал в основната схема на турнир от АТП. Истомин чака във втория кръг победителя от двубоя между Ернестс Гулбис и Виктор Троицки.", "date": "2018.02.06", "title": "Спорт: Адриан Андреев дебютира в мъжкия тенис със загуба"}
{"url": "http://www.focus-news.net/news/2018/02/06/2485699/hurryiet-rusiya-e-poiskala-pomoshtta-na-turtsiya-za-svaleniya-samolet-v-idlib.html", "text": "Русия официално е поискала помощта на Турция за прибиране на отломките и най-вече двигателят, на фронтовия бомбардировач Су-25, който беше свален в сирийския северозападен регион Идлиб на 3 февруари, според съобщение от Министерството на отбраната на Русия, пише турското издание Hurryiet.\r\nРуснаците са заявили, че за тях е най-важно да определят „какъв тип ракета е използвана за атаката“, за което им е нужно да анализират двигателя.\r\nМалко след съобщението от руското военно ведомство, публикувано на 6 февруари, руската агенция Интерфакс предаде, че на 6 февруари, Турция е помогнала за репатрирането на тялото на руския пилот, убит в Сирия, като се позова на информация от руското военно министерство.\r\nТялото на майор Роман Филипов бе пренесено в Русия и ще бъде положено във военни гробища в Южна Русия на 8 февруари.\r\nПревод и редакция:", "date": "2018.02.06", "title": "Hurryiet: Русия е поискала помощта на Турция за сваления самолет в Идлиб"}
{"url": "http://www.focus-news.net/news/2018/02/06/2485720/stara-zagora-balet-gratsiya-kam-narodno-chitalishte-vazrodena-iskra-v-kazanlak-specheli-nagradata-ot-6-iya-natsionalen-konkurs-patyat-kam-slavata.html", "text": "С редица призови награди бяха удостоени в 6-ия Национален конкурс \"Пътят към славата“ балерините от Балетно-танцов център „Грация“ към Народно читалище „Възродена Искра“. Това каза за Радио „Фокус“ художественият ръководител Алла Ангелова. Тя добави, че конкурсът се е провел под патронажа на председателя на Синдиката на българските учители Янка Такева със съдействието на Министерството на образованието и науката, Регионално управление на образованието в София, читалище \"Средец\", както и с подкрепата на представителството на Россътрудничество в България и Италианския културен институт. „В конкурса тази година участваха над 1 400 таланта, които се състезаваха в 5 категории и над 12 различни подкатегории. БТЦ „Грация“ успешно представи своята конкурсна програма, която се проведе в един състезателен ден“, каза Ангелова\r\nБалерините от Казанлък спечелиха и Голямата награда на конкурса – озвучителна система от КНСБ.\r\nСлавяна ГАЙДАРОВА", "date": "2018.02.06", "title": "Стара Загора: Балет „Грация“ към Народно читалище „Възродена Искра“ в Казанлък спечели наградата от 6-ия Национален конкурс \"Пътят към славата“"}
{"url": "http://www.focus-news.net/news/2018/02/06/2485737/plovdiv-dva-novi-fitnesa-na-otkrito-sa-izgradeni-v-rayon-iztochen.html", "text": "Площадка за фитнес на открито е изградена в междублоковото пространство между бул. „Цариградско шосе“ и ул. „Босилек“. Това съобщи за Радио „Фокус”- Пловдив кметът на район „Източен“ Николай Чунчуков. Новата придобивка е по желание на младежите от квартала  и  допълва възможностите за активен отдих и спорт в обособената паркова зона, където вече има футболно игрище, тенис-маси и детска площадка. Също по желание на жителите е направен фитнес на открито и на ул. „Ракита“, с което откритите фитнес площадки в района стават 7 на брой. Монтираните уреди са с високо качество, изработени са от устойчиви материали и отговарят на съвременните изисквания. „Радостно е, че площадките за фитнес на открито стават все по-популярни. Сред основните ни приоритети е да предоставяме все повече алтернативи за здравословен отдих, така че особено младите да прекарват по-малко време пред компютрите вкъщи“, коментира Николай Чунчуков.\r\nЦветана ТОНЧЕВА", "date": "2018.02.06", "title": "Пловдив: Два нови фитнеса на открито са изградени в район „Източен“"}
{"url": "http://www.focus-news.net/news/2018/02/06/2485716/premierat-boyko-borisov-fakt-e-che-balgariya-ima-mnogo-uspeshno-predsedatelstvo-za-parviya-mesets.html", "text": "Факт е и Марк Рюте го каза, че за 1 месец, особено след съветите по вътрешни работи и правосъдие, се счита, че България има много успешно Председателство за този месец. Това каза премиерът Бойко Борисов след среща с премиера на Холандия Марк Рюте, предаде репортер на Агенция „Фокус“. „Надявам се така да продължим така и другите месеци“, коментира той. „Да изпратим към холандския парламент само позитивни сигнали, за да можем и в сложната коалиция, която има в Холандия, да убедим всички, че на Изток има дисциплинирана държава. Спазваща финансовите правила, с икономически растеж, пазейки добре Шенгенската граница. Държава, която спазва върховенството на закона и може да е за пример за стабилност, да генерира такава и в целия регион“, заяви Бойко Борисов.\r\nБиляна ИВАНОВА", "date": "2018.02.06", "title": "Премиерът Бойко Борисов: Факт е, че България има много успешно Председателство за първия месец"}
{"url": "http://www.focus-news.net/news/2018/02/06/2485736/sport-bayern-myunhen-razgromi-paderborn-s-60-za-kupata-na-germaniya.html", "text": "Германският гранд Байерн Мюнхен победи изразително третодивизионния Падерборн с 6:0 в мач от четвъртфиналния етап на турнира за Купата на Германия. Головете за баварския колос отбелязаха Коман, Кимих, Толисо, Левандовски, а Ариен Робен се отчете с две попадения. В 21:45 започна другият четвъртфинал за днес между Байер Леверкузен и Вердер Бремен.", "date": "2018.02.06", "title": "Спорт: Байерн Мюнхен разгроми Падерборн с 6:0 за Купата на Германия"}
{"url": "http://www.focus-news.net/news/2018/02/06/2485739/varna-dve-gimnazii-v-grada-shte-badat-obnoveni-i-modernizirani-s-evropeyski-sredstva-po-op-regioni-v-rastezh.html", "text": "Професионалната гимназия по горско стопанство и дървообработване „Николай Хайтов“ и Професионалната гимназия по икономика „Д-р Иван Богоров“ ще бъдат обновени и модернизирани с европейски средства в размер на 2.8 млн. лв. по ОП „Региони в растеж“. Това съобщиха от пресцентъра на Община Варна. Ремонтните дейности в Гимназията по дървообработване включват саниране, подмяна на старата дограма, частично преустройство на първия етаж на сградата чрез изграждане на нови кабинети и работилници, осигуряване на достъпна среда и други. В Професионалната гимназия по икономика „Д-р Иван Богоров“ ще бъде положена топлоизолация на фасадите, изграждане на асансьор, рампа и платформа за хора в неравностойно положение, подмяна на дограма, боядисване на стени и тавани, поставяне на нови врати и ремонт на дворното пространство.\r\n\"Крайният срок за изпълнение на ремонтите е юни 2019 г. Фирмите са уверили, че ще направят всичко възможно да приключат в по-кратък от предварително зададения срок\", обясни на пресконференция днес ръководителят на проекта Христо Недев.\r\nСъздадена е организация за преместване по време на ремонтните дейности на учениците от ПГИ „Д-р Иван Богоров“ и ОУ „Антон Страшимиров“, които ползват обща база. Децата от гимназията по икономика ще се обучават в сградата на ОУ „Стоян Михайловски“, а тези от ОУ „Антон Страшимиров“ – в ОУ „Н. Й. Вапцаров“ и СУ „Неофит Бозвели“. Учениците от Професионалната гимназия по горско стопанство и дървообработване не се налага да бъдат премествани по време на ремонта, тъй като той ще се извършва по корпуси.", "date": "2018.02.06", "title": "Варна: Две гимназии в града ще бъдат обновени и модернизирани с европейски средства по ОП „Региони в растеж“"}
{"url": "http://www.focus-news.net/news/2018/02/06/2485740/delyan-dobrev-gerb-nyama-da-ima-povishavane-na-tsenite-na-elektroenergiyata.html", "text": "Няма да има повишаване на цените на електроенергията. Това каза в интервю за Радио „Фокус“ народният представител от ПГ на ГЕРБ и председател на парламентарната комисия по енергетика Делян Добрев. Днес на среща с премиерът Бойко Борисов се приеха реформи в закона за енергетиката. Те предвиждат законодателни промени, които да извадят на свободния пазар производителите на електроенергия. „Ако имаме пазарна цена на енергията около 65 лв. или 75 лв., тя не се различава по нищо с цената от миналата година. Вече не говорим за енергия, която е 120 лв. Ако този проблем не беше решен с промените през декември месец, които задължиха производителите да продават на борсата и нормализираха цената, тогава можеше да се говори за някакво поскъпване на енергията, но случаят не е такъв. Всъщност има законови промени, но аз не виждам основание за повишаване на цените. Това касае единствено свободния пазар на енергия в България и не регулирания пазар. Тези промени няма да се отразят в цената за бита“, каза още Делян Добрев. Той добави, че не е лесно да се изведат  на свободния пазар производителите на електроенергия, които имат преференциални цени и че това е свързано с либерализацията на пазара и промени в законодателството.", "date": "2018.02.06", "title": "Делян Добрев, ГЕРБ: Няма да има повишаване на цените на електроенергията"}
{"url": "http://www.focus-news.net/news/2018/02/06/2485709/the-washington-post-severna-koreya-opredeli-donald-tramp-kato-tapunger.html", "text": "Официозът на Трудовата партия на Корея публикува дълъг материал, в който се твърди, че президентът на САЩ Доналд Тръмп е използвал човешките права като „казус бели“ (casus belli) срещу Пхенян по време на речта си За състоянието на съюза и сравни изказването с това на Джордж Буш младши от 2002-а година, преди нахлуването в Ирак, пише американското либерално издание The Washington Post.\r\nКоментарът, публикуван във вестник Родонг Синмун във вторник, съдържа множество персонални нападки към американския лидер, като го описва като психически нестабилен и „тъпунгер“, ако си мисли, че може да нападне Северна Корея без последствия.\r\nТръмп използва речта си на 30 януари, за да разкритикува Пхенян, като описа разработването на ядрени оръжия от комунистическата страна като „безразсъдно“ и подчерта „покварения й характер“ и злоупотребите с човешките права.\r\nПревод и редакция:", "date": "2018.02.06", "title": "The Washington Post: Северна Корея определи Доналд Тръмп като „тъпунгер“"}
{"url": "http://www.focus-news.net/news/2018/02/06/2485742/lovech-osmoto-izdanie-na-praznika-na-slaninata-i-greyanata-rakiya-shte-se-provede-v-apriltsi-na-10-fevruari.html", "text": "Осмото издание на празника на сланината и греяната ракия подготвят в Априлци. Това съобщиха за Радио „Фокус“ – Велико Търново от Общината. Програмата предвижда фолклорни концерти, храна и веселие за всички посетители. Празникът ще се проведе на 10 февруари на площада в центъра на града. Той е организиран за първи път през февруари 2011 година с цел опазване на старите български традиции чрез представяне на типичните за района печена сланина и греяна ракия на фона на народни песни, хора и хумор. Организатори са Община Априлци и Народно читалище „Светлина – 1895”. Присъстващите ще имат възможност да опитат от т. нар. „Бабина гозба“, приготвена от 30 килограма сланина, 500 яйца и 30 килограма праз лук. Тя ще ври в „големия чорбаджийски тиган”. Организаторите ще избират най-крехка сланина. Победителят в този конкурс ще спечели живо прасенце. Сред другите обявени конкурси са за знай-оригинално ястие, приготвено със сланина, за най-атрактивно подредено мезе от сланина и за най-ароматна домашна ракия. Тази година на празника ще се допускат само местни производители на сланина и ракия, както и местни граждани, предлагащи продукти на скара. За целта организаторите на празника ще раздават на всички местни стопани специални стикери, с които да удостоверяват местния произход на стоките, които предлагат.\r\nНадежда КРЪСТЕВА", "date": "2018.02.06", "title": "Ловеч: Осмото издание на празника на сланината и греяната ракия ще се проведе в Априлци на 10 февруари"}
{"url": "http://www.focus-news.net/news/2018/02/06/2485745/benyamin-netanyahu-izrael-tarsi-mir-no-sme-gotovi-za-vsichki-stsenarii.html", "text": "Министър-председателят на Израел Бенямин Нетаняху посети във вторник израело-сирийската граница при височините Голанските възвишения, пише местното издание Haaretz. По време на огледа, премиерът заяви, че „Израел търси мир, но ние сме готови за всички сценарии, не съветвам никого да ни тества“. По-рано през деня президентът на Ливан Мишел Аун, министър-председателят Саад Харири и председателят на парламента Наби Бери се срещнаха, вследствие на което президентството в Бейрут излезе със становище, разкриващо, че тримата са обсъдили „скорошните израелски заплахи, като са видели в тях… директна заплаха за стабилността“ на граничния регион. \r\nТримата имат предвид по-ранното изказване на израелският министър на отбранта Авигор Либерман, който коментира възможността от война с Ливан. \r\nСпоред изявлението на министъра, направено на конференция на Института за изследвания на националната сигурност към университета в Тел Авив, „никой не искат приключения, но ако нямаме избор, то нашата цел ще бъда да прекратим бойните действия колкото се може по-бързо“. Според министъра, ако това се случи, „няма да видите пак снимки как гражданите на Бейрут са на плаж, а тези на Тел Авив в бомбообежища. Ако в Израел стоят в убежища, то следващият път и в Ливан ще бъде така“, подчерта министърът. : Цанко Цолов", "date": "2018.02.06", "title": "Бенямин Нетаняху: Израел търси мир, но сме готови за всички сценарии"}
{"url": "http://www.focus-news.net/news/2018/02/06/2485746/sport-viktor-troitski-pobedi-ernest-gulbis-v-sofiya.html", "text": "Сърбинът Виктор Троицки победи с 2:1 сета латвиеца Ернест Гулбис и продължава към осминафиналите на турнира в София. Поставеният под номер шест в схемата на турнира сръбски тенисист се наложи с 6:3, 7:6, 6:3 и в следващата фаза ще играе срещу Денис Истомин, който по-рано отстрани българина Адриан Андреев с 2:1 сета.", "date": "2018.02.06", "title": "Спорт: Виктор Троицки победи Ернест Гулбис в София"}
{"url": "http://www.focus-news.net/news/2018/02/06/2485744/afp-palestinets-e-ubit-po-vreme-na-nabeg-na-izraelskata-armiya-v-nablus.html", "text": "Министерството на здравеопазването на Палестинската автономия заяви във вторник, че един палестинец е бил убит по време на набег на израелската армия в град Наблус, предава AFP. \r\nСъгласно разпространената информация още около десетима души са ранени по време на нахлуването на израелските военни във втория по големи град на Западния бряг. \r\nАгенцията припомня, че в понеделник палестинецът уби с нож гражданин на Израел в региона. : Цанко Цолов", "date": "2018.02.06", "title": "AFP: Палестинец е убит по време на набег на израелската армия в Наблус"}
{"url": "http://www.focus-news.net/news/2018/02/06/2485749/tass-raketata-falkon-hevi-be-izstrelyana-uspeshno.html", "text": "Американската компания Space X изстреля успешно супертежката ракета „Фалкон Хеви“, предава ТАСС. Ракетата успешно се е отделила от земята към 22:45 българско време (15:45 местно) на площадката на полигона в Кейп Канаверал, Флорида. На борда на ракетата се намира и подбран автомобил от колекцията на управителят на компанията Илън Мъск. Целта на мощната ракета е да достигне орбитата на Марс. : Цанко Цолов", "date": "2018.02.06", "title": "ТАСС: Ракетата „Фалкон Хеви“ бе изстреляна успешно"}
{"url": "http://www.focus-news.net/news/2018/02/06/2485741/holandiya-podkrepya-balgariya-za-shengen-no-napomni-che-stranata-ni-ima-da-svarshi-oshte-rabota-obzor.html", "text": "Премиерът Марк Рюте изрази пълната подкрепа на Холандия за присъединяването на България към Шенген. Той похвали усилията на правителството, но изтъкна, че има още работа за вършене. Марк Рюте посочи, че България е една от най-бързо растящите икономики в ЕС, както и ключов играч в региона. Холандският премиер коментира, че е доволен от активните действия на България за миграционната политика на ЕС. Той посочи, че страната ни е изпълнила всички критерии за еврозоната и поздрави правителството за напредъка. Според него има още какво да се направи, но вървим в правилната посока. \r\nПремиерът Бойко Борисов заяви, че Холандия е най-големият инвеститор в България с над 14 млрд. лева инвестиции. По думите му страната ни има пълното доверие на холандските инвеститори и холандския бизнес. Той изрази надежда за присъединяването на България към еврозоната и Шенген, защото всички знаят, че външната граница се пази изключително добре. Бойко Борисов изтъкна, че първият месец от Българското Председателство е изключително успешен. Според него ако и следващите месеци са успешни, България ще изпрати сигнал до Холандия, че е дисциплинирана, спазва финансовите правила, пази добре Шенгенската граница и може да генерира стабилност в целия регион.\r\nБиляна ИВАНОВА", "date": "2018.02.06", "title": "Холандия подкрепя България за Шенген, но напомни, че страната ни има да свърши още работа (ОБЗОР)"}
{"url": "http://www.focus-news.net/news/2018/02/06/2485748/afp-dvama-dushi-sa-zaginali-pri-zemetresenieto-v-tayvan-nad-200-sa-ranenite.html", "text": "Двама души са загинали, а над 200 са с наранявания вследствие на земетресението в Тайван, предава AFP, като се позовава на данни от правителството. Високият брой на пострадалите се дължи на множеството срутили се сгради след труса с магнитуд от 6,4 по скалата на Рихтер. \r\nСъгласно разпространената информация, най-засегнати от земетресението са хотел и жилищен блок, сериозни щети са получили поне още пет сгради, в това число и една болница. \r\nПо данни на агенцията, ниските етажи на хотела са се срутили, което е довело до големия брой пострадали. : Цанко Цолов", "date": "2018.02.06", "title": "AFP: Двама души са загинали при земетресението в Тайван, над 200 са ранените"}
{"url": "http://www.focus-news.net/news/2018/02/06/2485750/ria-novosti-ruskoto-targovsko-predstavitelstvo-v-damask-e-obstrelyano-s-minomet.html", "text": "Руското търговско представителство в Дамаск е обстреляно с миномет във вторник, разкриха от външното министерство в Москва, предава РИА Новости. Не се съобщава за жертви или пострадали  вследствие на попадналата 120-милиметрова мина. \r\nВ разпространеното от външното ведомство становище се казва също така, че Москва „решително осъжда терористичната атака срещу дипломатическата мисия на Руската федерация в Дамаск, която е само удължение на веригата от престъпления, извършени срещу мирните жители в града в последните дни“.\r\nНа пети февруари под минометен обстрел попадна и сградата на руска неправителствена организация, поради което се наложи персоналът ѝ да се евакуира, припомня от агенцията. : Цанко Цолов", "date": "2018.02.06", "title": "РИА Новости: Руското търговско представителство в Дамаск е обстреляно с миномет"}
{"url": "http://www.focus-news.net/news/2018/02/06/2485717/makfaks-makedoniya-poslanikat-na-es-za-makedoniya-zayavi-che-skopie-parvo-tryabva-da-reshi-vaprosite-sas-sasedite-si-a-posle-shte-poluchi-preporaka-ot-ek.html", "text": "Европейската комисия е готова да даде препоръка за Македония, но условията за всички държави са едни и същи – споровете със съседите трябва да бъдат затворени, заяви посланикът на Европейския съюз за Македония Самуел Жбогар на съвместна пресконференция с премиера на страната Зоран Заев във връзка с обявената Стратегия на ЕК за Западните Балкани във вторник, предава македонската държавна агенция „Макфакс“.\r\nЖбогар приветства Договора за добросъседство с България като един от разрешените спорове на Македония със съседна страна. Освен това, той определи преговорният процес с Гърция като позитивен и заяви, че е оптимист, че двете държави ще намерят решение и по този начин пътят на Македония към ЕС ще се отвори.\r\nЕвропосланикът оцени, че стратегията на ЕК признава, че Македония е направила значителен прогрес в реформите през изминалите няколко месеца.\r\n„Стратегията поставя времева рамка от две години, която е доста амбициозна, но и възможна, особено за страните, които вече са във фаза на преговори с ЕС, но не се изключва възможността, страните, които трябва да започнат преговори, да ги завършат преди тези, които вече преговарят. Ясно беше казано, че нито една от страните в Западните Балкани не е готова да влезе в ЕС. Трябва да се промени начинът на провеждане на реформите, както и начинът на преговаряне. Стратегията има нова динамика за региона, за да може да регистрира тези недостатъци“, заяви Жбогар.\r\nПревод и редакция:", "date": "2018.02.06", "title": "„Макфакс“ (Македония): Посланикът на ЕС за Македония заяви, че Скопие първо трябва да реши въпросите със съседите си, а после ще получи препоръка от ЕК"}
{"url": "http://www.focus-news.net/news/2018/02/06/2485743/poslanikat-na-es-v-makedoniya-samuel-zhboger-reshenieto-za-preimenuvane-na-letishteto-i-magistralata-v-makedoniya-sa-otlichna-vest.html", "text": "Посланикът на Европейския съюз в Македония Самуел Жбогер заяви, че гласуваното по-рано във вторник решение за преименуване на скопското летище и македонската магистрала са отлична вест, предава информационната агенция Макфакс. \r\n„Тези две решение са отлична вест. Те показват, че правителството е сериозно относно своите обещания“, отбеляза  словенският политик. Според представителят на ЕС, взетото решение също така e „доказателство за намеренията на Скопие да се намери решение по спора за името“.  \r\nИзказването му е направено по време на редовната сесия на правителството. Жбогер е подчертал, че в последните няколко месеца, Македония бележи значителен прогрес по редица въпроси. Агенция „Фокус“ припомня: \r\nПо време на срещата между Зоран Заев и Алексис Ципрас в кулоарите на Световния икономически форум в Давос през януари, македонският премиер обеща като знак на добра воля да промени името на македонското летище и магистрала, които носеха името на „Александър Македонски“. Превод и редакция: Цанко Цолов", "date": "2018.02.06", "title": "Посланикът на ЕС в Македония Самуел Жбогер: Решението за преименуване на летището и магистралата в Македония са отлична вест"}
{"url": "http://www.focus-news.net/news/2018/02/06/2485738/prof-aleksandar-marinov-reshavaneto-na-problemite-s-dobrosasedstvoto-na-zapadnite-balkani-shte-iziskva-vreme-i-otgovori-na-mnogo-vaprosi.html", "text": "Решаването на проблемите с добросъседството на Западните Балкани ще изисква време и отговори на много други въпроси. Това каза в интервю за Радио „Фокус“ политологът проф. Александър Маринов. Според него сходни проблеми съществуват и в страни от Балканите, които членуват в Европейския съюз. Професорът определи като уклончива политиката, водена по отношение на евентуалното приемане на България в Шенген. „Тук има винаги една много дипломатична фраза „оценяваме вашите усилия, имате напредък, но недостатъчно“. И това продължава доста отдавна. Всяка една от балканските страни има съществени вътрешни проблеми и с различна степен на острота, а не само проблеми със съседите си. Така че това е съвсем логично – от Европа не искат да използват груби изрази, да кажат корумпирани сте или не ставате. Политиците това не го правят“, каза още той. Проф. Александър Маринов добави, че решенията на промените в страните от Балканите зависят от гражданите, а не от европейските институции.", "date": "2018.02.06", "title": "Проф. Александър Маринов: Решаването на проблемите с добросъседството на Западните Балкани ще изисква време и отговори на много въпроси"}
{"url": "http://www.focus-news.net/news/2018/02/06/2485718/ministar-ekaterina-zaharieva-na-nastoyashtiya-etap-sarbiya-i-cherna-gora-sa-vodeshti-kandidati-za-chlenstvo-v-es-no-datata-2025-g-ne-e-zapazena-za-tyah.html", "text": "ЕК отдели допълнителни 500 млн. евро за насърчаване на страните от региона. На настоящия етап Сърбия и Черна гора са водещи кандидати, но датата 2025 г. не е запазена за тях. Това заяви в ефира на Нова телевизия вицепремиерът и министър на външните работи Екатерина Захариева, която коментира приетата от Европейската комисия стратегия за надеждна перспектива за разширяване и засилен ангажимент на ЕС към държавите от Западните Балкани.  „Това е хоризонт. Това не е крайна дата, но, така да се каже, дава възможност на тези, които са готови, тогава да се присъединят към ЕС. Разбира се, имаме държави, които са по-напред в този процес и това са Черна гора и Сърбия“, подчерта външният министър. По думите ѝ всяка страна, която изпълни условията, може да стане страна-членка след тази дата.", "date": "2018.02.06", "title": "Министър Екатерина Захариева: На настоящия етап Сърбия и Черна гора са водещи кандидати за членство в ЕС, но датата 2025 г. не е запазена за тях"}
{"url": "http://www.focus-news.net/news/2018/02/06/2485747/tass-darzhavniyat-departament-na-sasht-otreche-da-ima-planove-za-sreshta-mezhdu-amerikanskata-i-severnokoreyskata-delegatsiya-v-pyonchan.html", "text": "Говорителят на Държавния департамент на САЩ Хедър Науерт отрече да има планове за среща между американската и севернокорейската делегация на Зимните олимпийски игри в Пьончан, предава ТАСС. \r\n„Няма планове за среща с севернокорейски официални лица по време на или след Олимпиадата“, заяви Науерт. Според разпространеното становище, Вашингтон няма промяна на политиката си спрямо Пхенян. Говорителят подчерта, че САЩ все още настояват Северна Корея да спре развитието на ядрената и балистичната си програма, „след което е възможно ние да се съгласим да седнем на масата за преговори“, добави Науерт. : Цанко Цолов", "date": "2018.02.06", "title": "ТАСС: Държавният департамент на САЩ отрече да има планове за среща между американската и севернокорейската делегация в Пьончан"}
