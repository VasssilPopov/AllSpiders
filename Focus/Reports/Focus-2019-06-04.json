{"url": "http://www.focus-news.net/news/2019/06/04/2666269/sport-federer-se-klasira-na-polufinalite-na-rolan-garos-ochakva-go-dvuboy-s-nadal.html", "text": "Роджър Федерер се класира за полуфиналите на Ролан Гарос след победа с 3:1 сета над Стан Вавринка, в отделните части 7:6, 4:6, 7:6, 6:4.  \r\nДвубоят беше прекъснат за около час в средата на четвъртия сет заради лошото време над Париж при резултат  7:6, 4:6, 7:6, 3:3 в полза на Федерер. \r\nНа полуфиналите Федерер ще играе срещу Рафаел Надал, който отстрани Кей Нишикори след  6:1, 6:1, 6:3. За последно двамата играха на Откритото първентство на Франция по тенис преди осем години.", "date": "2019.06.04", "title": "Спорт: Федерер се класира на полуфиналите на Ролан Гарос, очаква го двубой с Надал"}
{"url": "http://www.focus-news.net/news/2019/06/04/2666298/", "text": "Името на новия лидер на управляващата британска консервативна партия и новият премиер на страната ще бъдат известни през седмицата, започваща на 22 юли, т.е. не по-късно от 28 юли. Това съобщи Sky News, обявявайки последните решения за промяна на сегашната вътрешнопартийна избирателна система на консерваторите, които бяха приети във вторник от Комитета от 1922 г., който обединява обикновените парламентаристи и определя избора или промяната на партийния лидер, предава  TACC . \r\nЧленовете на парламентарната фракция на Торите ще проведат първия кръг на гласуване за кандидати за лидерство на 13 юни. По-нататъшни гласувания на кандидатите ще се проведат на 18, 19 и 20 юни. След това само двама кандидати трябва да останат в списъците, чиято съдба вече няма да се определя от членовете на Камарата на общините, а от обикновените членове на Консервативната партия. Резултатите от проведеното гласуване ще станат известни месец по-късно - не по-рано от 22 юли. През седмицата, която започва на този ден, сегашният министър-председател на страната Тереза Мей, която ще напусне поста на партиен лидер на 7 юни, ще трябва да отстъпи поста си на избрания председател на управляващата партия. \r\nПо-рано 13 консерватори заявиха намерението си да се борят за поста на лидер на партията и поста на ръководител на британското правителство. Въпреки това, този вторник двама кандидати се оттеглиха - заместник-министърът за Брекзит Джеймс Клевърли и заместник-министърът по регионалните въпроси и местната власт, Кийт Малтхаус. \r\nТака  в надпреварата остават 11 кандидати. Това са бившият британски външен министър Борис Джонсън, външният министър Джереми Хънт, министърът на международното развитие Рори Стюарт, министърът на здравеопазването и социалните въпроси Мат Ханкок, бивш министър на труда и пенсионните въпроси Естер Маквей, бивш министър по въпросите на Брекзит Доминик Рааб, бившия лидер на Камарата на общините (де факто представител на британското правителство в долната камара на парламента) Андреа Лийдсъм, министъра на околната среда, храните и развитието на селските райони на Обединеното кралство Майкъл Гоув, министъра на Министерството на вътрешните работи Саджид Джавид,  Марк Харпър, бивш заместник-министър на финансите, и Сам Джим, бивш заместник-министър на бизнеса, енергетиката и индустриалната стратегия.  Юлиян Марков", "date": "2019.06.04", "title": "ТАСС: Името на новия английски премиер ще стане известно не по-късно от 28 юли"}
{"url": "http://www.focus-news.net/news/2019/06/04/2666268/api-vremenno-dvizhenieto-po-pat-ii-55-prez-prohoda-na-republikata-pri-km-33-v-posoka-gurkovo-veliko-tarnovo-se-osashtestvyava-v-edna-lenta-poradi-katastrofiral-tir.html", "text": "Временно движението по път  II-55 през Прохода на Републиката при км 33 в посока Гурково – В. Търново се осъществява в една лента поради катастрофирал тир. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2019.06.04", "title": "АПИ: Временно движението по път  II-55 през Прохода на Републиката при км 33 в посока Гурково – Велико Търново се осъществява в една лента поради катастрофирал тир"}
{"url": "http://www.focus-news.net/news/2019/06/04/2666272/pazardzhik-devet-sa-odobrenite-za-finansirane-tvorbi-na-mestni-tvortsi-po-proekt-panagyurishte-duhovnost-i-tvorchestvo-v-edno.html", "text": "Девет са одобрените за финансиране творби на местни творци по проект „Панагюрище – духовност и творчество в едно“, съобщи за  Радио „Фокус“-Пазарджик  Радка Костуркова от общинската администрация. Тя обясни, че всички проектни предложения са разгледани от независимите външни експерти – Георги Спасов – член на Съюза на българските писатели, носител на наградата на Съюза на българските писатели за сатира през 2011 година и Тодор Каракашев – член на Съюза на българските писатели, носител на няколко национални награди за поезия, есе и превод. „Проектът „Панагюрище – духовност и творчество в едно” предлага развитие и популяризиране на културното историческо наследство на общината, издига качеството на създавания културен продукт и неговото разпространение, стимулира и насърчава културното многообразие, а една от специфичните цели, заложени в тази програма, е превръщането на община Панагюрище в престижен културен център на региона и страната“, коментира Костуркова. Тя допълни, че одобрените проекти са не само на отделни творци, но и на читалища и на Историческия музей в Панагюрище. \r\nВаня НИКОЛОВА", "date": "2019.06.04", "title": "Пазарджик: Девет са одобрените за финансиране творби на местни творци по проект „Панагюрище – духовност и творчество в едно“"}
{"url": "http://www.focus-news.net/news/2019/06/04/2666271/varna-uchitelka-ot-su-lyuben-karavelov-poluchi-otlichieto-neofit-rilski-na-mon.html", "text": "Учителка от СУ „Любен Каравелов“ във Варна е получила отличие „Неофит Рилски“ на МОН. Отличието е за дългогодишна и цялостна високопрофесионална трудова дейност в системата на предучилищните и училищното образование. Това съобщи в интервю за  Радио „Фокус“ – Варна  отличеният учител – Грета Дряновска. По думите ѝ тя е знаела за номинацията от педагогическия съвет в училището, но самата наградата е била добре пазена тайна от колегите ѝ. „За мен беше голяма изненада. На 31 май, когато раздаваха удостоверенията за завършване на моите първокласници, грамотата ми беше връчена от директорката пред всички родители, пред ученици. Максимално ме изненадаха на подходящото място“, разказа Грета Дряновска. Тя е начална учителка, но се занимава с информационни технологии и роботика. По думите ѝ постиженията на нейните ученици на регионални и национални състезания са доказателство за добре свършената работа. „Те работят винаги с желание в моите часове. Родителите ме подкрепят, ръководството ме подкрепя“, заяви Грета Дряновска. Тя обясни, че информационните технологии са бъдещето, затова ще продължи да обучава новите поколения в тази сфера. \r\nБояна АТАНАСОВА", "date": "2019.06.04", "title": "Варна: Учителка от СУ „Любен Каравелов“ получи отличието „Неофит Рилски“ на МОН"}
{"url": "http://www.focus-news.net/news/2019/06/04/2666270/afp-naydzhal-faradzh-se-sreshtna-s-amerikanskiya-prezident.html", "text": "Председателят на Партия „Брекзит“ Найджъл Фарадж се срещна с президента на САЩ Доналд Тръмп в рамките на държавното му посещение в Обединеното кралство, предава  AFP . \r\nСлед разговора си с лидера на Белия дом, Фарадж сподели, че е провел „хубава среща“ с него. Британският политик, чиято новосформирана партия спечели изборите за Европейски парламент във Великобритания миналия месец, написа, че Тръмп „наистина вярва в Брекзит и му допада посещението в Лондон\". Тереза Герова", "date": "2019.06.04", "title": "AFP: Найджъл Фарадж се срещна с американския президент"}
{"url": "http://www.focus-news.net/news/2019/06/04/2666276/rse-makedoniya-yunker-obeshta-da-napravi-vsichko-za-da-ubedi-stranite-ot-es-da-podkrepyat-zapochvaneto-na-pregovori-s-makedoniya.html", "text": "Председателят на Европейската комисия Жан-Клод Юнкер призна, че не е постигнато съгласие между страните-членки на Общността по въпроса за откриването на преговорите за присъединяване за Северна Македония. Същевременно той увери, че ще направи „всичко“, за да убеди лидерите на ЕС в необходимостта от предприемането на подобна стъпка, предава  Радио „Свободна Европа“  в македонската си редакция.  \r\nЮнкер подчерта, че е добре запознат с факта, че някои държави-членки имат известна загриженост по отношение на стартирането на преговорите за македонското членство. „Ще направя всичко възможно да ги убедя\", увери Юнкер. \r\nЛюксембургският политик припомни, че ЕК е дала ясна оценка за Северна Македония – страната е изпълнила всички възможни условия и идва ред на Европейския съюз е да спази обещанието си. Тереза Герова", "date": "2019.06.04", "title": "РСЕ (Македония): Юнкер обеща да направи „всичко“, за да убеди страните от ЕС да подкрепят започването на преговори с Македония"}
{"url": "http://www.focus-news.net/news/2019/06/04/2666277/kyustendil-muzeyat-shte-bade-domakin-na-gostuvashtata-izlozhba-nevrokopska-sveta-mitropoliya.html", "text": "Музеят в Кюстендил ще бъде домакин на гостуващата изложба „Неврокопска Света митрополия”. Това съобщиха за  Радио „Фокус” – Кюстендил  от Регионален исторически музей – Кюстендил. Изложбата ще бъде открита на 6 юни от 17.00 часа в Музеен комплекс „Свети Георги” – Кюстендил. Експозицията е посветена на 125-годишнината от учредяването на Неврокопската Света митрополия и 175-годишнината от изграждането на църквата „Въведение Богородично” в Благоевград. Състои се от фотодокументална част и материали от фонда на музея. Представени са църковни одежди на първия Неврокопски митрополит Иларион, богата църковна утвар, икони, богослужебна книжнина, документи от храмове в епархията. \r\nВенцеслав ИЛЧЕВ", "date": "2019.06.04", "title": "Кюстендил: Музеят ще бъде домакин на гостуващата изложба „Неврокопска Света митрополия”"}
{"url": "http://www.focus-news.net/news/2019/06/04/2666274/faz-ot-gsdp-deklariraha-gotovnost-da-prodalzhat-upravlenieto-si-sas-sayuza-hdshss.html", "text": "Фракцията на Германската социалдемократическа партия (ГСДП) в Будестага потвърди ангажимента на политическата сила към управляващата в Берлин голяма коалиция, съобщава националният ежедневник  Die Frankfurter Allgemeine Zeitung . \r\nОще в петък в Бундестага ще бъдат разгледани важни законопроекти, увери председателят на фракцията Ролф Мюценич. „Това показва колко сериозно и фокусирано ще продължим да работим по това коалиционно споразумение\", подчерта социалдемократът. \r\nПо-рано ръководителят на фракцията на Съюза (ХДС/ХСС) призова ГСДП да продължи да работи за коалицията. „Тази ГроКо е по-добра от репутацията си\", категоричен бе Майкъл Гросе-Брьомер. Тереза Герова", "date": "2019.06.04", "title": "FAZ: От ГСДП декларираха готовност да продължат управлението си със Съюза (ХДС/ХСС)"}
{"url": "http://www.focus-news.net/news/2019/06/04/2666275/kanal-5-makedoniya-zaev-na-sreshta-s-yunker-i-han-v-bryuksel-evropa-tryabva-da-pokazhe-che-darzhi-na-dumata-si.html", "text": "Министър-председателят на Македония Зоран Заев и правителствена делегация на Скопие са в Брюксел до сряда, за да убедят лидерите на Европейския съюз да подкрепят страната на предстоящата среща на върха, предава скопската телевизия  „Канал“ . \r\nВ рамките на деня Заев проведе срещи с председателя на Европейската комисия Жан-Клод Юнкер и с комисаря по преговорите за разширяването и добросъседските отношения Йоханес Хан.  \r\n „Получихме прецизна домашна работа и ни казаха: изпълнете я, а след това и ние ще изпълняваме! Използвахме времето, за да се подготвим за преговорите за присъединяване. Сега са на ред страните-членки и институции на ЕС. Европа трябва да покаже, че държи на думата си“, написа Заев в социалната мрежа „Туитър“ след пресконференцията в Брюксел. Тереза Герова", "date": "2019.06.04", "title": "„Канал 5“ (Македония):  Заев на среща с Юнкер и Хан в Брюксел: Европа трябва да покаже, че държи на думата си"}
{"url": "http://www.focus-news.net/news/2019/06/04/2666280/petranka-takovska-regionalna-sluzhba-po-zaetostta-blagoevgrad-v-atelie-za-tarsene-na-rabota-prez-april-sa-vzeli-uchastie-432-litsa.html", "text": "В „Ателие за търсене на работа“ през април са взели участие 432 лица. Това каза за  Радио „Фокус“ - Пирин  Петранка Таковска, началник отдел „Услуги“ в Регионална служба по заетостта - Благоевград. Тя посочи, че продължава и реализацията на схеми по ОП „Развитие на човешките ресурси“ – „Нова възможност за младежка заетост“, Компонент II по схеми „Обучения и заетост“ за лица с увреждания и „Обучения и заетост за младите хора“ за младежи до 29 години с увреждания, схема „Родители в заетост“, схема „Работа“ и проект „Готови за работа“. Таковска добави, че през април в областта по различните програми и мерки за заетост, съгласно Националния план за действие по заетостта, са работили 620 лица, от които 368 по програми и 252 по мерки за заетост и обучение.  \r\n„В областта през април на работа са постъпили 1 301 безработни лица. От тях 1039 са започнали работа с посредничеството на бюрата по труда“, посочи тя. По думите ѝ на заявените 945 свободни работни места на първичния трудов пазар, от които 836 са заявени работни места от работодатели от частния сектор, трудовите посредници са осигурили заетост на 1 120 лица. Таковска подчерта, че най-много са заявените работни места от сектор преработваща промишленост – 526. „Следва сектор хотелиерство и ресторантьорство – 161 работни места, в сектор търговия; ремонт на автомобили и мотоциклети – 84 работни места“, коментира тя. Експертът заяви, че през отчетния период в сектор строителство са заявени 53 места, 26 работни места са заявени в сектор транспорт, складиране и пощи; в сектор държавно управление 18 места; в сектор образование – 17 работни места; в сектор селско, горско и рибно стопанство са заявени 12 работни места; сектор операции с недвижими имоти – 10 места и в сектор административни и спомагателни дейности – 6 работни места. \r\nНатали СТЕФАНОВА", "date": "2019.06.04", "title": "Петранка Таковска, Регионална служба по заетостта - Благоевград: В „Ателие за търсене на работа“ през април са взели участие 432 лица"}
{"url": "http://www.focus-news.net/news/2019/06/04/2666273/valentin-nikolov-gerb-ochakva-se-oktomvri-mesets-da-ima-raboteshta-regulatorna-ramka-za-gazov-hab-balkan.html", "text": "Очаква се октомври месец да има работеща регулаторна рамка за газов хъб „Балкан“. Това каза за обзорното предаване  „Това е България“  на  Радио „Фокус“  председателят на енергийната комисия Валентин Николов. По думите му България има три източника на газ, което е необходимо условие, за да може да функционира хъб. С експерти на „Булгартрансгаз“ и такива от Народното събрание са изготвени текстове, които утре, в сряда, в сайта на Световния енергиен съвет в България законопроектът ще бъде публикуван за обществено обсъждане. „Какво се предвижда – в началото беше предвидено да бъде лицензионен режима, но виждаме, че има съпротива. Не смятат, че е добър вариант лицензията да изпреварва развитието на газовия пазар, затова ние ще направим регистрационен режим. След това за всички участници на пазара ще се създаде борса, която ще бъде лицензирана от КЕВР. Даваме големи правомощия на КЕВР – да може да следи за прозрачността и ликвидността на борсата. Задължаваме всички участници, които могат да доставят газ, включително предвиждаме процент от „Булгаргаз“, да дадат началото на тази газова борса“, обясни председателят на Комисията по енергетика. Валентин Николов допълни, че за да могат да се балансират излишъците и недостиците през газовата борса – те също ще трябва да бъдат реализирани там. Към настоящия момент се търсят варианти и опити от държави, които развиват този пазар, като опитът се взима основно от Австрия и работата на нейния газов разпределител „Баумгартен“ обобщи той.  \r\nЦоня СЪБЧЕВА", "date": "2019.06.04", "title": "Валентин Николов, ГЕРБ: Очаква се октомври месец да има работеща регулаторна рамка за газов хъб „Балкан“"}
{"url": "http://www.focus-news.net/news/2019/06/04/2666279/valentin-nikolov-gerb-nyama-da-ima-poskapvane-na-toka-i-parnoto.html", "text": "Няма да има поскъпване на тока и парното. Това каза за обзорното предаване  „Това е България“  на  Радио „Фокус“  председателят на Комисията по енергетика в НС Валентин Николов във връзка с твърденията на председателят на КЕВР Иван Иванов, че ако бъдат задоволени исканията на енергийните дружества – цената на тока и парното ще се увеличи с над 50%. Валентин Николов заяви, че КЕВР балансира интересите и успява да удовлетвори както инвестиционните интереси на дружествата, така и да не могат те да влияят върху рязкото повишаване на цената на потребителите. „През 2015 ние направихме реформа, така че с Фонда за енергийна сигурност да компенсираме разликите. Предвиждам, че след някоя друга година задължения към обществото няма да вече да има, цената ще бъде конкурентна. Като задоволим енергийно бедните, така че да не почувстват проблем, ще изкарваме постепенно на свободния пазар и домакинствата“, обясни председателят на енергийната комисия. Валентин Николов допълни, че цената на парното зависи от цената на газа, подписан между „Булгаргаз“ и „Газпроекспорт“. На подпазара цената на каза е много по-ниска, каза още той и допълни, че като развием родната газова борса ще можем да използваме облекченията и ценови моменти, когато подпазара е по-нисък от дългосрочните договори, а следствие от механизма ще бъдат и ниските цени на парното.  \r\nЦоня СЪБЧЕВА", "date": "2019.06.04", "title": "Валентин Николов, ГЕРБ: Няма да има поскъпване на тока и парното"}
{"url": "http://www.focus-news.net/news/2019/06/04/2666281/komisar-tihomir-totev-rdpbzn-varna-obstanovkata-v-obshtina-provadiya-e-stabilizirana-no-opasnostta-ne-e-otminala.html", "text": "Обстановката в Община Провадия е стабилизирана, но опасността не е отминала. Това каза за  Радио „Фокус“  Тихомир Тотев, директор на Регионалната дирекция „Пожарна безопасност и защита на населението“ (РДПБЗН) във Варна след заседанието на кризисния щаб при кмета на Община Провадия. Според комисар Тотев са нарушени проектните параметри на язовирната стена на язовира „Тутраканци“ вследствие на падналия следобед обилен дъжд.  „Взе се решение да не се  разрешава на изведените хора да се прибират по домовете си поне до 22- 22:30, когато отново ще се види, какво е нивото на водата в язовира, която продължава да изтича през преливника, удълбочен по-рано през деня. Взе се и решение да се включим с хидромодулна помпа да източваме водата, за да не се получи рязко източване през преливника. Изказаха се различни съображения, че трябва източването да става по-бавно“, обясни директорът на пожарната във Варна. Комисар Тихомир Тотев призова хората да бъдат спокойни – стената няма да се разкъса, като допълни, че няма непосредствена опасност за околните села. Утре ще се вземе решение за окончателно източване на целия язовир или за ремонт на стената, обобщи той. Комисар Тотев съобщи и че остава обявеното в Провадия частично бедствено положение. \r\nЦоня СЪБЧЕВА", "date": "2019.06.04", "title": "Комисар Тихомир Тотев, РДПБЗН-Варна: Обстановката в Община Провадия е стабилизирана, но опасността не е отминала"}
{"url": "http://www.focus-news.net/news/2019/06/04/2665992/irena-anastasova-bsp-pravitelstvoto-ne-spazva-zakona-za-uchilishtnoto-i-preduchilishtnoto-obrazovanie.html", "text": "Правителството не спазва Закона за училищното и предучилищното образование. Ще искам отговори от министъра на образованието. Това заяви пред БСТВ секретарят на ПГ на \"БСП за България\" Ирена  Анастасова, съобщиха от пресцентъра на  BSP . По думите ѝ когато е променян законът през 2016 г., в чл. 251 е записано, че на всеки 2 години министърът на образованието трябва да внася доклад в НС за изпълнението и приложението  на принципите на закона, основните постижения, както и план за действие за отстраняване на констатираните пропуски. \"Такъв анализ и такъв доклад до момента няма. Проблемът е, че не се спазва законът, но и отсъстват каквито и да било анализи, включително официални, на страницата на МОН\", каза още тя. По думите X страшното е и че този закон е бил въведен в цялата образователна система без пробен период и въвеждане на отделни елементи на терен. \"Цялата система беше хвърлена в този експеримент и виждаме резултатите\", заяви тя. \r\nИрена Анастасова посочи, че при отсъствието на БСП се е видяло как работи парламентът - пазарлъци за кворум, приемане на едва няколко закона за тези месеци, липса на сериозно законодателство. \"Отсъствието на БСП повлия на работата на парламента и то не в добра светлина. Намерихме парламента променен\", коментира тя и допълни, че като се изключи отсъствието на Цветан Цветанов, по същество, важното е, че другите партии също са започнали да се занимават със социална тематика, темите които БСП винаги е отстоявала. Като примери тя даде, че ДПС са заговорили за намаляване на ДДС за хляба, за детски храни и детски стоки, а премиерът е заговорил за безплатни детски градини. \"Изведнъж се сетиха за тези проблеми. БСП говори по тези теми от началото на това НС и сме внасяли предложения при приемането на проектобюджетите и бюджетите на страната, но те бяха отхвърлени. Сега се оказа, че може да се говори и да се търси решение по тази тематика\", каза още Анастасова. Тя изрази надежда този парламент да е по-различен и от гледна точка на диалогичност, на вслушване в мнението на опонента. \r\nИрена Анастасова заяви, че на предстоящия Конгрес на партията ще се направи анализ на изборите и на технологията на провеждането им. Тя подчерта, че отново е удивляващ огромният брой недействителни бюлетини, които горе-долу формират един мандат. Анастасова заяви, че в изборният ден е имало и множество проблеми с електронното гласуване. \"Бяха отправени обвинения, че има секции, в които машините изобщо не работят, имало 300 допълнителни машини, обаче ЦИК не разрешава на фирмата доставчик да ги достави до тези секции. Сега се оказа и че паметта е изтрита 2 дни след изборите, а обжалването на изборите може да се случи в по-дълъг период. Паметта обаче била прехвърлена на флашки\", каза още секретарят на ПГ на левицата. Според нея от година на година изборната администрация, и то не само секционните избирателни комисии, става все по-некомпетентна. По думите ѝ вече не е ясно доколко става дума за качество на законодателството и доколко за компетентност на хората, които провеждат изборите.", "date": "2019.06.04", "title": "Ирена Анастасова, БСП: Правителството не спазва Закона за училищното и предучилищното образование"}
{"url": "http://www.focus-news.net/news/2019/06/04/2665993/smolyan-35-godishen-mazh-ot-selo-barutin-e-zadarzhan-za-pukane-na-gumite-na-sedem-avtomobila.html", "text": "35-годишен мъж от село Барутин е задържан за пукане на гумите на седем автомобила. Това съобщиха от  ОДМВР – Смолян . На 03 юни 2019 г. около 07.50 часа на тел.112 в РУ - Девин е получен сигнал от 35-годишна жена от с. Барутин за извършено повреждане на седем леки автомобила, един от които е нейна собственост. Всеки от автомобилите е със спукана гума. Незабавно след получаване на сигнала на мястото на произшествията е пристигнала дежурна оперативна група на РУ - Девин. На всеки от автомобилите е извършен оглед и за всеки отделен случай е образувано досъдебно производство. Паралелно с процесуално-следствените действия, криминалисти от РУ - Девин са извършили оперативно-издирвателни мероприятия, в резултат на което е установен, че евентуален извършител на поврежданията е 35-годишният Л. К. от с. Барутин, който е задържан за срок от 24 часа. Работата по образуваните досъдебни производства продължава.", "date": "2019.06.04", "title": "Смолян: 35-годишен мъж от село Барутин е задържан за пукане на гумите на седем автомобила"}
{"url": "http://www.focus-news.net/news/2019/06/04/2665975/varna-patnite-nastilki-na-teritoriyata-na-oblastta-sa-mokri-i-hlazgavi.html", "text": "Пътните настилки на територията на областта са мокри и хлъзгави, предаде репортер на  Радио „Фокус“ – Варна . Към момента няма информация за проблеми с видимостта. Днес се очаква да приключат ремонтните дейности по автомагистрала „Хемус“ в участъка от пътен възел (п.в.) „Повеляново“ до „Слънчево“ от км 406 до км 416. Движението се осъществява двупосочно в платното за Варна. Ограничено е качването в посока София от п.в. „Слънчево“ и слизането в посока Слънчево и Тополи на същото място, като движението е пренасочено по път I-2 Русе – Варна. До 7 юни водачите трябва да се движат с повишено внимание по магистралата от км 375 до км 384, където се извършва почистване на земен окоп, рязане на храсти и ръчно косене. Забранено е преминаването на МПС над 10 тона по път I-9 в участъка Кранево – Варна при км 83. Обходният маршрут е през селата Кичево и Оброчище. Движението по път I-9 Златни пясъци – Варна от км 83 до км 88 трябва да се осъществява с повишено внимание до 8 юни поради ръчно косене, рязане на храсти и оформяне короните на дървета. Движението е сигнализирано с пътни знаци. Отново по път I-9 от км 97 (Спирка „Марек“) до км 100 (началото на Варна) е сигнализирано поради почистване на отводнителните шахти. Сигнализирано с пътни знаци. Движението по път III-2902 Панорама — Куманово при км 11 трябва да се осъществява с повишено внимание и ограничение на скоростта до 30 км/час поради неравности на асфалтовата настилка. \r\nБояна АТАНАСОВА", "date": "2019.06.04", "title": "Варна: Пътните настилки на територията на областта са мокри и хлъзгави"}
{"url": "http://www.focus-news.net/news/2019/06/04/2666278/premierat-boyko-borisov-v-politikata-populizmat-stigna-do-tam-che-vsichki-se-nadprevarvat-neprekasnato-da-govoryat-za-bezplatni-neshta.html", "text": "В политиката популизмът стигна до там, че всички се надпреварват непрекъснато да говорят за безплатни неща. Това каза министър-председателят Бойко Борисов във видео във  „Фейсбук“  по време на Петия бал на КРИБ. „Много впечатлен съм от обиколките по заводите – мога да кажа, че България пак се завърна като една индустриална държава – както е била преди 1945 г. Където минете – завод до завод. И в голямата си част всичко заминава за износ и това държи БВП висок“, заяви Борисов. Той посочи, че за комунистите няма по-добро от чуждите пари. „И ние, за съжаление, останахме единствените, които продължаваме да се съпротивляваме срещу думата „безплатно“. В политиката популизмът стигна до там, че всеки се надпреварва да говори за безплатни неща непрекъснато – дори и една либерална дясна партия като ДПС. Безплатни неща няма в живота. Безплатното за едни означава по-високи данъци за тези, които работят“, посочи премиерът. Борисов заяви, че инвестициите и стабилността, които посочват всички световни кредитни агенции, са защото правителството държи прогнозируеми данъци. „И ще ги държим до края“, подчерта той.  \r\nМинистър-председателят посочи, че ГЕРБ няма да пипа данъците, защото те са най-добрата среда, която може България да си позволи. „На финала сме за чакалнята на еврозоната – това е добре, защото ще спре изкушението на банките от лошите кредити и ще се гарантира сигурността на инвестициите. Да не говорим, че сме в общото европейско семейство. В противен случай, който не иска – има Европа и на втора скорост. Ние не искаме да оставяме България във втората скорост. Защото големите и силни държави казват, че еврото е това, което ги държи единни“, коментира Борисов. Той обясни, че държавата ще продължава да подкрепя и малкия, и средния и едрия бизнес. \r\nБорисов посочи, че с финансовият министър Владислав Горанов са се договорили да се отпуснат пари за колкото е нужно детски градини и ясли, за да може жените да работят и да бъдат равнопоставени. „Колкото градини и ясли липсват в България, ще отделим ако трябва и 100, 200, 500 млрд. лв. ако трябва, и ще ги построим. Защото има смисъл“, каза още той.", "date": "2019.06.04", "title": "Премиерът Бойко Борисов: В политиката популизмът стигна до там, че всички се надпреварват непрекъснато да говорят за безплатни неща"}
{"url": "http://www.focus-news.net/news/2019/06/04/2665895/predstoyashti-sabitiya-v-stranata-za-4-yuni-agentsiya-fokus.html", "text": "*** \r\nОт 15.30 часа в хотел „Черно море“, зала 1 „Варна“, ул. „Сливница“ 33, министърът на регионалното развитие и благоустройството Петя Аврамова ще посети Варна, където ще участва в среща - дискусия „Образцова община“.  \r\n*** \r\nОт 09.00 часа в Интерконтинентал Хотел София ще се проведе конференция „Бъдещето на вашия бизнес в Облака – сигурност и ефективност“. \r\n*** \r\nОт 09.30 часа 2 състав на Софийския градски съд ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилка. \r\n*** \r\nОт 09.30 часа 16 състав на Специализирания наказателен съд ще гледа делото срещу Добромир М., Георги А. и др., обвинени в образуване и ръководене на организирана престъпна група.  \r\n*** \r\nОт 10.00 часа 6 състав на Специализирания наказателен съд ще гледа делото срещу Радослав К., чл. 65 НПК – молба за изменение на МН. \r\n*** \r\nОт 10.00 часа в Национален пресклуб БТА Институт за развитие на публичната среда ще представи анализ за изборите за Европейски парламент: преференциите, машинното гласуване и информираността на избирателите. \r\n*** \r\nОт 10.00 часа в сградата на КЕВР на бул. „Княз Ал. Дондуков“ № 8-10, ет. 4, ще се проведе открито заседание за обсъждане на доклад относно утвърждаване на цени в сектор „Електроенергетика“ за периода 01.07.2019 г. – 30.06.2020 г. \r\n*** \r\nОт 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно извършване на регулаторен преглед и утвърждаване на цени на топлинна енергия и определяне на цени и премии за електрическа енергия, произведена от високоефективно комбинирано производство на дружества от сектор „Топлоенергетика“ от 01.07.2019 г. \r\n*** \r\nОт 10.00 часа в сградата на КЕВР на бул. „Княз Дондуков“ 8-10, ет. 4 ще се проведе открито заседание за обсъждане на доклад относно утвърждаване на цена за разпределение на тягова електрическа енергия по разпределителните мрежи на железопътния транспорт. \r\n*** \r\nОт 11.00 часа в Националния пресклуб на БTA ще се състои представянето на доклада „Състоянието на достъпа до информация в България 2018“. \r\n*** \r\nОт 12.00 часа в Националния пресклуб на БTA ще бъде представен новият политически проект „Партия на новите българи“ (ПНБ). \r\n*** \r\nОт 12.30 часа АБВ ще даде пресконференция в централата на партията. \r\n*** \r\nОт 13.00 часа 3 състав на Специализирания наказателен съд ще гледа делото срещу Георги Г. и др., обвинени в образуване и ръководене на организирана престъпна група.  \r\n*** \r\nОт 14.30 часа 16 състав на Специализирания наказателен съд ще гледа делото срещу Давид М.., чл. 65 НПК – молба за изменение на МН. \r\n*** \r\nОт 14.00 часа в зала „Изток“ на Народното събрание Комисията по енергетика организира кръгла маса, на която да бъде представена концепция реализацията на газов хъб ”Балкан“. \r\n*** \r\nОт 14.00 часа в сградата на Народното събрание на пл. \"Княз Александър I\" №1, зала 238, Комисията по правни въпроси ще проведе заседание.  \r\n*** \r\nОт 18.00 часа в откритото дворно пространство на Галерия Арте ще бъде представена изложба на скулптура на Стоимен Марков. \r\n*** \r\nОт 18.00 часа в в зала 19 на Института за етнология и фолклористика с Етнографски музей – БАН, ул. „Московска“ 6 А, ще се състои представяне на том 1, 2018 и том 2, 2019, на  списание The Yearbook of Balkan and Baltic Studies. \r\n*** \r\nОт 19.00 часа в София Тех Парк, зала „Джон Атанасов“, ще се състои Петия юбилеен годишен бал на КРИБ под патронажа на премиера Бойко Борисов. \r\n*** \r\nОт 19.00 часа в ТС при НЧ „Йордан Йовков-1894\" ще бъде представена „Криворазбраната цивилизация\" от Добри Войников реисьор Петър Чапкънов. \r\n*** \r\nОт 10.30 часа в „Залата на славата“ в Спортен комплекс „Черно море“ ще се проведе пресконференция по повод олимпийската и световна квалификация по плуване, която ще се проведе на комплекс „Приморски“ във Варна от 7 до 9 юни. \r\n*** \r\nОт 12.00 часа в залата на Радио Варна ще се проведе пресконференция във връзка с 5-те представления на мюзикъла MAMMA MIA. \r\n*** \r\nОт 21.30 часа в Археологически музей – Варна ще се проведе концерт на Световноизвестния артист Иво Димчев.   \r\n*** \r\nОт 18.00 часа в Градската художествена галерия „Борис Георгиев“ ще бъде открита изложба живопис, рисунки и инсталации на Роберт Баръмов. \r\n*** \r\nОт 10.00 часа в пресклуба на БТА ще се състои пресконференция на Общинското ръководство на БСП в Горна Оряховица. \r\n*** \r\nОт 11.00 часа в пресклуба на БТА ще се състои пресконференция на народните представители от БСП за България.  \r\n*** \r\nОт 16.00 часа в парк „Марно поле“ ще се проведе протест срещу корупцията, неефективната съдебна система, ниските доходи и пенсии. \r\n*** \r\nОт 11.00 часа в залата на Общински съвет - Видин, кметът на Общината Огнян Ценков и Мартин Заимов, изпълнителен директор на Регионален фонд за градско развитие, ще подпишат договор за инвестиционен кредит за изпълнение на проект \"Реставрация и адаптация на Синагога-Видин в културен обект \"Културен център \"Жул Паскин\",  по Оперативна програма \"Региони в растеж\" 2014-2020. \r\n*** \r\nОт 19.00 часа в Камерна зала на ДКТ ще се играе „Ромео и Жулиета“ от Уилям Шекспир. \r\n*** \r\nОт 17.30 часа в Народно читалище „Й. Йовков-1870 г.“, Зала „Зорница“, ще бъдат отбелязани 149 години Народно читалище „Йордан Йовков -1870 г.“ \r\n*** \r\nОт 18.00 часа в Регионална библиотека „Дора Габе“, Фоайе с пиано, ще се състои представяне на историческия парк в с. Неофит Рилски, Варненско. \r\n*** \r\nОт 17.00 часа в ХГ ,,Христо Градечлиев“ ще се състои „Роза“ – ритъм и поезия от слънчева Италия-изложба живопис.  \r\n*** \r\nОт 10.30 часа в офиса на обществения посредник за територията на община Кюстендил Васил Иванов ще се проведе пресконференция.  \r\n*** \r\nОт 17.00 часа  в „Синята зала” на читалище „Братство 1869” - Кюстендил ще се проведе Възпоменателна вечер „Първите праведници от Кюстендил”.  \r\n*** \r\nОт 16.00 часа на площад „Жеравица“ в Монтана ще бъдат обособени щандове с информационни материали за военната професия и за служба в доброволния резерв от Военно окръжие – Монтана. От 18.30 часа на площада ще се проведе концерт на Представителния ансамбъл на Въоръжените сили, Представителния духов оркестър на Сухопътните войски. \r\n*** \r\nОт 19.30 часа в Голяма зала на Драматичен театър – Монтана Мариус Куркенски отново ще играе пред монтанска публика. \r\n*** \r\nОт 18.00 часа в Къща на художниците се открива изложба живопис на Маринела Новакова. \r\n*** \r\nОт 18.00 часа в Арт център - 3 се открива изложба живопис на Васимир Марков. \r\n*** \r\nОт 18.30 часа в зала ,,Катя Попова\" ще се играе постновката ,,Лоши деца\" от Михаела  Михайлов (по действителен случай), гостуване на  ДТ Търговище с дискусия по темата за насилието в училище след края на представлението. \r\n*** \r\nОт 09.00 часа в залата на Общински съвет – Пловдив ще се проведе заседание на общинските съветници.   \r\n*** \r\nВ 09.00 часа в зала 10 на Окръжния съд ще се проведе заседание по делото срещу началникът на сектор „Охранителна полиция“ в Трето РУ „Полиция“ на ОД на МВР – гр. Пловдив Стоян П., обвинен във взимане на подкуп и набавяне на имотна облага. \r\n*** \r\nВ 10.00 часа в зала 2 на Районния съд ще се проведе заседание по делото срещу Иван Б. и Анна К., обвинени за съставяне и за преправяне на български и чуждестранни документи за самоличност, свидетелства за управление на превозни средства, документи, удостоверяващи лични или регистрационни данни, документ за правоспособност, нотариални удостоверявания, като деянието е извършено с цел имотна облага.   \r\n*** \r\nВ 10.30 часа в Малка конферентна зала на ДК „Борис Христов“ ще се проведе пресконференция по повод фестивала ''Пловдив чете''.   \r\n*** \r\nВ 15.00 часа в зала 10 на Окръжния съд ще се проведе заседание по делото срещу молдовския гражданин Евгени Н., обвинен за разбиване на терминални устройства – банкомати. \r\n*** \r\nОт 09.00 часа в сградата на община Перник  ще се състои презентация за българската въглищна индустрия и региона на Югозападна България. \r\n*** \r\nОт 11.00 часа в сградата на Регионална библиотека „Любен Каравелов“, ще ще бъде открита изложбата „Из книгите на Европа“. \r\n*** \r\nОт 07.00 часа в храм „Рождество Богородично“ ще започнат утреня и божествена света литургия по повод 90-ата годишнина от освещаването на храма и 50-ата годишнина от обявяването на Симитли за град. \r\n*** \r\nВ 11.30 часа в читалище „Св. Климент Охридски“ ще бъде представен документалният сборник „Един живот в служба на Бога“. по прес. \r\n*** \r\nВ 13.00 часа започва конференцията \"Църквата \"Рождество Богородично\" в гр. Симитли: традиции и новаторство.  \r\n*** \r\nОт 14.00 часа в зала „Сливен” 60 деца от 5 и 6 клас от сливенските училища ще вземат участие в състезание по теми, свързани с полицейската работа, изучавани през учебната 2018/2019  по проекта „Работа на полицията в училищата”. \r\n*** \r\nОт 16.30 часа в зала „Май” ще се проведе публично обсъждане на отчета за приходите и разходите на бюджета на Община Сливен за 2018 година. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои творческо ателие – изработване на 3D пана с героите от любими литературни произведения. \r\n*** \r\nОт 13.00 часа в зала „П. Р. Славейков“, в сградата на Община Стара Загора, ще се състои информационен бизнес форум на тема „Искаш бизнесът ти да расте? Ние имаме експерти и ноу-хау.“ Брифинг за представители на медиите с лекторите ще се проведе между 12.30 и 12.50 ч. \r\n*** \r\nОт 17.30 часа центърът за подкрепа за личностно развитие към Община Стара Загора ще открие годишна изложба на школите по живопис, малка пластика и приложни изкуства. \r\n*** \r\nОт 20.00 часа случи в общинската спортна зала „Стара Загора“ легендарният барабанист Иън Пейс от „Дийп Пърпъл“ ще изнесе концерт. \r\n*** \r\nОт 20.30 часа в Лапидариума в двора на Регионален исторически музей – Стара Загора  ще  бъде представена едноактната комична опера „Слугинята господарка“ от Джовани Перголези. \r\n*** \r\nОт 11.00 часа в СТК „Стоян Ангелов-Чингиза\" при НЧ „Пробуда-1896\" ще бъде представена постановката \"Българи от старо време\" от Любен Каравелов режисьор Александър Александров, сценография Петя Демирова.   \r\nОт 10.00 часа деца от екоклуб „Зелени патрули“ на СУ „Панайот Волов“ ще почистят паркинга пред лесопарк „Кьошковете“, проявата е по повод 5 юни- Световен ден на околната среда.     \r\nОт 10.00 часа в зала 203 на общината ще се състои брифинг.    \r\nОт 17.00 часа в НЧ „Напредък“ ще бъде представена книгата “Последният рокендрол“.", "date": "2019.06.04", "title": "Предстоящи събития в страната за 4 юни (Агенция „Фокус“)"}
{"url": "http://www.focus-news.net/news/2019/06/04/2665948/remont-na-eso-mozhe-da-dovede-do-smushteniya-na-elektrozahranvaneto-v-naseleni-mesta-v-oblast-vidin.html", "text": "Ремонт на ЕСО може да доведе до смущения на електрозахранването в населени места в област Видин. Това съобщиха от пресцентъра на  ЧЕЗ . Неотложни ремонтни работи в подстанция „Орешец“, собственост на държавния Електроенергиен системен оператор – „ЕСО“ ЕАД,  могат да доведат до временни смущения в електрозахранването за периода от 09.00 до 17.00 часа в следните населени места:   \r\n- община Белоградчик: Белоградчик, Боровица, Вещица, Върба, Гранитово, Граничак, Дъбравка, Крачимир, Ошан, Праужда,  Пролазница, Рабиша, Раяновци, Салаш, Сливовник, Стакевци, Струиндол, Чифлик; \r\n- община Димово: Арчар, Бела, Владиченци, Воднянци, Върбовчец, Гара Орешец, Димово, Дълго поле, Държаница, Извор, Карбинци, Кладоруб, Костичовци, Лагошевци, Мали Дреновец, Медовница, Орешец, Острокапци, Септемврийци, Скомля, Шипот, Яньовец, Ярловица; \r\n- община Ружинци: Гюргич, Динково, Дражинци, Дреновец, Плешивец, Роглец, Ружинци, Тополовец, Черно поле, Бело Поле; \r\n- община Чупрене: Бостаните, Върбово, Горни Лом, Долни Лом, Протопопинци, Репляна, Средогрив, Търговище, Чупрене; \r\n- община Видин: Цар Симеоново, Ботево.", "date": "2019.06.04", "title": "Ремонт на ЕСО може да доведе до смущения на електрозахранването в населени места в област Видин"}
{"url": "http://www.focus-news.net/news/2019/06/04/2665894/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Износът на Турция е достигнал най-високите нива в историята на месечна база през май тази година с 16,8 млрд. долара, обяви министърът на търговията на страната в понеделник, цитиран от електронното издание на ежедневника  Yeni Safak . \r\nСпоред генералната търговска система, износът на Турция е бил с 11,46% повече спрямо същия месец на миналата година. \r\nВносът на страната през май възлиза на 18,5 млрд. долара – с 19,85% спрямо този преди година. \r\n„Външнотърговското салдо на Турция през май е дефицит от 1,7 млрд. долара, като се е подобрило от дефицит от 8,1 млрд. долара преди година“, посочи Рухсар Пекчан. \r\nТя отбеляза също, че през май коефициентът на покритие на износа към вноса е 90,5%. \r\nПри изчисляването на външнотърговската статистика се използват два различни метода - специалната търговска система и общата търговска система. \r\nИзчисленията, базирани на специалната система за търговия, не включват свободните зони и митническите складове. \r\nОбщата търговска система е по-широко понятие, включващо митнически складове, всички видове свободни зони, зона за свободно движение и помещения за вътрешна обработка. \r\nДо края на всеки месец турската статистическа служба TurkStat публикува окончателните данни за външната търговия за предходния месец, като министерството на търговията обявява предварителни данни за общата търговска система през първата седмица на всеки месец. \r\n*** \r\nКметът на Лондон Садик Хан записа видео за лайфстайл списанието „Ел“ (Elle), в което критикува президента на САЩ Доналд Тръмп, за това, че ценностите му не са феминистки и се различават от тези в столицата на Великобритания, пише Washington Examiner. \r\nВидеото, публикувано в понеделник, започва с това как Хан държи знак с думите \"Уважаеми Тръмп ... Elle\" в сграда с изглед към част от града. \r\n„Президенте Тръмп, ако гледате това, вашите ценности и това, за което се борите, са напълно различни от ценностите на Лондон и тези в страната“, заяви градоначалникът на Лондон във видеоклипчето, публикувано в „Туитъра“ на „Ел“. „Ние смятаме, че многообразието не е слабост, различието е сила, ние уважаваме жените и мислим, че те са равни на мъжете, мислим, че е важно да защитаваме правата на всички нас и конкретно на уязвимите и маргинализираните“. \r\nХан обвинява Тръмп за последните закони за борба с абортите, приети в щати, като Джорджия и Алабама, които според него са \"отстъпление\" от правата на жените. \r\nКъм края на видеоклипа кметът призовава мъжете да помогнат в борбата за равенство. \r\n\"Всички ние трябва да бъдем феминистки, а това означава и мъжете и момчетата\", каза той. \"Ето защо в наш интерес е да бъдем феминистки.\" \r\nДоналд Тръмп нападна кмета на Лондон по-рано през деня, докато пътуваше за държавната си визита във Великобритания. \r\n„Садик Хан, който според всички сведения върши ужасна работа като кмет на Лондон, беше глупаво „нагъл“ спрямо визитата на президента на САЩ, далеч най-важният съюзник на Обединеното кралство. Той е безнадежден неудачник, който трябва да се съсредоточи върху престъпността в Лондон, а не върху мен“, написа държавният глава на САЩ в „Туитър“ в понеделник сутринта. „Хан ми напомня силно на нашия много глупав и некомпетентен кмет на Ню Йорк Бил де Блазио, който също върши ужасна работа“. \r\nКонфликтът между двамата започна, когато в събота градоначалникът написа статия за Observer, в която заяви, че е „небританско да се разпъне червения килим за Доналд Тръмп“. \r\n„Донмалд Тръмп е само един от най-неприятните примери за нарастващата глобална заплаха“, заяви Хан, като посочи, че американският президент е един от „фашистите на XX век“. \r\n*** \r\nВладимир Зеленски отива във Вашингтон. Той беше лично поканен от Тръмп. Срещата може да се проведе през август - септември. Украинското издание  „Корреспондент“  изяснява какво се очаква от Зеленски в САЩ. Материалът е представен без редакторска намеса. Такса за поддръжка \r\n„Ще се проведе съществен разговор за разрешаване на конфликта в Донбас... Важен въпрос към Зеленски на преговорите: „За какво са изливали в Украйна долари американците през всички тези години?“ Дошъл е моментът за реални бизнес-проекти: земя, газодобив, пристанища и т.н.“, пише изданието „Зеркало Недели“ за предстоящата среща. \r\nЕкспертът по международни въпроси, Антон Кухухидзе, смята, че по време на срещата ще бъдат обсъдени актуални въпроси за Украйна. \r\n„Това ще бъде среща-запознаване, сверка на часовниците, какво и как се планира в отношенията между Украйна и САЩ. Ще има формална и неформална страна. Официалната страна засяга Донбас, процесът в Минск, териториалната цялост на Украйна. Вторият въпрос е реформата в Украйна, борбата с корупцията. Неформално: най-вероятно г-н Джулиани ще каже, че враговете на Тръмп са заобиколили Зеленски. Те ще решат какво да правят, как да бъе, как да изграждат диалог“, смята експертът. След Путин \r\nСрещата на Тръмп и Зеленски може да се състои през август или септември 2019 г. - след новата среща на Тръмп и руския президент Владимир Путин, която се очаква в края на юни на срещата на високо равнище на Г-20 в Осака, Япония. По-конкретно по време на преговорите между САЩ и Украйна можем да говорим за „съществено“ уреждане на военния конфликт в Донбас. Зеленски е благодарен \r\nВ Камарата на представителите на Конгреса на САЩ бе представен законопроект, предвиждащ засилена подкрепа за суверенитета и териториалната цялост на Украйна, разширяването на военната помощ и предоставянето на статута на главен американски военнополитически съюзник на Украйна. \r\n„Законопроектът предвижда възможността Украйна да получи статут на основен съюзник на Съединените щати извън НАТО за периода от датата на одобрението на този документ, докато нашата държава не се присъедини към Северноатлантическия съюз. Този статут може да се използва за опростяване на процедурата за прехвърляне на средства за отбрана в Украйна“, се казва в изявление на украинското посолство в САЩ. \r\nПрез 2014 г. бившият президент Петро Порошенко поиска предоставянето на такъв статут на Украйна, но американският му колега Барак Обама отказа, въпреки решението на Сенатската комисия. \r\nЗаконопроектът за засилване на подкрепата за Украйна, който беше представен в Камарата на представителите на Конгреса на САЩ, е важен сигнал за силно стратегическо партньорство между двете страни, каза Зеленски на 1 юни. \r\n\"Благодаря на Съединените американски щати за постоянната подкрепа на териториалната цялост на Украйна\", заяви държавният глава. \r\nТой благодари и на президента на САЩ Доналд Тръмп за това, че го покани на официално посещение във Вашингтон. Нов посланик в Украйна \r\nВ Киев пристигна американският дипломат Кристина Куин, която стана временно поверен в делата на САЩ в Украйна. \r\nОт 2013 г. до април 2019 г. ТЯ работи като заместник-началник на мисията / министър-съветник по икономическите въпроси в посолството на САЩ в Париж. \r\nДипломатът е работила на сходни позиции в посолствата на САЩ в Тайланд, Великобритания, беше директор за Европейския съюз, Украйна и Беларус в Съвета за национална сигурност в изпълнителния офис на президента. \r\nКуин е член на американското посолство в Русия, американската мисия в Европейския съюз, в дипломатическите мисии във Филипините, работи в Държавния департамент на САЩ за отношенията с ЕС. Ами Путин? \r\nСрещата на президента на Украйна Владимир Зеленски и ръководителят на Руската федерация Владимир Путин ще се проведе не по-рано от август, смята политическият анализатор Владимир Фесенко. \r\n„Има искане за преговори. И има нужда. Мисля, че Зеленски има голямо желание да участва в преговори. Путин няма чак толкова голямо желание да възобнови преговорите, но има интерес към Зеленски. Има нужда от Франция, Германия, САЩ. Но случилото се сега е тактика. А нашият президент не е съвсем готов за активни преговори. А сега Путин играе такава тактическа игра - той просто не форсира преговорите”, казва Фесенко. \r\nСпоред експерта такава среща е възможна след парламентарните избори в Украйна и след редица срещи на Зеленски с лидери на други страни. \r\n*** \r\nПрезидентът на САЩ Доналд Тръмп занижи очакванията на администрацията си, относно дългоочаквания Близкоизточен мирен план от „Сделката на века“ на „Нека изчакаме и да видим“, пише изданието  „Jerusalem Post“ .  \r\nТръмп беше помолен да коментира песимистичните забележки, направени от държавния секретар Майк Помпео, относно перспективите пред Близкоизточния мирен план, направени по време на конференция с ръководителите на най-големите еврейски организации в САЩ.  \r\n„Добре, нека видим какво ще стане. Имам предвид, че ние правим най-доброто, което можем, за да помогнем на Близкия Изток да има мирен план. Той може и да е прав. Имам предвид, че повечето хора биха казали това. Аз мисля, че ние имаме добри шансове, но ще видим какво ще стане“, заяви Тръмп.  \r\nКоментарите на Помпео бяха направени по време на закрита среща, част от която беше представена от вестник „Washington Post“. Коментарите на държавния секретар бяха направени един ден, преди парламента на Израел да се саморазпусне, заради насрочените за 17 септември предсрочни избори.  \r\nТръмп заяви, че повечето хора не вярват, че мирния план ще проработи.  \r\n„Аз мисля, че може би ще успее, но както често казвам, ще видим какво ще стане“, заяви Тръмп.", "date": "2019.06.04", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/06/04/2665974/vidin-vremenno-e-ogranicheno-dvizhenieto-po-pat-i-1-montana-vidin-v-rayona-na-grad-dimovo-poradi-patnotransportno-proizshestvie-i-razliv-na-gorivo.html", "text": "Временно е ограничено движението по път I-1 Монтана – Видин в района на град Димово поради пътнотранспортно произшествие и разлив на гориво. Това съобщиха от пресцентъра на  Агенция „Пътна инфраструктура“ . Обходен маршрут по път II-11 п.к. Дунавци - с. Добри дол, път III-112 с. Добри дол – с. Дреновец, път III-114 с. Дреновец - с. Ружинци и обратно. Движението се регулира от \"Пътна полиция\" и сигналисти.", "date": "2019.06.04", "title": "Видин: Временно е ограничено движението по път I-1 Монтана – Видин в района на град Димово поради пътнотранспортно произшествие и разлив на гориво"}
{"url": "http://www.focus-news.net/news/2019/06/04/2665896/tass-donald-tramp-podkrepya-brekzit-pri-zapazvane-na-ikonomicheskata-stabilnost-v-sveta.html", "text": "В изявление на пресслужбата на Белия дом се казва, че президентът на САЩ Доналд Тръмп подкрепя излизане на Великобритания от Европейския съюз, което да бъде осъществено по такъв начин, че да не нарушава икономическата и финансовата стабилност в света, предаде  ТАСС .  \r\n„Президентът Тръмп подкрепя Брекзит, който да бъде осъществен по такъв начин, че да не засегне световната икономическа и финансова стабилност, при това обезпечавайки независимостта на Обединеното Кралство“, се казва в изявлението на пресслужбата на Белия дом.   Светлин Божков", "date": "2019.06.04", "title": "ТАСС: Доналд Тръмп подкрепя Брекзит при запазване на икономическата стабилност в света"}
{"url": "http://www.focus-news.net/news/2019/06/04/2665918/afp-kitay-obvini-mayk-pompeo-v-predrazsadatsi-i-arogantnost.html", "text": "Китай обвини САЩ, че атакуват неговата система и опетняват неговите политики, след като американският държавен секретар Майк Помпео е направил коментари „с предразсъдъци и арогантност“, относно репресиите на площад Тянанман, предаде  AFP .  \r\nЯростната реакция на Пекин дойде, след като Помпео, един ден преди 30-ата годишнина от кръвопролитието на 4 юни 1989 година, заяви, че Вашингтон е загубил надежда за напредък по отношение на човешките права в Китай.  \r\nГоворител на китайското посолство във Вашингтон заяви, че всеки, който се опитва „да покровителства и тормози китайския народ…единствено ще завърши в купчината от пепел на историята“.   Светлин Божков", "date": "2019.06.04", "title": "AFP: Китай обвини Майк Помпео в предразсъдъци и арогантност"}
{"url": "http://www.focus-news.net/news/2019/06/04/2665897/ria-novosti-sasht-odobriha-dostavkata-na-iztrebiteli-f-16-za-balgariya.html", "text": "САЩ одобриха доставката на изтребители F-16 за България, на стойност 1,7 милиарда долара, предаде  РИА Новости , позовавайки се Агенцията за отбранително сътрудничество към структурите на Пентагона.  \r\nПродажбата на изтребителите е одобрена от Държавния департамент на САЩ, който оценява политическите рискове при подобни сделки. Дипломатическото ведомство е достигнало до извода, че продажбата на самолетите „ще спомогне за осъществяване на задачите на външната политика и националната сигурност на САЩ, ще помогне за укрепване на сигурността на НАТО и сигурността на ключов партньор на САЩ“.  \r\nБългария иска да закупи осем самолета модел F-16 C/D Block 70/72, десет двигателя за тях, десет комуникационни системи, както и друго оборудване и боеприпаси.  \r\nОдобряването на сделката от властите в САЩ не означава, че тя задължително ще се състои. Преговорите се водят между правителството на България и производителя на самолетите Lockheed Martin, допълва агенцията.    Светлин Божков", "date": "2019.06.04", "title": "РИА Новости: САЩ одобриха доставката на изтребители F-16 за България"}
{"url": "http://www.focus-news.net/news/2019/06/04/2665900/nezavisimaya-gazeta-raketite-na-phenyan-razklatiha-sayuza-mezhdu-vashington-tokio-i-seul.html", "text": "Ръководителите на военните ведомства на САЩ, Япония и Южна Корея, които се срещнаха на конференция в Сингапур, заявиха, че са готови да задълбочават тристранното сътрудничество заради урегулирането на проблемите на Корейския полуостров, имайки предвид ядреното разоръжаване на Пхенян, пише изданието  „Независимая газета“ . Зад фасадата на единството, обаче се крият дълбоки разногласия между трите страни. Те засягат, в частност, оценките за севернокорейския военен потенциал. Когато през май Пхенян проведе изпитания на ракети с малък обсег, президентът на САЩ Доналд Тръмп заяви, че това не го безпокои. Япония определи тестовете, като нарушение на резолюциите на ООН, а Сеул предпочете да замълчи.  \r\nИ.д. ръководител на Пентагона Патрик Шанахан, министърът на отбраната на Южна Корея Джеон Киеон Ду и японският им колега Такеши Ивая подписаха съвместно изявление, в което се казва, че те ще си сътрудничат активно, поддържайки дипломатическите усилия, насочени към пълно освобождаване на Корейския полуостров от ядрени оръжия. В документа САЩ потвърдиха своя ангажимент за защитата на Япония и Южна Корея.  \r\nТримата ръководители на военни ведомства се срещнаха за първи път, след като Северна Корея проведе на 4 и 9 май, изстрелвания на летателни апарати, които някои експерти определят като балистични ракети с близък радиус на действие. По този начин Пхенян се опита да подтикне Вашингтон да направи отстъпки в преговорите за ядрената програма на Северна Корея.  \r\nИвая заяви на Шанахан и Джеон, че действията на Пхенян представляват явно нарушение на резолюциите на Съвета за сигурност на ООН и призова САЩ и Япония да заемат същата позиция. Президентът на САЩ Доналд Тръмп, обаче заяви на пресконференция с японския премиер Шиндзо Абе през миналата седмица, че „моите хора смятат, че това може да бъде нарушение, но аз гледам на това по друг начин“.   Светлин Божков", "date": "2019.06.04", "title": "„Независимая газета“: Ракетите на Пхенян разклатиха съюза между Вашингтон, Токио и Сеул"}
{"url": "http://www.focus-news.net/news/2019/06/04/2665903/sds-napravi-zayavka-za-koalitsiya-s-gerb-po-mesta-za-mestniya-vot-obzor.html", "text": "СДС направи заявка за коалиция с ГЕРБ по места за местния вот. Това стана ясно от думите на председателя на СДС Румен Христов по време на първата пресконференция на партията след изборите за Европейски парламент. Христов уточни, че съюзът с ГЕРБ е бил за евроизборите. Според него обаче е очевидно, че когато един съюз работи добре, той би могъл да се развива и прогнозира, че най-вероятно това ще се случи. „Ние имаме едно решение, което дава свобода на нашите местни структури да решават по какъв начин ще се явят на есен за местните избори, като забраната е към БСП и ДПС. На повечето места най-вероятно ще бъдем заедно с ГЕРБ. Това го искат нашите структури и структурите на ПП ГЕРБ. Местната власт е изключително важна“, подчерта още Христов. Той отчете, че СДС е спряла похода към властта на БСП. Председателят на СДС обяви, че партията ще работи в Европейския парламент за повече интеграция, обединена Европа, членството на България в еврозоната и Шенген.  \r\nИзбраният за евродепутат Александър Йорданов посочи, че на своята 30-а годишнина СДС е показала, че има подкрепата в страната. Той посочи, че СДС приветства факта, че „Демократична България“ също има представител в ЕП. Според Йорданов иска или не Радан Кънев ще работи с другите десни евродепутати. „От създаването си СДС винаги е бил противник на БСП, т.е. това не е някакво моментно хрумване, случайна позиция и прочее. Винаги нашият интерес е бил да се победи БСП. Когато не сме можели сами да го направим, сме търсили коалиция“, посочи Йорданов. Той обясни, че СДС са антикомунисти и не могат да допуснат БСП на власт. „Наследниците на комунистически фамилии да бъдат по-скромни, когато се представят за демократи в България“, допълни още Йорданов. От СДС отчетоха, че са активирали на евровота твърдите си ядра, но и голямата периферия, която е била обезверена. \r\nДеница КИТАНОВА", "date": "2019.06.04", "title": "СДС направи заявка за коалиция с ГЕРБ по места за местния вот (ОБЗОР)"}
{"url": "http://www.focus-news.net/news/2019/06/04/2665902/vzglyad-izpratiha-kuchma-v-donbas-vmesto-v-pensiya.html", "text": "Леонид Кучма, след кратко прекъсване, отново се връща в Минск, където в рамките на преговорния процес с представители на Донецката и Луганската републики, има намерение да постигне прекратяване на войната в Донбас, пише руското издание  „Взгляд“ . Какво може да предложи изтъкнатият украински политик за извеждане на „Минск“ от безизходицата и ще му помогнат ли за тази цел нелошите лични отношения с президента на Русия? \r\nБившият президент на Украйна Леонид Кучма, след осеммесечна пауза, повторно пристъпва към работа в рамките на минския преговорен процес. Това заяви в понеделник новият президент на Украйна Владимир Зеленски, подписвайки съответното нареждане, от което следва, че неговият предшественик ще оглави украинската делегация в тристранната контактна група в Минск.  \r\nПо думите на Зеленски, Киев има „много конкретни предложения, нови решения“ за урегулиране на конфликта в Донбас, които ще бъдат представени на 5 юни на преговорите в беларуската столица, „но никой няма намерение да търгува с територии и суверенитета на Украйна“.  \r\nВсъщност, новите планове на Зеленски може да бъдат представени не в Минск, а в Брюксел, където украинският президент заминава на официално посещение.  \r\n„Доста вероятно е тази идеи утре или вдругиден да бъдат представени, в хода на срещите на президента на Украйна с европейските му колеги в Брюксел. Ние не изключваме това“, заявиха от пресслужбата на администрацията на президента на Украйна.  \r\nОт своя страна Кучма заяви, че не е могъл да откаже предложението на Зеленски, „защото Украйна преживява трудни времена“. \r\n„Аз съм свикнал в своя живот да вземам решения, да ги изпълнявам и да отговарям за тях“, заяви Кучма.   Светлин Божков", "date": "2019.06.04", "title": "„Взгляд“: Изпратиха Кучма в Донбас, вместо в пенсия"}
{"url": "http://www.focus-news.net/news/2019/06/04/2665899/amerikanskiyat-kongres-e-odobril-finansovata-ramka-za-pridobivane-na-8-mnogotselevi-iztrebitelya-f-16-blok-70-ot-balgariya.html", "text": "Американският Конгрес е одобрил финансовата рамка за придобиване на 8 многоцелеви изтребителя Ф-16 Блок 70 от България. Това съобщиха от пресцентъра на  Министерство на отбраната . \r\nВ 16.15 ч. вашингтонско време (23.15 ч. българско време) на сайта на Агенцията за сътрудничество в областта на отбраната и сигурността на САЩ бе публикувано съобщение, в което се посочва, че Конгресът на САЩ е дал разрешение България да получи възможност за закупуване на цялостен пакет за 8 многоцелеви изтребителя Ф-16 Блок-70 на стойност 1,6 млрд. долара.    \r\nПакетът включва стойността на осемте самолета с пълен комплект въоръжение „въздух-въздух“ и „въздух-повърхност“, всички допълнителни системи на самолета, както и бъдещите модернизации и нововъведени оръжейни системи.  \r\nТова е максималната финансова рамка на проекта за придобиване на нов тип многоцелеви изтребител от България. Тече двуседмичен срок, в който американското правителство ще предостави на българската страна проект на договор (LOA), в който очакваната цена за придобиване на осемте самолета с пакет от необходимите бойни способности ще бъде в рамките на 1,2 млрд. долара. След изтичане на двуседмичния срок и получаване на проекта на договор преговорният процес ще продължи.  \r\nМинистерството на отбраната със задоволство отбелязва факта, че в кратки срокове Конгресът на САЩ взе решение за износ към България на високотехнологичната платформа и системите към нея.  \r\nПървоначално българският парламент даде разрешение цената на 8 нови многоцелеви изтребителя да не надхвърля 1, 8 млрд. лв. По-късно депутатите приеха допълнително решение международният договор за придобиване на нов тип боен самолет да се отклони от посочената цена.", "date": "2019.06.04", "title": "Американският Конгрес е одобрил финансовата рамка за придобиване на 8 многоцелеви изтребителя Ф-16 Блок 70 от България"}
{"url": "http://www.focus-news.net/news/2019/06/04/2665904/kommersant-ukrayna-shte-stane-glaven-sayuznik-na-sasht.html", "text": "Конгресът на САЩ разглежда законопроект „За предоставяне на подкрепа на Украйна за защита на нейната независимост, суверенитет и териториална цялост“, предвиждащ рязко увеличение на военната помощ за Киев и включването му в списъка на главните съюзници на Вашингтон извън НАТО, пише изданието  „Коммерсант“ . Законодателната инициатива съвпадна с поканата към Владимир Зеленски да направи официално посещение във Вашингтон и с пристигането в Киев на новия американски посланик Кристина Куин, която трябва да активизира работата на посолството на САЩ, след предсрочното отзоваване на посланик Мари Йованович.  \r\nЗаконопроектът „За предоставяне на подкрепа на Украйна за защита на нейната независимост, суверенитет и териториална цялост“, внесен в Палатата на представителите на Конгреса на САЩ в края на миналата седмица, стана съвместна инициатива на републиканци и демократи. Тя трябва да потвърди запазването на двупартийния консенсус по въпроса за отношенията с Украйна. Съавтори на документа станаха демократът Елиът Ейнджъл и републиканецът Майкъл Маккол. През 2017 година Маккол посети контролираната от Киев част на Донбас и определи Украйна като „епицентър на войната срещу руската агресия, която се разгърна срещу целия свят“. \r\nПървия опит за извеждане на военнополитическото сътрудничество между Киев и Вашингтон на ново равнище, беше предприет от американските законодатели още през 2014 година, но тогава беше блокиран от президента Барак Обама, който не искаше засилване на конфронтацията с Русия. Сега конгресмените смятат, че новия опит ще се увенчае с успех.  \r\nОт посолството на Украйна в САЩ съобщиха, че внесения в Палатата на представителите законопроект „цели засилване на отбранителните способности на Украйна, в частност, посредством предаване на въоръжения, продажба на летателни отбранителни средства на украинските въоръжени сили, както и засилване на възможностите на Киев да се противопоставя на руските кибератаки“.   Светлин Божков", "date": "2019.06.04", "title": "„Коммерсант“: Украйна ще стане главен съюзник на САЩ"}
{"url": "http://www.focus-news.net/news/2019/06/04/2665905/rossiyskaya-gazeta-ne-malchete.html", "text": "Ставащото днес в Украйна може да бъде определено с една дума – безвластие, пише руското издание  „Российская газета“ . Когато предишните „управници“ вече не могат да управляват постарому, а дошлите на власт заедно с президента Владимир Зеленски, не искат да живеят постарому. В крайна сметка на политическата сцена се получи съмнително статукво, което използват за своите цели „трети сили“, които също искат да влязат в Радата и са готови на разрушителни „представления“.  \r\nСвалянето на бюста на маршал Жуков в Харков, стана продължение на протестните акции на неонацистите по отношение на провеждания в града конгрес на партията „Доверявай се на делата“, както и пореден опит на позабравената партия „Национален корпус“ да напомни за себе си. Логична стъпка с оглед на това, че националистическия дневен ред преди изборите беше зает от преименуваната партия на Петро Порошенко, която сега ще се казва „Европейска солидарност“. Според украински медии, партията ще се избави от много близки до бившия президент хора, като ги замени с нови, непознати на публиката марионетки. Според някои източници в парламента няма да влезе и самия Порошенко.  \r\nТака че демонстративното сваляне на бюста на Жуков в Харков е преди всичко опит на радикалите отново да засилят идеологическото разделение в обществото, за да накарат президента Владимир Зеленски да заеме позиция. До момента украинският държавен глава, с помощта на словесни манипулации, успява да избягва острите дискусии, разединяващи избирателите. Изглежда и този път Зеленски ще се придържа към тази стратегия.   Светлин Божков", "date": "2019.06.04", "title": "„Российская газета“: Не мълчете!"}
{"url": "http://www.focus-news.net/news/2019/06/04/2665901/tass-sasht-odobriha-vazmozhnata-dostavka-na-iztrebiteli-f-16-na-balgariya.html", "text": "Администрация на САЩ взе решение да предаде на България изтребители F-16 C/D Block 70/72 и съпътстващото оборудване към тях, на обща стойност 1,673 милиарда долара, предаде  ТАСС . Това съобщиха от Управлението към министерството на отбраната на САЩ за отбранително сътрудничество и сигурност, което отговаря за доставките на военна техника и въоръжения зад граница, по междуправителствени договори.  \r\nДадено е разрешение за продажба на осем самолета, както и съпътстващото оборудване и боеприпаси.  \r\nОт гледна точка на американското военно ведомство, изпълнението на договора отговаря на интересите „на външната политика и националната сигурност на САЩ“.  \r\n„Предлаганата продажба ще подпомогне възможностите на България да отбранява своето въздушно пространство, обезпечаването на регионалната сигурност, както и възможностите за взаимодействие със САЩ и НАТО“, се подчертава в документа.  \r\n„Предполагаемата продажба на това оборудване няма да доведе до промяна на военния баланс в региона“, твърдят американските власти.  \r\nРазрешението за изпълнение на тези договорености, което в съответствие с националното законодателство издава Държавния департамент на САЩ е получено. Американската администрация официално уведоми Конгреса на САЩ за взетото от нея решение. Сега законодателната власт в САЩ има 30 дни за проучване на този военен договор и неговото възможно блокиране, допълва агенцията.   Светлин Божков", "date": "2019.06.04", "title": "ТАСС: САЩ одобриха възможната доставка на изтребители F-16 на България"}
{"url": "http://www.focus-news.net/news/2019/06/04/2665908/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Ръководителите на военните ведомства на САЩ, Япония и Южна Корея, които се срещнаха на конференция в Сингапур, заявиха, че са готови да задълбочават тристранното сътрудничество заради урегулирането на проблемите на Корейския полуостров, имайки предвид ядреното разоръжаване на Пхенян, пише изданието  „Независимая газета“ . Зад фасадата на единството, обаче се крият дълбоки разногласия между трите страни. Те засягат, в частност, оценките за севернокорейския военен потенциал. Когато през май Пхенян проведе изпитания на ракети с малък обсег, президентът на САЩ Доналд Тръмп заяви, че това не го безпокои. Япония определи тестовете, като нарушение на резолюциите на ООН, а Сеул предпочете да замълчи.  \r\nИ.д. ръководител на Пентагона Патрик Шанахан, министърът на отбраната на Южна Корея Джеон Киеон Ду и японският им колега Такеши Ивая подписаха съвместно изявление, в което се казва, че те ще си сътрудничат активно, поддържайки дипломатическите усилия, насочени към пълно освобождаване на Корейския полуостров от ядрени оръжия. В документа САЩ потвърдиха своя ангажимент за защитата на Япония и Южна Корея.  \r\nТримата ръководители на военни ведомства се срещнаха за първи път, след като Северна Корея проведе на 4 и 9 май, изстрелвания на летателни апарати, които някои експерти определят като балистични ракети с близък радиус на действие. По този начин Пхенян се опита да подтикне Вашингтон да направи отстъпки в преговорите за ядрената програма на Северна Корея.  \r\nИвая заяви на Шанахан и Джеон, че действията на Пхенян представляват явно нарушение на резолюциите на Съвета за сигурност на ООН и призова САЩ и Япония да заемат същата позиция. Президентът на САЩ Доналд Тръмп, обаче заяви на пресконференция с японския премиер Шиндзо Абе през миналата седмица, че „моите хора смятат, че това може да бъде нарушение, но аз гледам на това по друг начин“. \r\n*** \r\nЛеонид Кучма, след кратко прекъсване, отново се връща в Минск, където в рамките на преговорния процес с представители на Донецката и Луганската републики, има намерение да постигне прекратяване на войната в Донбас, пише руското издание  „Взгляд“ . Какво може да предложи изтъкнатият украински политик за извеждане на „Минск“ от безизходицата и ще му помогнат ли за тази цел нелошите лични отношения с президента на Русия? \r\nБившият президент на Украйна Леонид Кучма, след осеммесечна пауза, повторно пристъпва към работа в рамките на минския преговорен процес. Това заяви в понеделник новият президент на Украйна Владимир Зеленски, подписвайки съответното нареждане, от което следва, че неговият предшественик ще оглави украинската делегация в тристранната контактна група в Минск.  \r\nПо думите на Зеленски, Киев има „много конкретни предложения, нови решения“ за урегулиране на конфликта в Донбас, които ще бъдат представени на 5 юни на преговорите в беларуската столица, „но никой няма намерение да търгува с територии и суверенитета на Украйна“.  \r\nВсъщност, новите планове на Зеленски може да бъдат представени не в Минск, а в Брюксел, където украинският президент заминава на официално посещение.  \r\n„Доста вероятно е тази идеи утре или вдругиден да бъдат представени, в хода на срещите на президента на Украйна с европейските му колеги в Брюксел. Ние не изключваме това“, заявиха от пресслужбата на администрацията на президента на Украйна.  \r\nОт своя страна Кучма заяви, че не е могъл да откаже предложението на Зеленски, „защото Украйна преживява трудни времена“. \r\n„Аз съм свикнал в своя живот да вземам решения, да ги изпълнявам и да отговарям за тях“, заяви Кучма. \r\n*** \r\nКонгресът на САЩ разглежда законопроект „За предоставяне на подкрепа на Украйна за защита на нейната независимост, суверенитет и териториална цялост“, предвиждащ рязко увеличение на военната помощ за Киев и включването му в списъка на главните съюзници на Вашингтон извън НАТО, пише изданието  „Коммерсант“ . Законодателната инициатива съвпадна с поканата към Владимир Зеленски да направи официално посещение във Вашингтон и с пристигането в Киев на новия американски посланик Кристина Куин, която трябва да активизира работата на посолството на САЩ, след предсрочното отзоваване на посланик Мари Йованович.  \r\nЗаконопроектът „За предоставяне на подкрепа на Украйна за защита на нейната независимост, суверенитет и териториална цялост“, внесен в Палатата на представителите на Конгреса на САЩ в края на миналата седмица, стана съвместна инициатива на републиканци и демократи. Тя трябва да потвърди запазването на двупартийния консенсус по въпроса за отношенията с Украйна. Съавтори на документа станаха демократът Елиът Ейнджъл и републиканецът Майкъл Маккол. През 2017 година Маккол посети контролираната от Киев част на Донбас и определи Украйна като „епицентър на войната срещу руската агресия, която се разгърна срещу целия свят“. \r\nПървия опит за извеждане на военнополитическото сътрудничество между Киев и Вашингтон на ново равнище, беше предприет от американските законодатели още през 2014 година, но тогава беше блокиран от президента Барак Обама, който не искаше засилване на конфронтацията с Русия. Сега конгресмените смятат, че новия опит ще се увенчае с успех.  \r\nОт посолството на Украйна в САЩ съобщиха, че внесения в Палатата на представителите законопроект „цели засилване на отбранителните способности на Украйна, в частност, посредством предаване на въоръжения, продажба на летателни отбранителни средства на украинските въоръжени сили, както и засилване на възможностите на Киев да се противопоставя на руските кибератаки“. \r\n*** \r\nСтаващото днес в Украйна може да бъде определено с една дума – безвластие, пише руското издание  „Российская газета“ . Когато предишните „управници“ вече не могат да управляват постарому, а дошлите на власт заедно с президента Владимир Зеленски, не искат да живеят постарому. В крайна сметка на политическата сцена се получи съмнително статукво, което използват за своите цели „трети сили“, които също искат да влязат в Радата и са готови на разрушителни „представления“.  \r\nСвалянето на бюста на маршал Жуков в Харков, стана продължение на протестните акции на неонацистите по отношение на провеждания в града конгрес на партията „Доверявай се на делата“, както и пореден опит на позабравената партия „Национален корпус“ да напомни за себе си. Логична стъпка с оглед на това, че националистическия дневен ред преди изборите беше зает от преименуваната партия на Петро Порошенко, която сега ще се казва „Европейска солидарност“. Според украински медии, партията ще се избави от много близки до бившия президент хора, като ги замени с нови, непознати на публиката марионетки. Според някои източници в парламента няма да влезе и самия Порошенко.  \r\nТака че демонстративното сваляне на бюста на Жуков в Харков е преди всичко опит на радикалите отново да засилят идеологическото разделение в обществото, за да накарат президента Владимир Зеленски да заеме позиция. До момента украинският държавен глава, с помощта на словесни манипулации, успява да избягва острите дискусии, разединяващи избирателите. Изглежда и този път Зеленски ще се придържа към тази стратегия.", "date": "2019.06.04", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/06/04/2665906/reuters-vlastite-v-sasht-podgotvyat-antimonopolno-razsledvane-sreshtu-golemi-tehnologichni-kompanii.html", "text": "Властите в САЩ се подготвят да започнат мащабно разследване по отношение на компаниите Amazon, Apple, Facebook и Google, за възможни нарушения от тяхна страна на антимонополното законодателство, предаде агенция  Reuters . \r\nОчаква се пълномощията в хода на разследването да бъдат разделени между Федералната търговска комисия на САЩ, която ще вземе под надзор Amazon и Facebook, и министерството на правосъдието, което ще се заеме с Apple и Google.  \r\nЕдновременно с това за начало на собствено разследване обявиха и демократите в Палатата на представителите на Конгреса на САЩ. Те имат намерение да проверят дейността на същите Amazon, Apple, Facebook и Google, както и на други технологични гиганти, за да определят, дали тези компании не са станали прекалено големи и влиятелни, заплашвайки по този начин честната конкуренция и интересите на потребителите.   Светлин Божков", "date": "2019.06.04", "title": "Reuters: Властите в САЩ подготвят антимонополно разследване срещу големи технологични компании"}
{"url": "http://www.focus-news.net/news/2019/06/04/2666282/tass-zelenski-zayavi-gotovnost-za-pregovori-s-rusiya-i-izpalnenie-na-minskite-dogovorenosti.html", "text": "Президентът на Украйна Владимир Зеленски заяви готовността си да преговаря с Русия и да изпълни Mинските споразумения за разрешаване на конфликта в Донбас, предава  TACC . \r\n\"Готови сме да преговаряме с Русия, готови сме да изпълним споразуменията от Минск, но първо трябва да можем да се защитим и да станем по-силни икономически, политически и във военно отношение\", каза той на съвместен брифинг с генералния секретар на НАТО Йенс Столтенберг във вторник в Брюксел, където украинският президент се намира на първа визита след встъпването си в длъжност. \r\nЗеленски отбеляза, че \"той иска да даде нов тласък на участието на Украйна в алианса, тъй като руската агресия остава предизвикателство\". \"Надяваме се да възстановим диалога Украйна-НАТО на равнище държавни глави, правителства и министри на отбраната\", каза той. \r\nВ същото време президентът призна, че първо, Украйна трябва да проведе реформи, които да доведат страната до стандартите на НАТО. \r\nЗеленски потвърди неизменността на курса, избран от бившото ръководство на страната за членство в НАТО и Европейския съюз. \"Стратегическият курс на Украйна е насочен към придобиване на пълноправно членство в ЕС и НАТО\", каза той. \r\nДържавният глава благодари на Столтенберг за \"политическата и военна подкрепа, която Украйна получава от съюза и нейните отделни членове.\" \r\n\"Искам да дам нов тласък на нашето участие в съюза\", продължи президентът на Украйна. \"Руската агресия остава предизвикателство за Украйна. Надяваме се да възстановим диалога между Украйна и НАТО на равнище държавни глави, правителства и министерство на отбраната.\" \r\nВ същото време Зеленски говори за запазване на механизмите, които, както той каза, „държат Украйна” по пътя към НАТО. \"Но първо трябва да извършим реформи, които да доведат страната до стандартите на съюза\", добави той. \r\nДържавният глава прикани НАТО да проведе изнесено заседание на посланическо равнище в Украйна на Северноатлантическия съвет. \"Очакваме с нетърпение срещата на Северноатлантическия съвет в Украйна\", каза той. \r\nОт време на време Алиансът провежда заседания на Съвета на НАТО на ниво посланици в столиците на страните партньори. Такива срещи са предимно символични и са насочени към изразяване на подкрепа и стремеж за продължаване на развитието на сътрудничеството. За последен път подобна среща се проведе в Украйна през 2017 година, припомня TACC. \r\nВ момента Унгария блокира провеждането на заседания на Комисията НАТО-Украйна на равнище външни министри в знак на протест срещу закона за украинския език. Това обаче няма да попречи на провеждането на заседание на Северноатлантическия съвет на НАТО в Украйна, тъй като то се провежда не на министерско, а на посланическо равнище. \r\nУкраинският лидер заяви, че за първи път на срещата на контактната група за урегулиране на конфликта в  източната част на страната  ще присъства новият началник на Генералния щаб на въоръжените сили Руслан Хомчак. \r\n\"Ще има някои предложения,\" каза Зеленски. \"Искаме да завършим всичко: прекратяване на огъня, размяна на затворници и много точки.\" \r\nВ същото време Зеленски добави, че не би искал да разкрива веднага всички позиции на украинската страна, но каза, че това се отнася и до хуманитарни, социални и икономически въпроси. \r\nЗеленски обеща, че споразуменията по тези въпроси ще бъдат публикувани скоро.  Юлиян Марков", "date": "2019.06.04", "title": "TAСС: Зеленски заяви готовност за преговори с Русия и изпълнение на Минските договорености"}
{"url": "http://www.focus-news.net/news/2019/06/04/2665907/ministerstvoto-na-okolnata-sreda-i-vodite-otpuska-dopalnitelni-sredstva-za-po-chist-vazduh-v-obshtinite-obzor.html", "text": "390 млн. лева ще бъдат отпуснати за подмяна на средствата от градския транспорт в общини с високи нива на замърсен въздух. Това обяви по време на пресконференция министърът на околната среда и водите Нено Димов. Средствата ще бъдат използвани за подмяна на старите паркове с нови електробуси, тролейбуси или трамваи. Парите ще се разпределят в 10 общини, които са в наказателна процедура по числата за качеството на атмосферния въздух. Те трябва до месец юни да подадат своите заявления за участие в подпомагането. В рамките на тази година ще бъдат сключени договори с тях.  \r\nМинистър Димов отчете, че замърсяването на въздуха е голям проблем за България и Европа. Почти две 2/3 от държавите в ЕС имат градове, които не отговарят на критериите на качество на атмосферния въздух. В страната ни най-голям замърсител са финните прахови частици. Според Нено Димов едно от решенията е електрификация на транспорта. Той поясни, че електропревозът и електромобилите освен, че отделят значително по-малко вредни емисии, са и по-евтини.  \r\nКато друга мярка за подобряване качеството на атмосферния въздух МОСВ ще предприеме отваряне на второ финансиране по оперативната програма за битово отопления. В нея ще могат да се включат общините, които не са участвали при първата процедура. При новото финансиране ще бъдат разпределени още 80 млн. лв. „Така на практика ще осигурим може би 8 пъти по-голям ресурс, отколкото е било предвидено в оперативната програма по време на нейното договаряне“, уточни министърът на околната среда. \r\nМинистър Нено Димов отбеляза, че България, заедно със страните от Централна и Източна Европа, ще търси възможност за финансиране от Европейската комисия (ЕК) на проекти за електромобилност в следващия програмен период.  \r\n„В разговори съм с колеги от други страни от Централна и Източна Европа, най-вече със страните от Вишеградската четворка. Ще търсим начин да активизираме по-голям финансов ресурс от ЕК за стимулиране не само на градския транспорт, но и изграждане на инфраструктура – включително т.нар. зелени коридори, които да свързват не само град с град, но и град с държава, така че да може да се стигне с електромобил от Мюнхен до Пловдив или да пътувате от Латвия до Гърция“, обясни министър Димов. \r\nПредседателят на Управителния съвет на Националния доверителен екофонд Пенка Смоленова съобщи, че фондът има значим принос за по-чиста околна среда.  \r\n„От 2015 г. насам НДЕФ е единственият източник на безвъзмездна субсидия за стимулиране използването на електрическите превозни средства. НДЕФ администрира първата национална инициатива за насърчаване използването на електромобили, което допринася за изпълнението на приоритетни политики в околната среда – подобряване качеството на атмосферния въздух, намаляване емисиите от парникови газове и на нивата на шумовото замърсяване“, отбеляза Пенка Смоленова. Тя отчете, че през 2018 г. е работено по изпълнението на 58 проекта за енергийна ефективност със 78 обекта. Изплатената субсидия е в размер на над 4,8 млн. лева. \r\nДаяна ДЮЛГЕРОВА", "date": "2019.06.04", "title": "Министерството на околната среда и водите отпуска допълнителни средства за по-чист въздух в общините (ОБЗОР)"}
{"url": "http://www.focus-news.net/news/2019/06/04/2665909/independent-poseshtenie-na-prezidenta-na-sasht-donald-tramp-vav-velikobritaniya.html", "text": "Посещението на президента на САЩ Доналд Тръмп във Великобритания започна с пищно кралско посрещане, пише изданието  „Independent“ . Кралицата изпрати закодирано предупреждение към Тръмп, по отношение на готовността му да разруши институции като ООН.  \r\nНа официалния банкет, на който Кралицата беше домакин в балната зала на Бъкингамския дворец, монархът говори за „близкото и дългогодишно приятелство“ между двата съюзника.  \r\nВсе пак тя добави, че „след общите жертви на Втората световна война, Великобритания и САЩ работиха с други съюзници, за да изградят събрание на международни институции, за да се гарантира, че ужасите на войната никога няма да се повторят“.  \r\n„Докато света се променя, ние завинаги помним първоначалната цел на тези структури – нациите да работят заедно, за да гарантират трудно постигнатия мир“, допълни Кралицата.  \r\nПрезидентът на САЩ приветства монарха, като „велика, велика жена“ и похвали ролята на Обединеното Кралство в „могъщото начинание на праведните нации“ на D-Day, чиято 75-а годишнина Тръмп ще отбележи с британския премиер Тереза Мей по-късно тази седмица.  \r\nВъпреки, че се държеше далеч от политическите послания, Тръмп очевидно изрази своята подкрепа за Брекзит, като заяви, че иска да „утвърди общите ценности, които ще ни обединят задълго в бъдещето – свобода, суверенитет, самоопределение“.   Светлин Божков", "date": "2019.06.04", "title": "„Independent“: Посещение на президента на САЩ Доналд Тръмп във Великобритания"}
{"url": "http://www.focus-news.net/news/2019/06/04/2665910/guardian-tereza-mey-shte-pohvali-otlichnoto-partnyorstvo-sas-sasht-na-sreshtata-s-donald-tramp.html", "text": "Британският премиер Тереза Мей ще настоява, че отношенията между САЩ и Обединеното кралство са „отлично партньорство, но може да ги направим още по-добри“, когато посрещне американския президент Доналд Тръмп на Даунинг Стрийт във вторник, в едно от своите последни действия като лидер на консерваторите, пише изданието  „Guardian“ .  \r\nСамо дни преди да напусне лидерския пост на нейната партия, премиерът и нейния съпруг Филип Мей, ще приветстват американския президент за разговори в правителствената сграда.  \r\nТръмп и Мей няма да проведат лична двустранна среща, но ще присъстват на редица други събития, старателно подготвени, за да подчертаят връзките между двете страни.  \r\nДвамата лидери ще започнат деня, като домакинстват съвместно на бизнес закуска с американски и британски фирми, подчертавайки предимствата на двустранна сделка за свободна търговия след Брекзит.  \r\nГоворейки за отношенията между двете страни, британският премиер ще заяви, че „имаме отлично партньорство, но вярвам, че можем да го направим дори по-добро. С двустранно споразумение за свободна търговия, с по-широко икономическо сътрудничество и чрез продължаване на съвместната работа за укрепване, оформяне и въздействие върху световната икономика, и нейните правила, и институции, като поддържаме пазарите свободни, справедливи и отворени, и поддържаме конкурентноспособността на нашите индустрии“.  \r\nТръмп заяви в понеделник, че „голяма търговска сделка е възможна, след като Великобритания се отърве от оковите“.   Светлин Божков", "date": "2019.06.04", "title": "„Guardian“: Тереза Мей ще похвали отличното партньорство със САЩ на срещата с Доналд Тръмп"}
{"url": "http://www.focus-news.net/news/2019/06/04/2665898/reuters-darzhavniyat-departament-na-sasht-odobri-vazmozhnata-prodazhba-na-osem-iztrebitelya-f-16-na-balgariya.html", "text": "Държавният департамент на САЩ одобри възможната продажба на осем изтребителя F-16 и свързаното с тях оборудване на България, в сделка на приблизителна стойност 1,67 милиарда долара, предаде агенция  Reuters .  \r\nОт Агенцията за сътрудничество в отбраната и сигурността към Департамента на отбраната на САЩ съобщиха в изявление, че главен изпълнител ще бъде компанията Lockheed Martin.  \r\n„Предложената сделка ще допринесе за външната политика и националната сигурност на САЩ, като ще подпомогне за подобряването на сигурността на съюзник в НАТО и ключов демократичен партньор на САЩ, в осигуряването на мира и стабилността в този регион“, се казва в изявлението.   Светлин Божков", "date": "2019.06.04", "title": "Reuters: Държавният департамент на САЩ одобри възможната продажба на осем изтребителя F-16 на България"}
{"url": "http://www.focus-news.net/news/2019/06/04/2665915/ria-novosti-ruskata-armiya-e-provela-uspeshno-izpitatelno-izstrelvane-na-nova-raketa-ot-sistemata-na-pro.html", "text": "Руската армия е провела успешно изпитателно изстрелване на нова ракета от системата на противоракетната отбрана (ПРО), на полигон в Казахстан, предаде  РИА Новости , позовавайки се на пресслужбата на руското министерство на отбраната.  \r\nОт пресслужбата заявиха, че „новата ракета, след серия изпитания, достоверно е потвърдила заложените характеристики и е изпълнила успешно задачите, поразявайки целта със зададената точност“.  \r\nСистемата за ПРО стои на въоръжение към Въздушно-космическите сили и е предназначена за защита от удари на средства за въздушно-космическо нападение.   Светлин Божков", "date": "2019.06.04", "title": "РИА Новости: Руската армия е провела успешно изпитателно изстрелване на нова ракета от системата на ПРО"}
{"url": "http://www.focus-news.net/news/2019/06/04/2665911/euronews-mayk-pompeo-smyata-che-sasht-i-evropeyskite-strani-nyamat-sashtestveni-razlichiya-v-podhoda-kam-iran.html", "text": "Държавният секретар на САЩ Майк Помпео заяви, че позициите на Вашингтон и на европейските страни по отношение на Иран, не се разминават по ключовите въпроси, съобщи телевизия  Euronews . Помпео се намира в Хага, за участие в Глобалната среща за предприемачество, която ще се проведе на 4-5 юни.  \r\n„Няма различия по основните въпроси. Аз чух как британският външен министър Джереми Хънт говореше за това, че имаме общо мнение относно заплахите от страна на Иран. Ние се разминахме в подходите към Съвместния всеобхващащ план за действие за иранската ядрена програма и ние имаме свой анализ за това, как по най-успешен начин да попречим на Иран да придобие ядрени оръжия“, заяви Помпео.  \r\nПо неговите думи, „това е технически въпрос, по който ние се разминаваме. Мисля, обаче, че европейците и американците имат до голяма степен общо разбиране за тенденциите, целите, рисковете и заплахите“.   Светлин Божков", "date": "2019.06.04", "title": "Euronews: Майк Помпео смята, че САЩ и европейските страни нямат съществени различия в подхода към Иран"}
{"url": "http://www.focus-news.net/news/2019/06/04/2665914/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Посещението на президента на САЩ Доналд Тръмп във Великобритания започна с пищно кралско посрещане, пише изданието  „Independent“ . Кралицата изпрати закодирано предупреждение към Тръмп, по отношение на готовността му да разруши институции като ООН.  \r\nНа официалния банкет, на който Кралицата беше домакин в балната зала на Бъкингамския дворец, монархът говори за „близкото и дългогодишно приятелство“ между двата съюзника.  \r\nВсе пак тя добави, че „след общите жертви на Втората световна война, Великобритания и САЩ работиха с други съюзници, за да изградят събрание на международни институции, за да се гарантира, че ужасите на войната никога няма да се повторят“.  \r\n„Докато света се променя, ние завинаги помним първоначалната цел на тези структури – нациите да работят заедно, за да гарантират трудно постигнатия мир“, допълни Кралицата.  \r\nПрезидентът на САЩ приветства монарха, като „велика, велика жена“ и похвали ролята на Обединеното Кралство в „могъщото начинание на праведните нации“ на D-Day, чиято 75-а годишнина Тръмп ще отбележи с британския премиер Тереза Мей по-късно тази седмица.  \r\nВъпреки, че се държеше далеч от политическите послания, Тръмп очевидно изрази своята подкрепа за Брекзит, като заяви, че иска да „утвърди общите ценности, които ще ни обединят задълго в бъдещето – свобода, суверенитет, самоопределение“. \r\n*** \r\nБританският премиер Тереза Мей ще настоява, че отношенията между САЩ и Обединеното кралство са „отлично партньорство, но може да ги направим още по-добри“, когато посрещне американския президент Доналд Тръмп на Даунинг Стрийт във вторник, в едно от своите последни действия като лидер на консерваторите, пише изданието  „Guardian“ .  \r\nСамо дни преди да напусне лидерския пост на нейната партия, премиерът и нейния съпруг Филип Мей, ще приветстват американския президент за разговори в правителствената сграда.  \r\nТръмп и Мей няма да проведат лична двустранна среща, но ще присъстват на редица други събития, старателно подготвени, за да подчертаят връзките между двете страни.  \r\nДвамата лидери ще започнат деня, като домакинстват съвместно на бизнес закуска с американски и британски фирми, подчертавайки предимствата на двустранна сделка за свободна търговия след Брекзит.  \r\nГоворейки за отношенията между двете страни, британският премиер ще заяви, че „имаме отлично партньорство, но вярвам, че можем да го направим дори по-добро. С двустранно споразумение за свободна търговия, с по-широко икономическо сътрудничество и чрез продължаване на съвместната работа за укрепване, оформяне и въздействие върху световната икономика, и нейните правила, и институции, като поддържаме пазарите свободни, справедливи и отворени, и поддържаме конкурентноспособността на нашите индустрии“.  \r\nТръмп заяви в понеделник, че „голяма търговска сделка е възможна, след като Великобритания се отърве от оковите“. \r\n*** \r\nХиляди протестиращи ще залеят улиците на Лондон, на втория ден от официалното посещение на президента на САЩ Доналд Тръмп във Великобритания, докато американският лидер се готви да проведе разговори с Тереза Мей, пише изданието  „Evening Standard“ .  \r\nОсновната демонстрация срещу посещението на Тръмп е насрочена за днес, като се очаква около 250 000 души да тръгнат от площад Трафалгар до Даунинг Стрийт.  \r\nЛейбъристкият лидер Джереми Корбин се подготвя да поведе демонстрацията, която е планирано да съвпадне с разговорите на президента на САЩ с британския премиер.  \r\nКорбин заяви, че ще се обърне към демонстрантите във вторник „в знак на солидарност с тези които Тръмп напада в Америка, по света и в нашата собствена страна“.  \r\nПротестите са предшествани от огромна операция по сигурността, която започна вчера в столицата, като Скотланд Ярд затвори улици около Бъкингамския дворец и Даунинг Стрийт. В операцията по гарантиране на сигурността участват около десет хиляди полицаи и е на стойност 25 милиона паунда.  \r\nТова означава, че хилядите активисти няма да могат да демонстрират пред входа на Даунинг Стрийт.", "date": "2019.06.04", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/06/04/2665913/evening-standard-mnogohilyadni-protesti-sreshtu-donald-tramp-se-ochakvat-v-london.html", "text": "Хиляди протестиращи ще залеят улиците на Лондон, на втория ден от официалното посещение на президента на САЩ Доналд Тръмп във Великобритания, докато американският лидер се готви да проведе разговори с Тереза Мей, пише изданието  „Evening Standard“ .  \r\nОсновната демонстрация срещу посещението на Тръмп е насрочена за днес, като се очаква около 250 000 души да тръгнат от площад Трафалгар до Даунинг Стрийт.  \r\nЛейбъристкият лидер Джереми Корбин се подготвя да поведе демонстрацията, която е планирано да съвпадне с разговорите на президента на САЩ с британския премиер.  \r\nКорбин заяви, че ще се обърне към демонстрантите във вторник „в знак на солидарност с тези които Тръмп напада в Америка, по света и в нашата собствена страна“.  \r\nПротестите са предшествани от огромна операция по сигурността, която започна вчера в столицата, като Скотланд Ярд затвори улици около Бъкингамския дворец и Даунинг Стрийт. В операцията по гарантиране на сигурността участват около десет хиляди полицаи и е на стойност 25 милиона паунда.  \r\nТова означава, че хилядите активисти няма да могат да демонстрират пред входа на Даунинг Стрийт.   Светлин Божков", "date": "2019.06.04", "title": "„Evening Standard“: Многохилядни протести срещу Доналд Тръмп се очакват в Лондон"}
{"url": "http://www.focus-news.net/news/2019/06/04/2665912/normalizira-se-obstanovkata-sled-intenzivnite-valezhi-v-zapadna-i-tsentralna-balgariyaobzor.html", "text": "Нормализира се обстановката след интензивните валежи, които паднаха на 2 и 3 юни в Западна и Централна България. Жълт код за интензивни валежи, гръмотевични бури и условия за градушки беше обявен в западните и централни райони. Най-големи количества валежи бяха измерени в областите Пловдив, Велико Търново, Казанлък, Русе, Пазарджик и др. \r\nПловдив \r\nОколо 1000 сигнала са получени за произшествия след интензивния дъжд в Пловдив. По данни на НИМХ количествата валежи са били около 70 л/кв. м. Заради усложнената метеорологична обстановка в града заседава кризисен щаб, ръководен от началника на ОДМВР-Пловдив старши комисар Атанас Илков. На място пристигнаха и министърът на вътрешните работи Младен Маринов и директорът на ГДПБЗН гл. комисар Николай Николов, които направиха оглед на щетите. Ситуацията постепенно се нормализира, няма сигнали за бедстващи и пострадали хора. Единствените поражения по инфраструктурата в града са по настилката на бул. „Санкт Петербург“. Очаква се ремонт да бъда извършен в най-кратки срокове. \r\nМинистър Младен Маринов заяви, че над 12 са били критичните точки в Пловдив по време на пороя. „Една от тях е при управлението на НКЖИ в града, където половин метър вода само ни делеше от товa да бъдат залети всички елтабла, които да доведат до изключване на напрежението по линията, но се справихме отлично”, каза той. Вътрешният министър благодари на всички от кризисния щаб, които са работили през цялата нощ - районни кметове, областен управител, служители на пожарната и на МВР. От своя страна, гл. комисар Николай Николов заяви, че около 30 души са били евакуирани и извадени от автомобилите си по време на пороя. Имало е и евакуация на хора към по-високи етажи за осигуряване на безопасност на деца и възрастни, както и на лежащо болни. \r\nАсеновград също пострада от поройните валежи. Разрушена е асфалтовата настилка на няколко улици в града, като най-засегната е улица „Конушка“, където водната стихия е откъснала парчета асфалт. Проблеми има и в кварталите „Горни Воден“ и „Долни Воден“, където са разрушени пътни настилки и тротоари. Общински кризисен щаб с цел превенция бе свикан и в Карлово. Беше разпоредено на кметовете на населените места от общината да предприемат превантивни мерки по обезопасяване на невралгични точки и наблюдение на отводнителните шахти. \r\nВелико Търново \r\n21 л/кв. м са отчетените количества валежи във Велико Търново. 11 са получените сигнали за наводнени сгради и улици, закъсали автомобили и паднали дървета. Придошли води на река Янтра затлачиха с дървета моста на пътя Горна Оряховица – Първомайци и наводниха двора на църквата „Св. 40 мъченици\". Специализирана техника разчисти отворите на мостовото съоръжение и изпомпи водата от двора на храма. Предприети са мерки за наблюдение на коритото на Янтра и за ранно предупреждение на хората за евакуиране при необходимост. \r\nЧастично бедствено положение беше обявено в Община Горна Оряховица. Сутринта на 3 юни Александровският мост до Първомайци беше затворен, тъй като дъгите му бяха затлачени от клони и дънери, довлечени от реката. Специализирана техника почисти събралите се наноси вследствие на обилния дъжд. Непрекъснато се следят нивата на реките в цялата област, както и в съседните райони. \r\nКазанлък \r\nВ Казанлък също бяха измерени количества валежи от 21 л/кв. м. Вътрешният министър Младен Маринов посети града, за да направи проверка на щетите. Той обясни, че бързата реакция на общината, полицията и екипите на пожарната безопасност е допринесла за минимализиране на щетите в района. „Хубаво е, че много хора са откликнали и са се притекли на помощ на пострадалите. Това е показателен знак, че в обществото се възражда традиционната за българина съпричастност към проблемите на другите“, коментира Маринов и изрази увереност, че с общи усилия на хората ще бъде помогнато да възстановят щетите. „Прави се всичко възможно за минимализиране на щетите, благодарение на ракетните площадки районът е предпазен от градушка, което би довело до сериозни загуби за стопаните и за селскостопанската продукция“, заяви вътрешният министър. \r\nСтара Загора \r\nНад 60 са сигналите за отводняване на сгради и дворове, паднали дървета и закъсали автомобили и автобуси след проливния дъжд в Стара Загора. Екипи на пожарната са евакуирали хора от закъсал автобус към село Горно Ботево, извършено е отводняване на жилищни сгради в Стара Загора и село Християново. Екипи на РСПБЗН - Казанлък са участвали в евакуиране на хора в село Средногорово от залети с вода къщи и дворове от придошлите води на река Гюрлийска. Екипи на РСПБЗН - Гурково са участвали в евакуиране на хора в Николаево и отводняване на залети с вода къщи и дворове от паднали интензивни валежи от дъжд. Екипи на РСПБЗН - Опан са участвали в евакуиране на майка и две деца от къща залята с вода в село Бяло поле, община Опан и залети с вода къщи и дворове в село Опан и в село Тракия. В селата Горно Ботево, Яворово и Ракитница са отстранени паднали дървета по пътното платно и е осигурено нормално преминаване на автомобилите. В ТЕЦ 2 са работили 2 екипа от ПБЗН за отводняване на шламова помпена станция-3 и сгуроотвал.  \r\nЧастично бедствено положение е обявено на територията на старозагорската община Опан заради интензивните валежи в района. Те са причинили наводнения в домовете на много хора и в селскостопански постройки. Силният вятър е съборил дървета, има залята от водата инфраструктура, както и преливащи дерета. \r\nМножество сигнали за наводнени имоти и съборени дървета са получени и в областите Пазарджик, Кюстендил, Видин, Сливен, Кърджали и др. Няма пострадали хора и нанесени сериозни материални щети. \r\nВъв връзка с критичните нива на язовирите и реките министърът на околната среда и водите Нено Димов заяви, че няма информация за прелели водни басейни. Активиран е щабът за наблюдението им. „Ние следим постоянно прогнозите и сме в контакт с НИМХ. Очаква се валежи да има и в Северозападна България, така че там, където има прогноза, там са и наблюденията. Ресурсът, с който разполагаме, е на терен и хората там докладват за ситуацията“ поясни министър Димов.", "date": "2019.06.04", "title": "Нормализира се обстановката след интензивните валежи в Западна и Централна България(ОБЗОР)"}
{"url": "http://www.focus-news.net/news/2019/06/04/2665916/pregled-na-mezhdunarodnite-novini-do-6-chasa-agentsiya-fokus.html", "text": "САЩ одобриха доставката на изтребители F-16 за България, на стойност 1,7 милиарда долара, предаде  РИА Новости , позовавайки се Агенцията за отбранително сътрудничество към структурите на Пентагона.  \r\nПродажбата на изтребителите е одобрена от Държавния департамент на САЩ, който оценява политическите рискове при подобни сделки. Дипломатическото ведомство е достигнало до извода, че продажбата на самолетите „ще спомогне за осъществяване на задачите на външната политика и националната сигурност на САЩ, ще помогне за укрепване на сигурността на НАТО и сигурността на ключов партньор на САЩ“.  \r\nБългария иска да закупи осем самолета модел F-16 C/D Block 70/72, десет двигателя за тях, десет комуникационни системи, както и друго оборудване и боеприпаси.  \r\nОдобряването на сделката от властите в САЩ не означава, че тя задължително ще се състои. Преговорите се водят между правителството на България и производителя на самолетите Lockheed Martin, допълва агенцията.   \r\n***  Държавният департамент на САЩ одобри възможната продажба на осем изтребителя F-16 и свързаното с тях оборудване на България, в сделка на приблизителна стойност 1,67 милиарда долара, предаде агенция  Reuters .  \r\nОт Агенцията за сътрудничество в отбраната и сигурността към Департамента на отбраната на САЩ съобщиха в изявление, че главен изпълнител ще бъде компанията Lockheed Martin.  \r\n„Предложената сделка ще допринесе за външната политика и националната сигурност на САЩ, като ще подпомогне за подобряването на сигурността на съюзник в НАТО и ключов демократичен партньор на САЩ, в осигуряването на мира и стабилността в този регион“, се казва в изявлението. \r\n***  Администрация на САЩ взе решение да предаде на България изтребители F-16 C/D Block 70/72 и съпътстващото оборудване към тях, на обща стойност 1,673 милиарда долара, предаде  ТАСС . Това съобщиха от Управлението към министерството на отбраната на САЩ за отбранително сътрудничество и сигурност, което отговаря за доставките на военна техника и въоръжения зад граница, по междуправителствени договори.  \r\nДадено е разрешение за продажба на осем самолета, както и съпътстващото оборудване и боеприпаси.  \r\nОт гледна точка на американското военно ведомство, изпълнението на договора отговаря на интересите „на външната политика и националната сигурност на САЩ“.  \r\n„Предлаганата продажба ще подпомогне възможностите на България да отбранява своето въздушно пространство, обезпечаването на регионалната сигурност, както и възможностите за взаимодействие със САЩ и НАТО“, се подчертава в документа.  \r\n„Предполагаемата продажба на това оборудване няма да доведе до промяна на военния баланс в региона“, твърдят американските власти.  \r\nРазрешението за изпълнение на тези договорености, което в съответствие с националното законодателство издава Държавния департамент на САЩ е получено. Американската администрация официално уведоми Конгреса на САЩ за взетото от нея решение. Сега законодателната власт в САЩ има 30 дни за проучване на този военен договор и неговото възможно блокиране, допълва агенцията. \r\n*** Френският президент Еманюел Макрон заяви в понеделник, че изцяло е приел ролята си на „лошото ченге“ в преговорите за излизане на Великобритания от Европейския съюз, като е настоял за по-кратка отсрочка на Брекзит, предава  AFP . \r\nМакрон настоя за твърда линия срещу Лондон, след като британските законодатели отказаха да подкрепят споразумението за излизане, постигнато от премиера Тереза Мей и Брюксел. \r\n„Винаги ме изобразяват като лошия човек в стаята... приемам тази си роля, защото мисля, че е голяма грешка да отлагаме“, каза Макрон на среща на ръководителите на международните банки в Елисейския дворец в Париж. \r\nСлед първото удължаване в края на март лидерите на ЕС дадоха на Великобритания до края на октомври да намери начин да избегне напускането без сделка, което потенциално ще предизвика хаос в търговията. \r\nТова беше компромис между Макрон и други, готови да приемат Брекзит без сделка, както и други лидери на ЕС, които бяха готови да дадат на Великобритания още повече време. \r\n\"Мисля, че това е окончателният краен срок, защото не искам новата комисия и новата изпълнителна власт да трябва да се справят с този проблем\", обясни Макрон. \r\nТой предупреди, че възобновяването на преговорите за сделка за Брекзит е невъзможно, но също така заяви, че не вижда как Великобритания ще одобри сделката \"без нови общи избори или референдум за договореното\". \r\nБританската политика беше хвърлена в хаос около излизането от ЕС, след като дузина политици се кандидатираха да наследят премиера Тереза Мей, която обяви оставката си миналия месец заради нежеланието на мнозина в нейната партия тя да води „Торите“. \r\nВъпреки това Макрон предположи, че лидерите на ЕС биха желали да дадат повече време в случай на обещание за нов референдум за Брелзот или ако има желание да се договори \"нещо съвсем ново\". \r\n„До последния момент, единственият, който е в състояние да спре Брекзит, е правителството на Великобритания“, заяви той. \r\n***  Президентът на САЩ Доналд Тръмп заяви, че Русия е съобщила, че е изтеглила по-голямата част от своя персонал във Венецуела, предаде  AFP . Изявлението на Тръмп идва два месеца, след като той призова Москва „да се изтегли“ от разкъсваната от криза латиноамериканска държава.  \r\n„Русия ни информира, че е изтеглила по-голямата част от своя персонал във Венецуела“, заяви Тръмп от Лондон, където се намира на официално посещение.  \r\nНапрежението между САЩ и Русия се увеличи, във връзка с продължаващата месеци криза във Венецуела, където Вашингтон насочи усилията си в кампания за сваляне от власт на подкрепяния от Москва президент Николас Мадуро.  \r\nТръмп призова Русия „да се изтегли“ от Венецуела през март, след като Москва изпрати около 100 военнослужещи, за да подкрепи режима в Каракас, допълва агенцията. \r\n***  Президентът на САЩ Доналд Тръмп заяви, че Русия е съобщила, че е изтеглила по-голямата част от своя персонал във Венецуела, предаде  AFP . Изявлението на Тръмп идва два месеца, след като той призова Москва „да се изтегли“ от разкъсваната от криза латиноамериканска държава.  \r\n„Русия ни информира, че е изтеглила по-голямата част от своя персонал във Венецуела“, заяви Тръмп от Лондон, където се намира на официално посещение.  \r\nНапрежението между САЩ и Русия се увеличи, във връзка с продължаващата месеци криза във Венецуела, където Вашингтон насочи усилията си в кампания за сваляне от власт на подкрепяния от Москва президент Николас Мадуро.  \r\nТръмп призова Русия „да се изтегли“ от Венецуела през март, след като Москва изпрати около 100 военнослужещи, за да подкрепи режима в Каракас, допълва агенцията. \r\n***  Властите в САЩ се подготвят да започнат мащабно разследване по отношение на компаниите Amazon, Apple, Facebook и Google, за възможни нарушения от тяхна страна на антимонополното законодателство, предаде агенция  Reuters . \r\nОчаква се пълномощията в хода на разследването да бъдат разделени между Федералната търговска комисия на САЩ, която ще вземе под надзор Amazon и Facebook, и министерството на правосъдието, което ще се заеме с Apple и Google.  \r\nЕдновременно с това за начало на собствено разследване обявиха и демократите в Палатата на представителите на Конгреса на САЩ. Те имат намерение да проверят дейността на същите Amazon, Apple, Facebook и Google, както и на други технологични гиганти, за да определят, дали тези компании не са станали прекалено големи и влиятелни, заплашвайки по този начин честната конкуренция и интересите на потребителите. \r\n***  Държавният секретар на САЩ Майк Помпео заяви, че позициите на Вашингтон и на европейските страни по отношение на Иран, не се разминават по ключовите въпроси, съобщи телевизия  Euronews . Помпео се намира в Хага, за участие в Глобалната среща за предприемачество, която ще се проведе на 4-5 юни.  \r\n„Няма различия по основните въпроси. Аз чух как британският външен министър Джереми Хънт говореше за това, че имаме общо мнение относно заплахите от страна на Иран. Ние се разминахме в подходите към Съвместния всеобхващащ план за действие за иранската ядрена програма и ние имаме свой анализ за това, как по най-успешен начин да попречим на Иран да придобие ядрени оръжия“, заяви Помпео.  \r\nПо неговите думи, „това е технически въпрос, по който ние се разминаваме. Мисля, обаче, че европейците и американците имат до голяма степен общо разбиране за тенденциите, целите, рисковете и заплахите“.", "date": "2019.06.04", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/06/04/2665917/ria-novosti-meksiko-predupredi-sasht-za-vazmozhen-rast-na-broya-na-migrantite.html", "text": "Мексиканските власти предупредиха САЩ за възможен ръст на броя на мигрантите към страната, в случай на въвеждане на новите американски мита, предаде  РИА Новости , позовавайки се на съвместно изявление на външното министерство, министерството на икономиката и министерството на селското стопанство на Мексико.  \r\n„Без важните мексикански усилия миграцията към САЩ би се увеличила с 250 хиляди души само през 2019 година. Ако митата бъдат въведени, миграционните потоци биха станали още по-многочислени, а двете икономики по-малко конкурентноспособни на външните пазари и по-малко процъфтяващи на вътрешните“, се казва в изявление на мексиканските власти.  \r\nВъв връзка с това Мексико отново предлага на САЩ да работят над решението на съвместните предизвикателства.   Светлин Божков", "date": "2019.06.04", "title": "РИА Новости: Мексико предупреди САЩ за възможен ръст на броя на мигрантите"}
{"url": "http://www.focus-news.net/news/2019/06/04/2665920/ria-novosti-noviyat-krag-ot-targovskite-pregovori-mezhdu-yaponiya-i-sasht-shte-se-provede-10-11-yuni.html", "text": "Новият кръг от търговските преговори на работно равнище между Япония и САЩ, ще се проведе във Вашингтон на 10-11 юни, съобщи японският министър на икономиката Тосимицу Мотеги, предаде  РИА Новости . Очаква се страните отново да потвърдят своите позиции по отношение на митата върху селскостопанските и промишлените стоки.  \r\n„В момента точното време и формат на срещата засега не са определени“, допълни Мотеги.  \r\nЯпония и САЩ започнаха търговските преговори, след като администрацията на Тръмп взе решение да се съсредоточи върху сключването на двустранни договорености. Недоволство на президента на САЩ Доналд Тръмп предизвиква, в частност, условията у обема на внос на японски автомобили.   Светлин Божков", "date": "2019.06.04", "title": "РИА Новости: Новият кръг от търговските преговори между Япония и САЩ ще се проведе 10-11 юни"}
{"url": "http://www.focus-news.net/news/2019/06/04/2665922/nimh-shte-prodalzhi-da-vali-dazhd-maksimalnite-temperaturi-shte-sa-mezhdu-20-i-25.html", "text": "Днес облачността ще е значителна и с прекъсвания ще продължи да вали дъжд. Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) .На места в Западна и Централна България краткотрайните валежи отново ще са интензивни, придружени с гръмотевици, градушка и временно усилване на вятъра. Привечер валежите ще отслабват и на много места ще спрат. Над източните райони облачността временно ще се разкъсва и намалява. В западната половина от страната ще е почти тихо, в източната ще духа до умерен югоизточен вятър. Максималните температури ще са между 20° и 25°. \r\nАтмосферното налягане е близко до средното за юни и ще остане без съществена промяна. \r\nПо Черноморието облачността ще е разкъсана, на места ще има превалявания от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 21-24°. Температурата на морската вода е 21-23°, на север от нос Калиакра е около 17°. Вълнението на морето ще е 1-2 бала. \r\nНад планините ще се развива купеста и купесто-дъждовна облачност и на много места ще има краткотрайни валежи от дъжд с гръмотевични бури. Ще духа до умерен вятър: в масивите от Западна България – от запад-северозапад, а в Източна - от юг-югоизток. Максималната температура на височина 1200 метра около 16°, на 2000 метра – около 9°.", "date": "2019.06.04", "title": "НИМХ: Ще продължи да вали дъжд - максималните температури ще са между 20° и 25°"}
{"url": "http://www.focus-news.net/news/2019/06/04/2665923/ministar-petya-avramova-shte-poseti-varna.html", "text": "Министърът на регионалното развитие и благоустройството Петя Аврамова ще посети Варна, където ще участва в среща-дискусия „Образцова община“. Това съобщиха от пресцентъра на  министерството . \r\nСъбитието е с начален час 15.30 часа и ще се проведе в хотел „Черно море“, зала 1 „Варна“, ул. „Сливница“ 33.", "date": "2019.06.04", "title": "Министър Петя Аврамова ще посети Варна"}
{"url": "http://www.focus-news.net/news/2019/06/04/2665921/predstoyashti-sabitiya-v-stranata-za-4-yuni-agentsiya-fokus.html", "text": "*** \r\nОт 15.30 часа в хотел „Черно море“, зала 1 „Варна“, ул. „Сливница“ 33, министърът на регионалното развитие и благоустройството Петя Аврамова ще посети Варна, където ще участва в среща - дискусия „Образцова община“.  \r\n*** \r\nОт 09.00 часа в Интерконтинентал Хотел София ще се проведе конференция „Бъдещето на вашия бизнес в Облака – сигурност и ефективност“. \r\n*** \r\nОт 09.30 часа 2 състав на Софийския градски съд ще гледа делото срещу лекарите Явор Л., Елена В., Антоний Ф., Александър Ч., Владислав Х., Христо Ц., обвинени за смъртта на родилка. \r\n*** \r\nОт 09.30 часа 16 състав на Специализирания наказателен съд ще гледа делото срещу Добромир М., Георги А. и др., обвинени в образуване и ръководене на организирана престъпна група.  \r\n*** \r\nОт 10.00 часа 6 състав на Специализирания наказателен съд ще гледа делото срещу Радослав К., чл. 65 НПК – молба за изменение на МН. \r\n*** \r\nОт 10.00 часа в Национален пресклуб БТА Институт за развитие на публичната среда ще представи анализ за изборите за Европейски парламент: преференциите, машинното гласуване и информираността на избирателите. \r\n*** \r\nОт 10.00 часа в сградата на КЕВР на бул. „Княз Ал. Дондуков“ № 8-10, ет. 4, ще се проведе открито заседание за обсъждане на доклад относно утвърждаване на цени в сектор „Електроенергетика“ за периода 01.07.2019 г. – 30.06.2020 г. \r\n*** \r\nОт 10.00 часа в сградата на КЕВР, бул. „Княз Ал. Дондуков“ № 8-10, ет. 4 ще се проведе открито заседание за обсъждане на доклад относно извършване на регулаторен преглед и утвърждаване на цени на топлинна енергия и определяне на цени и премии за електрическа енергия, произведена от високоефективно комбинирано производство на дружества от сектор „Топлоенергетика“ от 01.07.2019 г. \r\n*** \r\nОт 10.00 часа в сградата на КЕВР на бул. „Княз Дондуков“ 8-10, ет. 4 ще се проведе открито заседание за обсъждане на доклад относно утвърждаване на цена за разпределение на тягова електрическа енергия по разпределителните мрежи на железопътния транспорт. \r\n*** \r\nОт 11.00 часа в Националния пресклуб на БTA ще се състои представянето на доклада „Състоянието на достъпа до информация в България 2018“. \r\n*** \r\nОт 12.00 часа в Националния пресклуб на БTA ще бъде представен новият политически проект „Партия на новите българи“ (ПНБ). \r\n*** \r\nОт 12.30 часа АБВ ще даде пресконференция в централата на партията. \r\n*** \r\nОт 13.00 часа 3 състав на Специализирания наказателен съд ще гледа делото срещу Георги Г. и др., обвинени в образуване и ръководене на организирана престъпна група.  \r\n*** \r\nОт 14.30 часа 16 състав на Специализирания наказателен съд ще гледа делото срещу Давид М.., чл. 65 НПК – молба за изменение на МН. \r\n*** \r\nОт 14.00 часа в зала „Изток“ на Народното събрание Комисията по енергетика организира кръгла маса, на която да бъде представена концепция реализацията на газов хъб ”Балкан“. \r\n*** \r\nОт 14.00 часа в сградата на Народното събрание на пл. \"Княз Александър I\" №1, зала 238, Комисията по правни въпроси ще проведе заседание.  \r\n*** \r\nОт 18.00 часа в откритото дворно пространство на Галерия Арте ще бъде представена изложба на скулптура на Стоимен Марков. \r\n*** \r\nОт 18.00 часа в в зала 19 на Института за етнология и фолклористика с Етнографски музей – БАН, ул. „Московска“ 6 А, ще се състои представяне на том 1, 2018 и том 2, 2019, на  списание The Yearbook of Balkan and Baltic Studies. \r\n*** \r\nОт 19.00 часа в София Тех Парк, зала „Джон Атанасов“, ще се състои Петия юбилеен годишен бал на КРИБ под патронажа на премиера Бойко Борисов. \r\n*** \r\nОт 19.00 часа в ТС при НЧ „Йордан Йовков-1894\" ще бъде представена „Криворазбраната цивилизация\" от Добри Войников реисьор Петър Чапкънов. \r\n*** \r\nОт 10.30 часа в „Залата на славата“ в Спортен комплекс „Черно море“ ще се проведе пресконференция по повод олимпийската и световна квалификация по плуване, която ще се проведе на комплекс „Приморски“ във Варна от 7 до 9 юни. \r\n*** \r\nОт 12.00 часа в залата на Радио Варна ще се проведе пресконференция във връзка с 5-те представления на мюзикъла MAMMA MIA. \r\n*** \r\nОт 21.30 часа в Археологически музей – Варна ще се проведе концерт на Световноизвестния артист Иво Димчев.   \r\n*** \r\nОт 18.00 часа в Градската художествена галерия „Борис Георгиев“ ще бъде открита изложба живопис, рисунки и инсталации на Роберт Баръмов. \r\n*** \r\nОт 10.00 часа в пресклуба на БТА ще се състои пресконференция на Общинското ръководство на БСП в Горна Оряховица. \r\n*** \r\nОт 11.00 часа в пресклуба на БТА ще се състои пресконференция на народните представители от БСП за България.  \r\n*** \r\nОт 16.00 часа в парк „Марно поле“ ще се проведе протест срещу корупцията, неефективната съдебна система, ниските доходи и пенсии. \r\n*** \r\nОт 11.00 часа в залата на Общински съвет - Видин, кметът на Общината Огнян Ценков и Мартин Заимов, изпълнителен директор на Регионален фонд за градско развитие, ще подпишат договор за инвестиционен кредит за изпълнение на проект \"Реставрация и адаптация на Синагога-Видин в културен обект \"Културен център \"Жул Паскин\",  по Оперативна програма \"Региони в растеж\" 2014-2020. \r\n*** \r\nОт 19.00 часа в Камерна зала на ДКТ ще се играе „Ромео и Жулиета“ от Уилям Шекспир. \r\n*** \r\nОт 17.30 часа в Народно читалище „Й. Йовков-1870 г.“, Зала „Зорница“, ще бъдат отбелязани 149 години Народно читалище „Йордан Йовков -1870 г.“ \r\n*** \r\nОт 18.00 часа в Регионална библиотека „Дора Габе“, Фоайе с пиано, ще се състои представяне на историческия парк в с. Неофит Рилски, Варненско. \r\n*** \r\nОт 17.00 часа в ХГ ,,Христо Градечлиев“ ще се състои „Роза“ – ритъм и поезия от слънчева Италия-изложба живопис.  \r\n*** \r\nОт 10.30 часа в офиса на обществения посредник за територията на община Кюстендил Васил Иванов ще се проведе пресконференция.  \r\n*** \r\nОт 17.00 часа  в „Синята зала” на читалище „Братство 1869” - Кюстендил ще се проведе Възпоменателна вечер „Първите праведници от Кюстендил”.  \r\n*** \r\nОт 16.00 часа на площад „Жеравица“ в Монтана ще бъдат обособени щандове с информационни материали за военната професия и за служба в доброволния резерв от Военно окръжие – Монтана. От 18.30 часа на площада ще се проведе концерт на Представителния ансамбъл на Въоръжените сили, Представителния духов оркестър на Сухопътните войски. \r\n*** \r\nОт 19.30 часа в Голяма зала на Драматичен театър – Монтана Мариус Куркенски отново ще играе пред монтанска публика. \r\n*** \r\nОт 18.00 часа в Къща на художниците се открива изложба живопис на Маринела Новакова. \r\n*** \r\nОт 18.00 часа в Арт център - 3 се открива изложба живопис на Васимир Марков. \r\n*** \r\nОт 18.30 часа в зала ,,Катя Попова\" ще се играе постновката ,,Лоши деца\" от Михаела  Михайлов (по действителен случай), гостуване на  ДТ Търговище с дискусия по темата за насилието в училище след края на представлението. \r\n*** \r\nОт 09.00 часа в залата на Общински съвет – Пловдив ще се проведе заседание на общинските съветници.   \r\n*** \r\nВ 09.00 часа в зала 10 на Окръжния съд ще се проведе заседание по делото срещу началникът на сектор „Охранителна полиция“ в Трето РУ „Полиция“ на ОД на МВР – гр. Пловдив Стоян П., обвинен във взимане на подкуп и набавяне на имотна облага. \r\n*** \r\nВ 10.00 часа в зала 2 на Районния съд ще се проведе заседание по делото срещу Иван Б. и Анна К., обвинени за съставяне и за преправяне на български и чуждестранни документи за самоличност, свидетелства за управление на превозни средства, документи, удостоверяващи лични или регистрационни данни, документ за правоспособност, нотариални удостоверявания, като деянието е извършено с цел имотна облага.   \r\n*** \r\nВ 10.30 часа в Малка конферентна зала на ДК „Борис Христов“ ще се проведе пресконференция по повод фестивала ''Пловдив чете''.   \r\n*** \r\nВ 15.00 часа в зала 10 на Окръжния съд ще се проведе заседание по делото срещу молдовския гражданин Евгени Н., обвинен за разбиване на терминални устройства – банкомати. \r\n*** \r\nОт 09.00 часа в сградата на община Перник  ще се състои презентация за българската въглищна индустрия и региона на Югозападна България. \r\n*** \r\nОт 11.00 часа в сградата на Регионална библиотека „Любен Каравелов“, ще ще бъде открита изложбата „Из книгите на Европа“. \r\n*** \r\nОт 07.00 часа в храм „Рождество Богородично“ ще започнат утреня и божествена света литургия по повод 90-ата годишнина от освещаването на храма и 50-ата годишнина от обявяването на Симитли за град. \r\n *** \r\nВ 11.30 часа в читалище „Св. Климент Охридски“ ще бъде представен документалният сборник „Един живот в служба на Бога“. по прес. \r\n*** \r\nВ 13.00 часа започва конференцията \"Църквата \"Рождество Богородично\" в гр. Симитли: традиции и новаторство.  \r\n*** \r\nОт 14.00 часа в зала „Сливен” 60 деца от 5 и 6 клас от сливенските училища ще вземат участие в състезание по теми, свързани с полицейската работа, изучавани през учебната 2018/2019  по проекта „Работа на полицията в училищата”. \r\n*** \r\nОт 16.30 часа в зала „Май” ще се проведе публично обсъждане на отчета за приходите и разходите на бюджета на Община Сливен за 2018 година. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои творческо ателие – изработване на 3D пана с героите от любими литературни произведения. \r\n*** \r\nОт 13.00 часа в зала „П. Р. Славейков“, в сградата на Община Стара Загора, ще се състои информационен бизнес форум на тема „Искаш бизнесът ти да расте? Ние имаме експерти и ноу-хау.“ Брифинг за представители на медиите с лекторите ще се проведе между 12.30 и 12.50 ч. \r\n*** \r\nОт 17.30 часа центърът за подкрепа за личностно развитие към Община Стара Загора ще открие годишна изложба на школите по живопис, малка пластика и приложни изкуства. \r\n*** \r\nОт 20.00 часа случи в общинската спортна зала „Стара Загора“ легендарният барабанист Иън Пейс от „Дийп Пърпъл“ ще изнесе концерт. \r\n*** \r\nОт 20.30 часа в Лапидариума в двора на Регионален исторически музей – Стара Загора  ще  бъде представена едноактната комична опера „Слугинята господарка“ от Джовани Перголези. \r\n*** \r\nОт 11.00 часа в СТК „Стоян Ангелов-Чингиза\" при НЧ „Пробуда-1896\" ще бъде представена постановката \"Българи от старо време\" от Любен Каравелов режисьор Александър Александров, сценография Петя Демирова.   \r\nОт 10.00 часа деца от екоклуб „Зелени патрули“ на СУ „Панайот Волов“ ще почистят паркинга пред лесопарк „Кьошковете“, проявата е по повод 5 юни- Световен ден на околната среда.     \r\nОт 10.00 часа в зала 203 на общината ще се състои брифинг.    \r\nОт 17.00 часа в НЧ „Напредък“ ще бъде представена книгата “Последният рокендрол“.", "date": "2019.06.04", "title": "Предстоящи събития в страната за 4 юни (Агенция „Фокус“)"}
{"url": "http://www.focus-news.net/news/2019/06/04/2665926/sport-zverev-pobedi-fonini-s-31-seta.html", "text": "Александър Зверев се класира за четвъртфиналите на \"Ролан Гарос\" за втора поредна година след победа над италианеца Фабио Фонини с 3:6, 6:2, 6:2, 7:6 (7:5). Петият в схемата германец записа 14 аса и пет пробива за успеха, който постигна след близо три часа игра. Зверев ще има тежка задача в следващия кръг срещу първата ракета в света Новак Джокович, който е в серия от 25 поредни победи на турнири от Големия шлем. Той е участвал на 16 турнира от Големия шлем, но до момента не е преминавал по-напред от четвъртфиналите.", "date": "2019.06.04", "title": "Спорт: Зверев победи Фонини с 3:1 сета"}
{"url": "http://www.focus-news.net/news/2019/06/04/2665919/aktualna-patna-obstanovka.html", "text": "Информация за състоянието на републиканските пътища, предоставена от  Агенция “Пътна инфраструктура” . Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nСъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 10.10.2019 г.;  \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 07.06.2019 г.; \r\nОграничава се скоростта на движение по АМ „Тракия“ от км 88+264 до км 89+700 на 90 км/ч посока Бургас поради липса на маркировка и ОС в средна разделителна ивица. Срок до 07.06.2019 г.; \r\nДвижение в една лента на АМ „Тракия“ от км 104+500 до км 104+800 посока София, поради частични ремонтни дейности на асфалтовата настилка. Ограничено движението в активната и аварийната ленти. Движението се осъществява в изпреварващата лента и се регулира с пътни знаци. Срок до 04.06.2019 г.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОбласт Сливен: \r\nДвижението при с. Дядово от км 250+000 до км 275+000 посока Бургас се осъществява в едната лента поради ремонт на асфалтова настилка. Ограничено е движението в активната лента. Участъкът е сигнализиран с пътни знаци. Срок до 05.06.2019 г.; \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Ечемишка\" посока Варна се осъществява в една лента поради ремонт на видеонаблюдението. Затворена е активната лента, като движението се извършва в изпреварващата. Срок до 04.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; \r\nОбласт Варна: \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 04.06.2019 г. \r\nДвижението по АМ „Хемус” от км 375+800 до км 384+000 се осъществява с повишено внимание, поради почистване на земен окоп, рязане на храсти и ръчно косене. Сигнализирано с пътни знаци. Срок до 07.06.2019г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа:  Ограничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 06.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението в участъка 73+542 до 102+060 Белотинци – Монтана се осъществява се в една лента поради ремонтни дейности на асфалтовата настилка и скоростта на движение е ограничена до 40 км/ч . Регулира се от сигналисти на място . Срок до 06.06.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 07.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка І-3 Златна Панега – Радомирци от км 135+344 до км 151+000 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 10.06.2019 г. \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението с повишено внимание по път I-4 Пролаз – Търговище – с. Пробуда поради ремонт на асфалтовата настилка. Срок до 07.06.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Зая – Дряново в района на Дряново при км 124+800 се осъществява в едната лента поради ремонтни дейности на асфалтовата настилка. Срок 07.06 2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г.; \r\nОбласт Стара Загора: \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Ямбол: \r\nДвижението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка Карнобат – Ветрен от км 456+000 до км 485+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 05.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението по път I-8 Калотина – Драгоман от км 7+000 до км 10+000 се осъществява поетапно в една лента поради санитарна сеч на храсти и дървета в светлата част на денонощието. Движението се осъществява двупосочно в съседната лента. Срок до 07.06.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението по път I-9 Златни пясъци – Варна от км 83+200 до км 88+000 се осъществява с повишено внимание, поради ръчно косене, рязане на храсти и оформяне короните на дървета. Движението е сигнализирано с пътни знаци. Срок до 08.06.2019 г. \r\nДвижението по път I-9 Златни пясъци – Варна от км 97+000 /спирка Марек/ до км 100+100 /начало Варна/ се осъществява с повишено внимание, поради почистване на отводнителните шахти. Сигнализирано с пътни знаци. Срок до 05.06.2019 г. \r\nОбласт Бургас: \r\nДвижението в участъка Крушевец – Индже войвода от км 273+557 до км 274+300 се осъществява с повишено внимание поради извършване на краткотрайни ремонтни дейности от страна на ЕВН в светлата част на денонощието. Срок до 14.06.2019 г. \r\nДвижението в участъка Варна-Бургас от км 183+920 до км 184+595 в района на с. Баня се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 07.06.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 07.06.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Дюлино – м.с. Черно море от км 14+100 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г.; \r\nПът III-2085: Движението по път III-2085 Гюльовци – Просеник от км 20+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6009: Движението по път III-6009 Брястовец – Ахелой от км 12+000 до км 27+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.; \r\nПът III-9061: Движението по път III-9061 Слънчев бряг – Оризаре от км 0+000 до км 7+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 21.06.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът III-514: Движение с повишено внимание по път III-514 Горна Оряховица – В.Търново в участъка от км 44+100 до км 48+550 поради изсичане на храсти и косене на трева. Движението се регулира с пътни знаци, а при необходимост от регулировчици. Срок  до 18.00ч. на 10.06.2019 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок 04.06.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nПът ІІІ-1306: Движението по път ІІІ-1306  Сухаче - Габаре в участъка от км 30+000 до км 35+000 е с повишено внимание поради профилиране на банкети и окопи. Ограничението е сигнализирано с пътни знаци. Срок 07.06.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Скалско – Геша от км 25+728 до км 26+000 се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срок до 07.06.2019г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-107: Движението по път III-107 Рила - Рилски манастир от км 16+000 до км 30+000 се осъществява с повишено внимание поради  почистване на бордюри и предпазни мрежи. Сигнализирано e с пътни знаци. Срок до 07.06.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 10.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът IІІ-357: Движението по път ІІІ-357 Априлци-Велчево от км 3+200 до км 10+000 се осъществява с повишено внимание поради извършване на ремонтни дейности по ограничителни системи. Водачите да се движат със съобразена скорост. Срок: 10.06.2019г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г.; \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Плевен – Лом: път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Д-р.Йосифово – Монтана от км 37+825 до км 47+806   е ограничено за всички видове превозни средства, поради извършване на стройтелно - монтажни дейности. \r\nОбходен маршрут: За движещите се в посока Д-р Йосифово-Монтана   по РП ІІІ-112 Д-р Йосифово – Славотин пътно кръстовище с MON 2158 Долна Рикса-Клисурица до кръстовището с РП І-1/Е-79/ при км 89+036 по РП І-1/Е-79/ Винище-Долна Вереница-Пътен възел при км 108+392 по РП112 – Студено буче – и обратно. Срок до 15.06.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 06.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 21.06.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-3703: Движение в една лента по път III-3703 Пещера – Брацигово от км 2+500 до км 5+000, чрез поетапно затваряне на лява и дясна ленти за движение, поради ремонт на асфалтовата настилка. Движението се регулира с пътни знаци. Срок 04.06.2019 г  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\nПът III-623: Движението по път III-623 Жедна – Житуша при км 25+600 се осъществява в една лента поради ремонт на тръбен водосток. Уастъка е сигнализиран с пътни знаци. Водачите на МПС да се движат с повишено внимание и съобразена скорост. Краен срок до 14.06.2019 г.   \r\nПът III-6041: Движението по път III-6041 Касилаг – Кондофрей при км 2+350 се осъществява в една лента поради ремонт на тръбен водосток. Движението се регулира с пътни знаци. Водачите на МПС да се движат с повишено внимание и съобразена скорост. Краен срок до 14.06.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 05.06.2019 г.; \r\nПът ІІ-13: Движението по път II-13, Бяла Слатина-Долни Дъбник в участъка на гр.Кнежа от км   70+300 до км 72+100 е регулирано в едното платно поради машинно полагане на асфалт. Срок: до 10.06.2019 г  \r\nПът ІІ-34: Движението по път II-34 Плевен – Никопол в района на Коиловци при км 7+732 се осъществява с повишено внимание поради преместване на пътни знаци. Срок до 04.06.2019 г.; \r\nПът ІІ-34: Движението по път II-34 Плевен – Никопол в района на Мечка при км 13+000 се осъществява с повишено внимание поради преместване на пътни знаци. Срок до 04.06.2019 г.; \r\nПът ІІ-35: Движението по път II-35 Плевен – Ловеч в района на Плевен при км 5+296 се осъществява с повишено внимание поради преместване на пътни знаци. Срок до 04.06.2019 г.; \r\nПът ІІІ-118: Движението по път III-118 Гулянци – Долна Митрополия в района на Долна Митрополия при км 24+159 се осъществява с повишено внимание поради преместване на пътни знаци. Срок до 04.06.2019 г.; \r\nПът ІII-3402: Движението по път III-3002 Коиловци – Вълче трън в района на Коиловци при км 1+860 се осъществява с повишено внимание поради преместване на пътни знаци. Срок до 04.06.2019 г.; \r\nПът III-3005: Движението по път III-3005 Ясен – Катунец в района на Ясен при км 1+370 се осъществява с повишено внимание поради преместване на пътни знаци. Срок до 04.06.2019 г.; \r\nПът ІII-3502: Движението по път III-3502 Брестовец – Ъглен в района на Беглеж при км 19+148 се осъществява с повишено внимание поради преместване на пътни знаци. Срок до 04.06.2019 г.; \r\nПът ІII-3502: Движението по път III-3502 Брестовец – Ъглен в района на Тодорово при км 2+500 се осъществява с повишено внимание поради преместване на пътни знаци. Срок до 04.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 07.06.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-51: Движението по път II-51 гр. Бяла – с. Лом Черковна от км 3+000 до км 27+900 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-501: Движението по път III-501 Басарбово – Божичен от км 8+000 до км 14+00 се осъществява с повишено внимание поради почистване на кал от пътните платна,вследствие проливните валежи.Участъка е сигнализиран временно с пътни знаци. Ограничение на скоростта 40 км/ч.  Движението се регулира от сигналисти. Срок до 04.06.2019 г. включително. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nПът III-2001: Движението по път III-2001 Ветово – Глоджево от км 6+000 до км 30+000 се осъществява с повишено внимание поради почистване на кал от пътните платна,вследствие проливните валежи. Участъка е сигнализиран временно с пътни знаци. Ограничение на скоростта 40 км/ч.  Движението се регулира от сигналисти. Срок до 04.06.2019 г.  \r\nПът III-5001: Движението по път III-5001 Широково – Острица – Кацелово от км 14+000 до км 25+000 се осъществява с повишено внимание поради почистване на кал от пътните платна,вследствие проливните валежи. Участъка е сигнализиран временно с пътни знаци. Ограничение на скоростта 40 км/ч.  Движението се регулира от сигналисти. Срок до 04.06.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Смилец – Брадвари от км 8+000 до км 13+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци, конуси и регулировчици. Срок до 05.06.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 05.06.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 05.06.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино, от км 0+000 до км 15+150 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 07.06.2019 г. \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 /Софийски околовръстен път/ при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821 в лявата лента /посока Калотина/. Движението се извършва двупосочно в съседната лента. Участъкът е сигнализиран с пътни знаци и сигналисти. Срок 15.06.2019 г. \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд - Бучин проход от км 7+000 до км 8+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента и се регулира от пътни знаци. Срок 11.06.2019 г. \r\nПът II-82: Движението по път II-82 Самоков – София от км 75+000 до км 80+000 се осъществява с повишено внимание поради ремонт на ограничителни системи, поетапно и в двете посоки. Срок 07.06.2019 г. \r\nПът ІII-822: Движението по път ІII-822 Ихтиман – Самоков в района на Шипочане от км 6+500 до км 7+500 се осъществява поетапно в една лента, поради изграждане на стационарна контролна единица на електронна система за събиране на таксите за ползване на Републиканската пътна мрежа. Срок до 04.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-55: Движението по път II-55 Велико Търново – Гурково от км 33+420 до км 37+800 в посока гр. Гурково се осъществява двупосочно в една лента на определени участъци поради почистване на инертни материали.  Движението в участъка се регулира от пътни знаци. Срок до 05.06.2019 г. \r\nПът II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 06.06.2019 г. \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 15.06.2019 г.; \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движениет", "date": "2019.06.04", "title": "Актуална пътна обстановка"}
{"url": "http://www.focus-news.net/news/2019/06/04/2665927/api-dvizhenieto-v-tunel-echemishka-na-am-hemus-v-posoka-varna-shte-se-osashtestvyava-v-edna-lenta-poradi-remontni-deynosti.html", "text": "На 4 юни, от 9.00 ч. до 15.00 ч. движението в тунел „Ечемишка“ на АМ „Хемус“ в посока Варна ще се осъществява в една лента поради ремонтни дейности. Това съобщиха от пресцентъра на  Агенция \"Пътна инфраструктура\" . Ще бъде ограничено преминаването в активната лента, а трафикът ще се пренасочва в изпреварващата. \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация.", "date": "2019.06.04", "title": "АПИ: Движението в тунел „Ечемишка“ на АМ „Хемус“ в посока Варна ще се осъществява в една лента поради ремонтни дейности"}
{"url": "http://www.focus-news.net/news/2019/06/04/2665924/komisiyata-po-energetika-organizira-kragla-masa-na-koyato-da-bade-predstavena-kontseptsiya-realizatsiyata-na-gazov-hab-balkan.html", "text": "Комисията по енергетика организира кръгла маса, на която да бъде представена концепция реализацията на газов хъб „Балкан“. Това съобщиха от пресцентъра на  Народното събрание . Кръглата маса ще се проведе на 4 юни 2019 г. от 14.00 часа в зала „Изток“ на Народното събрание.  \r\nЗа осъществяването на проекта представители на „Газов Хъб Балкан“ ЕАД ще очертаят необходимите промени в законодателството.", "date": "2019.06.04", "title": "Комисията по енергетика организира кръгла маса, на която да бъде представена концепция реализацията на газов хъб „Балкан“"}
{"url": "http://www.focus-news.net/news/2019/06/04/2665929/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 4 юни, съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Пирински проход“ жк. „Красно село“ , се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Пирински проход“ от ул. „Дойран“ до ул. „Хубча“; ул. „Хубча“ от ул. „Пирински проход“ до бул. „Гоце Делчев“; бул. „Гоце Делчев“ от ул. „Дойран“ до ул. „Княгиня Клементина“; ул. „Княгиня Клементина“ от бул.    „Гоце Делчев“ до ул. „Дебър“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пирински проход“ ъгъла с ул. „Хубча“.  \r\nВъв връзка с реконструкция на уличен водопровод на ул. „Георги Никифоров“ с. Чепинци , се налага спиране на водоподаването от 09:00 до 19:00 часа на клиентите на „Софийска вода”, живеещи в района на: ул. „Хоризонт“, ул. „Отечество“, ул. „Стара планина“, ул. „Орфей“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Реката“ ъгъла с ул. „Георги Никифоров“.  \r\nВъв връзка с прекъсване на сградно водопроводно отклонение на ул. „Дядо Йоцо“ вилна зона „Симеоново - Драгалевци“ , се налага спиране на водоподаването от 10:00 до 15:00 часа на клиентите на „Софийска вода”, живеещи в района на: ул. „Златен век“ от ул. „Васил Попович“ до ул. „Симеоновска“; ул. „Дядо Йоцо“ №2, 2А.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеоновска“ ъгъла с ул. „Златен век“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.  \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.06.04", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/06/04/2665930/el-pais-sasht-otpraviha-ultimatum-kam-es-da-promeni-politikata-si-v-sferata-na-otbranata.html", "text": "Съединените щати преминаха от натиск към ултиматуми, като настояха Европа да промени вектора на зараждащата се отбранителна политика: Вашингтон възнамерява да я свърже тясно със своите интереси, като участва в европейски програми за развитие на въоръженията. Брюксел не е съгласен с това, страхувайки се да бъде заложник на американските правила за износ на военно оборудване. Според документите, с които разполага испанското издание  El Pais  напрежението е достигнало такова ниво, че администрацията на Доналд Тръмп е предупредила ръководството на ЕС, че Съюзът ще бъде оставен сам срещу заплахи като Русия, ако продължи да следва политиката си. Материалът е представен без редакторска намеса. \r\nУлтиматумът е отправен на 22 май във Вашингтон. „Ако се разрази криза и вашата отбрана не издържи, вашите граждани няма да са много щастливи от това, че сте купували оръжие само от европейски страни“, е предупредил заместник-държавния секретар по въпросите на Европа Майкъл Мърфи по време на бурна среща между страните във Вашингтон. Трансатлантическия скандал се е случил по време на визита в американската столица на комисия от европейски посланици, отговарящи за въпросите на политиката на сигурността. Целта на посещението им е била среща с високопоставени длъжностни лица от администрацията на Тръмп. \r\nРазговорите са имали за цел да сближат позициите на страните след няколкомесечни спорове около нормите на бъдещия Европейски фонд за отбрана и проекти за разработка на т.нар. Постоянно структурирано сътрудничество (PESCO). Според мнението на Вашингтон, европейските правила имат прекалено ограничителен характер (в сферата на интелектуалната собственост, предаването на технологии и контрол над износа) и няма да дадат на американските компании възможност да участват в разработването на европейско въоръжение. Срещата е завършила със сериозен ултиматум, изискващ от ЕС да промени наскоро приетите правила. „Ако нормативите на Европейския фонд за отбрана и правилата на PESCO не се променят, тогава ЕС ще трябва да избира: или да се откаже от използването на най-добрите в света технологически разработки, или да създаде свои собствени“, е предупредил европейските посланици заместник-държавния секретар по въпросите на Европа Майкъл Мърфи. \r\nЦелта на Мърфи е да принуди ЕС да избере между рисковете от това да противостои сам на все по-нестабилната среда, или да увеличи значително производствените мощности в рамките на НАТО. Заместник-държавният секретар е припомнил, че след края на Студената война Западът отново се изправя пред враждебни държави. И една от тях (той имаше предвид Русия) има обща граница с ЕС и е пряка заплаха за неговите членове. \r\nМърфи е предупредил европейските дипломати, че \"всяка голяма криза в Европа неизбежно ще изисква намесата на САЩ, Канада, Обединеното кралство и Норвегия\". Но тази помощ от съюзниците може да не дойде, ако, както казва Вашингтон, военните планове на ЕС доведат до това военните промишлености на двете страни да не могат да взаимодействат. \"Нивото на взаимодействие между нашите въоръжени сили ще намалее, те няма да могат съвместно да провеждат военни действия\", добави Мърфи. В заключение заместник-държавният секретар описа гнева на европейската общественост, ако в Стария свят настъпи мащабен конфликт. Това е най-голямата заплаха от Вашингтон, след като Брюксел започна да популяризира идеята за Отбранителен съюз. \r\nСАЩ са дали ясно да се разбере: ако ЕС не промени своята отбранителна политика, той ще се защитава със собственото си оръжие, което може да постави Европа в много неизгодно положение. \r\nИзточници в Европейската комисия смятат, че напрежението, което възникна по време на срещата на Мърфи с европейските дипломати, е причинено от натиска на Вашингтон. Той се е засилил след като подготовката за създаването на Европейския фонд за отбрана започна да набира скорост, за нуждите на която от 2021 до 2027 г. ще бъдат отпуснати 13 милиарда евро, а първите 34 проекта бяха избрани за изпълнение в рамките на PESCO- от безпилотни летателни апарати до бойни хеликоптери. Отговорът от Брюксел \r\nПрез последното тримесечие на 2018 г. Съединените щати за първи път изразиха своите възражения и постигнаха това, че ЕС смекчи предварителната разпоредба относно стандартите, за да улесни участието на трети държави в изпълнението на проекти. Въпреки това в началото на 2019 г. разпоредбите на документа отново бяха затегнати, което предизвика негативна реакция от страна на американската дипломация. Недоволството беше изразено в груб тон чрез посланието, изпратено на 1 май от Министерството на отбраната на САЩ към върховния представител на Европейския съюз за външни работи и политиката на сигурност Федерика Могерини. В посланието ставаше въпрос за това, че европейските предприятия могат да имат ограничен достъп до американския паз�", "date": "2019.06.04", "title": "El Pais: САЩ отправиха ултиматум към ЕС да промени политиката си в сферата на отбраната"}
{"url": "http://www.focus-news.net/news/2019/06/04/2665925/nimh-prez-noshtta-nay-golemi-kolichestva-valezhi-sa-otcheteni-v-montana-11-lkv-m.html", "text": "През нощта най-големи количества валежи са отчетени в Монтана - 11 л/кв. м. Това съобщиха за  Агенция \"Фокус\"  от  Националния институт по метеорология и хидрология (НИМХ) . Информацията за валежите е за изминалата нощ.  \r\n5 л/кв. м са регистрираните количества дъжд във Видин.  \r\nДеница КИТАНОВА", "date": "2019.06.04", "title": "НИМХ: През нощта най-големи количества валежи са отчетени в Монтана - 11 л/кв. м"}
{"url": "http://www.focus-news.net/news/2019/06/04/2665928/denyat-4-yuni-v-svetovnata-istoriya.html", "text": "На тази дата през 1534 година френският изследовател Жак Картие открива остров Принц Едуард (Канада). Островът е една от десетте провинции на Канада и е най-гъсто населената провинция на Канада. На същата дата през 1800 г. е завършено строителството на Белия дом във Вашингтон, а през 1896 г. американският индустриалец и милиардер Хенри Форд тества първия си автомобил в Детройт.  \r\nНа тази дата през 1911 г. в Аляска са открити първите златни залежи, а през 1917 г. е връчена първата награда “Пулицър”. През ООН обявява този ден за Международен ден за защита на децата-жертви на агресия. 1983 г. \r\n2015 г. \r\nПри мащабна хакерска атака в САЩ са откраднати личните данни на 4 млн. настоящи и бивши служители. \r\n2014 г. \r\nВ Брюксел се провежда среща на Г7. \r\n2013 г. \r\nКитай създава най-бързия компютър в света по това време, изпреварвайки САЩ. \r\n2012 г. \r\nВъоръжени бойци от „Бригадата ал Ауафе“ от град Тархуна обграждат летището в Триполи, като полетите се пренасочват към други летища. \r\nВ първите часове на деня неизвестно небесно тяло се врязва в Юпитер, при което в южното полукълбо се появява бяло избухване. Подобен сблъсък е наблюдаван на 19 юли 2009 г. при сблъсък на Юпитер с астероид. \r\n2009 г. \r\nВ периода 4–7 юни се провеждат Избори за Европейски парламент (ЕП) във всяка една от държавите членки на ЕС. Парламентът е единствената институция на Европейския съюз (ЕС), която се избира чрез директни преки избори, които се провеждат на всеки пет години чрез всеобщо гласуване. На тях се избират 736 депутати, представляващи 500 млн. европейци. Около 375 млн. европейски граждани имат право да участват в изборите, което ги превръща в най-големите транснационални избори в историята. \r\nПървите преки избори за Европейски парламент се провеждат през 1979 г., като дотогава депутатите в ЕП са определяни измежду членовете на националните парламенти на държавите членки. \r\nВ много от областите на дейност на ЕС, Европейският парламент разполага с правомощия за взимане на решения, равни на правомощията на Съвета на министрите на държавите членки.  \r\n2003 г. \r\nМарта Стюарт напуска поста директор на медийната си империя, след като федерални прокурори в Ню Йорк я обвиняват в пречене на правосъдието, конспирация, измама на службите за сигурност и заблуждаване на следователи. Пекарва 5 месеца в затвора. Марта Стюарт е родена на 3 август 1941 г. Тя е бизнес магнат, предприемач и адвокат на свободна практика. \r\n2002 г. \r\nКиев се побратимява с Белград. \r\n1991 г. \r\nСлед 20-дневна стачка албанското комунистическо правителство начело с Фатос Нано подава оставка. \r\n1989 г. \r\nСтотици цивилни граждани са убити от китайската армия при военна операция за потушаване на демократично насочения бунт на площад Тянанмън в столицата Пекин. Протестиращите са предимно студенти. Те протестират на площад Тянанмън в продължение на седем седмици и отказват да преустановят протеста си докато не бъдат удовлетворени исканията им за въвеждане на демократични реформи. Намесата на военните на 4 юни става след няколко неуспешни опита за преговори за оттегляне на протестантите. От правителството заявяват, че ще направят всичко възможно, за да овладеят така наречения от тях “социален хаос”. Стрелбата срещу протестиращите е реализирана без предварително предупреждение. Намиращата се близо до площада детска болница приема пострадалите, по-голямата част от които са местни жители, които не вземат участие в протеста. На военните е издадена заповед да претърсят района на Пекинския университет, за да открият организаторите на протеста. \r\n1983 г.  \r\nООН обявява този ден за Международен ден за защита на децата-жертви на агресия. \r\n1972 г. \r\nРуският поет Йосиф Бродски е принуден да напусне родината си. \r\nЙосиф Бродски е роден на 24 май 1940 г. в Ленинград, днес Санкт Петербург, в семейство на еврейски фотограф. В първите години от живота си той преживява обсадата на Ленинград. На 15 години напуска училище, работи на различни места, включително болница, морга, фабрика, корабен котел и геоложка експедиция. Учи английски и полски език. Започва да пише стихове през 1958 г. Той е окуражаван и повлиян от Анна Ахматова, която определя някои негови стихове като \"пленяващи\". През 1963 г. Бродски е обвинен от съветските власти в тунеядство и е осъден на пет години заточение, след което прекарва 18 месеца в Архангелска област. През 1965 г. присъдата му е намалена след протести на изявени литературни деятели. Само четири стихотворения на Бродски са издадени в Съветския съюз, повечето му работи се появяват на Запад. На 4 юни 1972 г. Бродски е изгонен от страната и през 1977 г. получава гражданство в САЩ. Бродски умира от инфаркт в Ню Йорк на 28 януари 1996 г. Погребан е във Венеция. \r\n1970 г. \r\nТонга получава независимост от Обединеното кралство. \r\n1942 г. \r\nПо време на Втората световна война се провежда битката при Мидуей – най-голямото морско сражение през Втората световна война между САЩ и Япония. Това е първото голямо поражение, което японският флот претърпява. Победата на американския флот осуетява японските опити за превземане на два от кораловите острови на архипелага, на които са разположени американски бази за защита на Хаваите. Американското разузнаване дава възможност да се предвиди планът на адмирал Ямамото и да се нападнат по-рано японските самолетоносачи. Битката е забележителна и с това, че се води изцяло от самолетоносачи, като вражеските флотове се намират на 250 мили разстояние един от друг. Япония губи четири самолетоносачи, а САЩ само един. Сражението бележи повратна точка във войната, като слага край на японската експанзия в централната част на тихия океан. \r\n1938 г. \r\nАвстрийският психолог Зигмунд Фройд напуска Австрия и заминава за Лондон. \r\nФройд е основател на психоанализата. Като учен се оформя в духа на традициите на класическия природонаучен материализъм и еволюционизъм. Придобива известност с работите си за детската церебрална парализа и афазията. В сътрудничество с И. Бройер разработва т. нар. “метод на катарзиса” за терапия на неврозите, който се основава върху концепцията за психотравматичната невроза. Съгласно тази концепция неврозите са защитна реакция на психиката спрямо травмираща непоносима идея, която “се изтласква” от съзнанието, но запазва своя афективен заряд (“катексис”). По-нататъшното развитие става чрез издигнатата от Фройд хипотеза за изключителната роля на сексуалността в етиологията на неврозите. По-късно следва отказ от хипнозата, замяна с метода на свободните асоциации и тълкуване на сънищата, предлагане на учението за безсъзнателното. Творческата еволюция на Фройд от момента, когато той окончателно се заема с разработката на психоанализата, може да бъде разделена на 3 периода: ранен период (1895-1905 г.), период на Първа психоаналитична система (1905-1920 г.), период на Втора психоаналитична система (1920-1939 г.). Психологичните и социологичните възгледи на Фройд оказват значително влияние върху изкуството, социологията, етнографията, психологията и психиатрията от първата половина на ХХ в. \r\n1936 г. \r\nЛеон Блум става първият премиер-социалист на Франция, както и първия премиер-евреин. Той формира Коалиционно правителство, което представя програма за социални реформи. \r\nЛеон Блум е френски социалистически водач и министър-председател на Франция. Роден е на 9 април 1872 г. в Париж в еврейско семейство от средната класа. Следва право в Сорбоната и се дипломира през 1894 г. Работи като правителствен адвокат докато се занимава и с литературна критика — най-вече се изявява като познавач на Гьоте. Скоро става една от водещите фигури във френския литературен живот. Той се изявява в подкрепа на Дрефюс и това води до свързването му със социалистическия водач Жан Жорес, на когото Блум се възхищава. Блум започва да сътрудничи на социалистическия ежедневник Юманите и се присъединява към френската социалистическа партия, тогава наричана СФИО. Скоро става водещ теоретик на партията. През юли 1914 г., когато Първата световна война едва започва, Жорес е убит, а Блум става по-активен в ръководството на партията. През 1919 г. е избран за председател на партийната изпълнителна комисия, както и в Народното събрание като представител на Париж. През 1920 г. работи за предотвратяването на разцепване между поддръжници и противници на Руската революция, но радикалите се отцепват, взимайки Юманите със себе си и формирайки Френската комунистическа партия. Блум води СФИО през 1920 г. и 1930 г. и е редактор на новия партиен вестник (Le Populaire). През 1935 г. всички леви и центристки партии сформират Народен фронт, който печели категорично на изборите през юни 1936 г. \r\n1920 г. \r\nМежду държавите от Съглашението и Унгария е подписан Трианонският мирен договор. Договорът е съставен по образец на Версайския, Сенжерменския и Ньойския договор. Той налага на Унгария тежки икономически, финансови и военни задължения. Заедно с това я лишава от излаза й на Адриатическо море и отнема повече от половината й територия. Унгария губи Трансилвания, Банат, Словакия, Закарпатска Украйна и други в полза на Румъния, Югославия, Полша и Чехословакия, които са съюзнички на победителите в Първата световна война (1914-1918 г.). \r\n1917 г. \r\nКолумбийският университет съвместно с Комисията на наградите Пулицър връчват първата награда Пулицър. Наградата е на името на Джоузеф Пулицър. В края на XIX век той се утвърждава като виден представител на американската журналистика. \r\nДжоузеф Пулицър е издател на вестници в началото на XX век. С изданията си New York World and St. Louis Post-Dispatch той утвърждава нови стандарти в журналистика. Той е първият, който може да се нарече учител по журналистика на университетско ниво. \r\nСъздаването на наградите Пулицър за литература, журналистика, музика и драма е инспирирано от проницателността на Джоузеф Пулицър. През 1904 г. той писмено заявява желанието си за създаване на подобна награда, която да поощрява най-добрите творци от съответните жанрове. Пулицър определя да бъдат раздавани четири самостоятелни награди за журналистика, четири за литература и една драма, една за образование и четири за стипендии за специализация в чужбина. В областта на литературата наградите се разпределят съответно – една за американска новела, една за оригинална американска пиеса, представена в Ню Йорк, една за историческа книга, свързана с историята на Съединените американски щати, една за американска биография и история на журналистиката в сферата на обществените услуги. Пулицър организира създаването на надзирателна консултативна комисия и делегира права да променя или да преустанови раздаването на награда в някои от областите. Това е с цел ползотворно обслужване на обществените нужди. Комисията също така има право да отнеме награда, ако тя е присъдена на произведение, неотговарящо на утвърдените стандарти. През 1917 г. Комисията, по-късно приела името на Пулицър, увеличава броя на наградите на 21. \r\n1911 г. \r\nВ Аляска са открити първите златни залежи. \r\nАляска включва Алеутските острови, о-в Свети Лаврентий и други острови. Най-висока точка е връх Маккинли - 6 194 м. Климатът й е умерен и субарктичен. Средните януарски температури са -24 градуса Сº. Преобладава тундрова растителност и иглолистни гори, преминаващи на юг в смесени. Населението на Аляска е 610 хил. жители като 16 % са ескимоси, индианци и алеути. Административният й център е Джуно. Аляска е щат на САЩ със собствени законодателни и изпълнителни органи. Паричната й единица е долар. Аляска е открита през ХVII в. от руски мореплаватели. До 1857 г. е владение на Русия. Продадена е на САЩ за 7.2 млн. долара. От 1959 г. става 49-ти щат на САЩ. \r\n1905 г. \r\nВ дните между 1 и 4 юни се състои извънреден конгрес на Сярски революционен окръг. \r\n1896 г. \r\nХенри Форд тества първия си автомобил в Детройт. \r\nХенри Форд е американски индустриалец и милиардер. Роден е през 1863 г. Учи в Детройт. На 24 години става главен инженер на дружество “Едис Илюминейтинг”. През 1903 г. създава “Форд мотор”, от което прави най-голямото в света предприятие за производство на автомобили със 75 000 работника, които от 1914 г. участват в печалбите на предприятието. През 1928 г. пише история на живота си. Умира през 1947 г. \r\n1880 г. \r\nСъс Закон за правото на рязане на монети в България е създадена националната парична единица: българският лев, състоящ се от 100 стотинки и равен по стойност на френския франк. \r\n1800 г. \r\nЗавършено е строителството на Белия дом във Вашингтон, и в него влизат първите обитатели: президента Джон Адамс и жена му. \r\nБелият дом e официалната резиденция на президентите на САЩ. Сегашното название на сградата е дадено през 1901 г. от президента Теодор Рузвелт, а преди това сградата е наричана или Президентски дворец, или Президентска къща или Седалище на изпълнителната власт. Лично президентът Джордж Вашингтон и градският архитект Пиер Л'Енфант избират мястото, върху което да бъде построен президентския дворец. Обявеният конкурс за проект е спечелен от Джеймс Хобън. Сградата започва да се изгражда през октомври 1792 г., а официално е предадена за използване през 1800 г. Първият президент, който я използва като своя резиденция е Джон Адамс. От тогава до сега всяка президентска двойка извършва някакви промени в интериора на сградата, тъй като Белият дом е не само административна сграда, но и частен дом на президента и неговото семейство. Сградата е единствената резиденция на президент в света, която е отворена за публични посещения. По време на съществуването си Белият дом е претърпял два пожара - по време на Британско-американската война (1814 г.) и през 1929 г., когато пожар обхваща западното крило. Шестетажната сграда има 132 стаи и 32 бани, 412 врати, 147 прозореца, 4 стълбищни клетки и 3 асансьора. В сградата има тенис-корт, басейн, киносалон, спортни уреди и др. В Белия дом се провеждат заседанията на правителството на САЩ и е работно място за щаба на президента. За охраната му се грижи Secret Service. \r\n1783 г.  \r\nБратя Монголфие демонстрират своя балон с горещ въздух. \r\n1666 г. \r\nВ Париж се състои премиерата на пиесата “Мизантроп”, на Жан Батист Молиер. \r\nМолиер (псевдоним на Жан Батист Поклен) е френски драматург, актьор и един от създателите на френската комедия. Той е роден на 15 януари 1622 г. в Париж. Завършва Клермонския колеж (1640 г.) и заминава за Орлеан, за да следва право, към което не изпитва влечение. Напуска училище след 2 години и постъпва като актьор в пътуващ любителски парижки театър. Скоро след това става директор на трупа. По това време заменя фамилията си Поклен с Молиер и 13 години пътува и представя своите комедии. Установява се в Париж, където трупата му играе в театър “Пти Бурбон”, а от 1661 г. - в театър “Пале роял”. Първите му произведения са писани под силното влияние на италианската комедия. След като Луи ХIV се възкачва на престола, Молиер е осигурен с 2 000 ливри годишна заплата, а комедиите му намират добър прием в Париж. Кариерата и личният му живот често са спохождани от несгоди, които той стоически понася и претворява в комически сюжети. Като писател засяга всички видове комедии: фарс (комедия на интригата) - “Сганарел” (1660 г.), “По неволя доктор” (1666 г.), “Мнимият болен”; комедии на нравите - “Училище за мъже” (1661 г.), “Училище за жени” (1662 г.), “Буржоата благородник” (1670 г.), “Смешните фантазьорки” и др.; комедии на характера - “Мизантроп” (1666 г.), “Тартюф” (1664 г.), “Дон Жуан” (1665 г.), “Скъперникът” (1668 г.) и др. Умира на 7 февруари 1673 г. \r\n1534 г. \r\nФренският изследовател Жак Картие открива остров Принц Едуард (Канада). Островът е една от десетте провинции на Канада. Той е с обща площ от 5 660 кв. км и население от 138 519 жители. Това е най-гъсто населената провинция на Канада. Основни отрасли на промишлеността са селското стопанство и туризма. \r\nЖак Картие е френски мореплавател и пътешественик. По поръчение на френския крал Франсоа I (1534 г.) изследва “западните крайбрежия” и стига до Нова земя и Канада, открити преди това от Дж. Кабот (1497 г.). Изследва тези територии и ги присъединява към Франция. На тази дата умират: \r\n1971 г. \r\nУмира Дьорд Лукач – унгарски философ, литературен критик, член на Унгарската АН. Два пъти лауреат на наградата \"Л. Кошут\" (1948 г. и 1955 г.). Следва философия в Будапеща, Берлин и Хайделберг. Влияние върху изграждането на философските му възгледи оказват Г. Зимел и М. Вебер, с които дружи, както и класическата немската философия. Най-значителните му трудове от този период са: \"Душа и форма\" (1910 г.), \"История на развитието на съвременната драма\" (1912 г.) и \"Теория на романа\" (1920 г.). По време на Първата световна война скъсва с кръжока на Вебер и застава на интернационални позиции. През 1918 г. е приет в Комунистическата партия на Унгария, а през 1919 г. е народен комисар по културата на Унгарско съветската република (1919 г.). След разгрома на републиката емигрира във Виена, където участва активно в нелегалната дейност на Унгарската комунистическа партия. В периода 1930-1945 г. живее и работи в Москва. Трудовете му от този период са събрани в сборника \"Литературните теории на ХIХ в. и марксизмът\" (1937 г.) и \"Към историята на реализма\" (1939 г.), \"Историческият роман\", \"Гьоте и неговата епоха\", \"Младият Хегел\" и др. През 1945 г. се завръща в Унгария. Активен участник в движението за мир, член на Световния съвет за мир. Издава съчиненията, в които критикува съвременните буржоазно философски теории (\"Разрушаването на разума\", 1954 г.). През 50-те години работи над систематизирано изложение на марксистката естетика (\"Специфика на естетическото\", 1963 г.). Последните му трудове са посветени на онтологията на общественото битие. \r\n1958 г. \r\nУмира Д-р Гаврил Кацаров – български историк, археолог, действителен член на БКД (1909 г.). Роден е на 4 октомври 1874 г. в Копривщица. Завършва класическа филология и стара история в Лайпциг. Професор по история и археология на източните и класическите народи в СУ “Св. Климент Охридски”. Член на много европейски АН, археологически институти и дружества. Основател и председател (1908-1920 г.) на Българското археологическо дружество; на тракологията в България. Автор е на трудовете “Принос към историята на София в старо време” (1910 г.), “Извори за старата история и география на Тракия и Македония” (1915 г.), “Приноси към историята на древността” (1920 г.), “Цар Филип II Македонски” (1922 г.), “България в древността” (1926 г.) и др. \r\n1925 г. \r\nУмира Пиер-Феликс Луис – френски писател. Роден е на 10 януари 1870 г. в Гент. Автор е на романа \"Афродита\", на повестите \"Жената и куклата\", \"Приключенията на цар Позол\", на сборник разкази: \"Сангин\", \"Архипелаг\", \"Залез на нимфите\" и др. Превежда от Лукиан \"Сцени от живота на куртизанките\" и издава \"Песните на Билитис\", пише поеми в проза, които представя като превод от творбите на древна поетеса. На български език са преведени: \"Афродита\" (от Димчо Дебелянов), \"Жената и куклата\", \"Песните на Билитис\" и др. \r\n1917 г. \r\nУмира Йордан Николов Попиванов с псевдоним Беломорски. Той е български просветен деец от Македония и революционер, деец на Вътрешната македоно-одринска революционна организация в Прилеп. \r\nНиколов е роден в 1884 година в с. Варош, днес квартал на град Прилеп, Република Македония. Учителства в Прилеп, Солун, Сяр и на други места. Като учител в Прилеп в 1907 г. е секретар на околийския комитет на ВМОРО. От 1901 до 1902 и от 1907 до 1911 г. е учител в солунските български гимназии - мъжката, търговската и девическата. През 1910-1911 г. е директор на девическата гимназия „Свето Благовещение“. \r\nДелегат е от Охрид на Първия общ събор на Българската матица в Солун от 20 до 22 април 1910 г. \r\nНа изборите в 1912 г. е избран за депутат в Османския парламент от Солун. \r\n1914 г. \r\nУмира Вилхелм II с пълно име Фридрих Вилхелм Виктор Алберт Пруски. Той е последният германски кайзер и крал на Прусия, управлявал Германската империя от 15 юни 1888 до 9 ноември 1918 г. След неговата абдикация Германия е обявена за република. Той е син на германския император (кайзер) Фридрих III от династията Хоенцолерн, негов предшественик на трона, който управлява само 99 дни, внук на британската кралица Виктория по майчина линия и е роднина на мнозина европейски монарси и принцове. През 1890 г. той уволнява канцлера Ото фон Бисмарк. През 1914 г. подкрепя Австро-Унгария в Юлската криза, довела до Първата световна война. Бомбастичен и поривист, той понякога прави нетактични изявления по чувствителни теми без да се консултира с министрите си. Един такъв политически гаф е интервю за британския вестник „Дейли Телеграф“ през 1908 г., след което губи част от властта си. Неговите генерали Паул фон Хинденбург и Ерих Лудендорф диктуват политиката през Първата световна война и нямат уважение към цивилното правителство. Неефективен като военен лидер, той губи подкрепата на армията, абдикира през ноември 1918 и бяга в изгнание в Нидерландия. \r\n1876 г. \r\nУмира Абдул Азис – османски султан (1861-1876 г.). Роден е през 1830 г. Той е син на султан Махмуд II и брат на султан Абдулмеджид. Води либерална политика: създава Върховна сметна палата, дава статут на държавна емисионна банка на \"Банк отоман\" (1863 г.), отдава на концесия строителството на жп линии, предоставя привилегии на индустрията. Чуждите поданици получават право да притежават недвижими имоти в империята. По време на управлението му избухват поредица от въстания: в Черна гора (1862 г.), Сърбия (1862 г.), Азиатска Турция (1864-1868 г.), на о. Крит (1866-1868 г.), в България (1868 г.). Въстанията в Босна и Херцеговина (1875 г.) и в България (1876 г.), които провокират т. нар. Източна криза и намесата на Великите сили. Абдул Азис е свален с преврат от либералната опозиция. По време на неговото управление е учредена Българската екзархия (1870 г.). \r\n1872 г. \r\nУмира Станислав Монюшко – полски композитор. Роден е през 1819 г. в с. Убел, близо до Минск. От малък учи музика в Минск и Варшава. През 1837 г. заминава за Берлин, където прави първите си композиционни опити. След завършване на образованието си работи като органист във Вилнюс, където започва периодът на неговата интензивна творческа дейност. Във Вилнюс написва оперите “Лотария”, “Идеал”, оперетите “Дон Кихот, или Стоте безумства”, “Явнута”, много песни, както и първата редакция на операта “Халка”. След огромния успех на “Халка” Станислав Монюшко заема поста диригент на Варшавската опера. Във Варшава композиторът създава много произведения, между които оперите “Салджията” (1858 г.), “Графинята” (1859 г.), “Честна дума” (1860 г.), “Страшният двор” (1865 г.), балетът “Монте Кристо”, кантатите “Кримски сонети” и “Пани Твардовска” (по либрето на Адам Мицкевич), увертюрата “Байка” и др. \r\n1798 г. \r\nУмира Джовани Джакомо Казанова - италиански писател и мемоарист. Той е роден на 2 април 1725 г. във Венеция. Води бурен живот, пътува из Европа, многократно е арестуван и пребивава в затвора. Създава няколко исторически съчинения, фантастичния роман “Иксамерон” (1788 г.). През 1788 г. издава “История на моето бягство…” - част от публикуваните посмъртно “Спомени” (12 части, 1822-1828 г.). В спомените си е изключително откровен, когато описва интимния си живот. В тях се забелязват проницателна наблюдателност върху обществените нрави през ХVIII в. и трезва оценка на историческите събития. \r\n1039 г. \r\nУмира Конрад II. Той е император на Свещената Римска империя от 1027 до 1039 г., от 1024 г. римско-немски крал на Източното франкско кралство, от 1026 - крал на Италия, от 1033 - крал на Бургундия. Той е първият римско-германски император от франкската Салическа династия. Това обаче не може да се твърди със сигурност, тъй като подобно разграничаване се появява чак в края на династията. На тази дата са родени: \r\n1975 г. \r\nРодена е актрисата Анджелина Джоли. Тя е дъщеря на носителя на Оскар Джон Войт, а майка й Маршелин Бертранд е популярна в миналото актриса и фотомодел. Анджелина започва да взима уроци по актьорско майсторство в театралния институт Лий Страсберг, когато е на 12 години. Там взема участия в няколко сценични постановки. По-късно започва работа и като професионален модел в Лондон, Ню Йорк и Лос Анджелис. Кариерата й като актриса започва с участия във филми, режисирани от брат й Джейм Хевън, по време на неговото следване в USC School of Cinema. Първият й голям успех идва с “Хакери”, превърнал се в един от емблематичните компютърни филми. По време на снимките тя среща бъдещия си съпруг - Джони Лий Милър. Женят се през май 1996 г. Бракът им продължава до 1999 г. През 2000 г. Анджелина се омъжва за Били Боб Торнтън. Развеждат се на 27 май 2003 г. Има две осиновени деца – Мадокс и Захара, а на 27 май 2006 г. ражда момиче - Шайлоу Нувел Джоли-Пит. Баща не детето е Брат Пит. Някои от филмите с нейно участие са “Да изчезнеш за 60 секунди”, “Първичен грях”, \"Лара Крофт: Томб Рейдър\", \"Първороден грях\", \"Лара Крофт 2: Люлката на живота\", \"История с акули\", \"Александър\", \"Г-н и г-жа Смит\". Когато получава “Оскар” тя е на 24 години и има вече три награди “Златен глобус” – за “Джия”, за “Джордж Уолъс” (1997 г.) и за “Луди години”. \r\n1956 г. \r\nРоден е Димитър Дерелиев - български филмов драматург, сценарист и продуцент, директор на Националния филмов център. Завършва право в СУ “Св. Климент Охридкси.” Автор е на повече от 40 документални филма, между които \"Неонови приказки\" (най-добър документален филм в света за 1993 г. според класацията на Би Би Си), \"Черна хроника\" (за аварията в Чернобил), \"Епизоди от живота на Леон Даниел\" и др. \r\n1941 г. \r\nРодена е Екатерина Петрова Йосифова –българска поетеса, журналист, драматург, педагог. През 1964 г. завършва специалност \"Руска филология\" в СУ “Св. Климент Охридски”. Работи като учител в Дупница и Кюстендил. Редактор е на вестник \"Звезда\" (Кюстендил) и драматург на Кюстендилския театър. От 1981 г. до 1990 г. завежда отдел \"Поезия\" в алманах \"Струма\". Някои от най-известните й съчинения са \"Късо пътуване\" (1969 г.), \"Нощен иде вятър\" (1972 г.), \"Посвещение\" (1979 г.), \"Къща в полето\" (1983 г.), \"Имена\" (1984 г.), \"Подозрения\" (1993 г.), \"Ненужно поведение\" (1994 г.), \"Малко стихотворения\" (1998 г.), \"Нищо ново\" (2001 г.), стихосбирката “Нагоре-надолу” (2005 г.) През 1984 г. Катерина Йосифова печели годишната награда за поезия на СБП, през 1998 г. наградата на Сдружението на българските писатели (наградата \"Иван Николов\" за цялостно творчество (1999 г.). \r\n1929 г. \r\nРоден е Каролос Папуляс в с. Депалица, Гърция. Завършва право в Атинския и Миланския универститет, има докторат по международно частно право от университета на Кьолн, сътрудник е на Мюнхенския институт за Югоизточна Европа. Освен родния гръцки, Папуляс говори френски, немски и италиански език. Той е бивш състезател по овчарски скок и волейбол и председател на Националния спортен съюз на Гърция в продължение на 25 години. Също така е основател и ръководител, до избирането му за президент на Гърция, на Асоциацията за гръцко лингвистично наследство. \r\nКаролос Папуляс е съосновател на ПАСОК през 1974 г. и близък сътрудник на нейния ръководител Андреас Папандреу. Заема различни правителствени постове в неговите кабинети и на два пъти, през 1985-1989 и 1993-1996 е министър на външните работи на Гърция. \r\nУспява за пръв път да влезе в парламента през 1977 г. и остава непрекъснато депутат до изборите през 2004 г. \r\nНа 8 февруари 2005 г. Каролос Папуляс е избран от парламента за президент на Гърция с подкрепата на министър-председателя Костас Караманлис от управляващата Нова демокрация и лидера на опозиционната ПАСОК Георгиос Папандреу. На 3 февруари 2010 г. той е преизбран от парламента за втори петгодишен мандат. \r\nКаролос Папуляс е женен за Меи Пану и има три дъщери. \r\nУмира на 13 март 2015 г. \r\n1927 г. \r\nРоден е Владимир Гиновски в с. Галичник, тогава в Югославия. Произхожда от Фърчковския род, известен с иконописците и резбарите си от т. нар.   Дебърска художествена школа  . Учи скулптура във Висшия институт за изобразително изкуство в София при професорите Андрей Николов, Марко Марков и Иван Лазаров, като завършва в 1952 г. \r\nСъздава бюстове на видни възрожденци, революционери и културни дейци. Автор е на над 50 паметника в страната и в чужбина. \r\nНосител е на Награда за цялостно творчество на СБХ (1997). \r\nВладимир Гиновски почива в София на 23 декември 2014 г. \r\nПо-известните му творби са: \r\nПаметникът на Кирил и Методий пред Националната библиотека в София, 1972 г. (с копия в Рим, Италия и Мурманск, Русия) \r\nПаметникът Христо Ботев във Враца, 1964 г. \r\nБюстът на Тодор Александров от паметника му в Кюстендил, 1991 г. \r\nБюст на Васил Левски в Борисовата градина, София[3]; \r\nПаметникът на Елин Пелин в Байлово, България (1977) \r\nПаметникът на полковник Серафимов, Смолян \r\nПаметникът на Васил Левски в Плевен, България, в Унгария и във Вашингтон, САЩ \r\nПаметникът на Тодор Александров в Кюстендил (1991) \r\nРоден е Джералд (Джери) Джоузеф Мълиган – американски джаз-музикант (баритон-саксофонист). Израства във Филаделфия, където е организатор на местния радиооркестър. След завръщането си в Ню Йорк постъпва в биг-бенда на Джийн Крупа, с когото записва първата си творба - “Диск джокей”. По-късно аранжира при Майлс Дейвис редица пиеси, които го налагат като един от най-оригиналните майстори на съвременната оркестрация. Успоредно с това расте славата му на саксофонист в боп-куул стила. Успешни са концертните му изяви и записи като гост-солист с групата на пианиста Дейв Брубек. Саксофонистът съчетава стария нюорлийнски двувременен бийт с хармонията на модерния джаз. В продължение на 40 години името му е във водещите номинации на авторитетното джаз-списание “Даун Бийт”. Най-известните му албуми са “Jeru” (1962 г.), “The Age of Stream” (1971 г.), “Carnegie Hall Concert, Vol. I&II” (1974 г.), “Symphonic Dream” (1987 г.), “ReBirth of the Cool” (1992 г.). \r\n1915 г. \r\nРоден е Кейта Модибо – първият президент на Мали. Той е президент и министър-председател на Република Мали в периода 1960-1968 г. Модибо основава и в периода 1947-1968 г. е генерален секретар на партията Судански съюз. Отстранен е от властта след военен преврат. Умира през 1977 г. \r\n1882 г. \r\nРоден е Фьодор Фьодорович Комисаржевски - руски режисьор, педагог и театрален теоретик. Той е брат на В. Комисаржевска. През 1910 г. организира студия, а през 1914 г. - театър “Комисаржевска”, “Нов театър” и др. През 1919 г. емигрира. Умира на 16 април 1954 г. в Дарън, щата Кънетикът в САЩ. \r\n1877 г. \r\nРоден e Хенрих Виланд – немски химик и биохимик, лауреат на Нобелова награда за химия (1927 г.). Следва в Щутгарт, Берлин и Мюнхен. През 1901 г. защитава докторат по философия. Професор е от 1909 г. През 1913 г. става член на Съвета по органична химия в Мюнхенския университет, а през 1917 г. става редовен професор във Висшето техническо училище в Мюнхен. От 1917 е професор във Фрайбургския университет. През 1925 г. сменя Р. Вилщетер като ръководител на катедрата по органична химия в Мюнхенския университет. Изследванията му са главно в областта на химията на хормоните, стероидите, алкалоидите, жлъчните киселини, хлорофила и хемоглобина. Предлага (заедно с В. И. Паладин) теорията за дехидрирането, която изяснява механизма на окислителните реакции. Хенрих Виланд умира на 5 август 1957 г. в Щарнберг. \r\n1599 г. \r\nРоден e Диего Родригес Веласкес – испански художник. Отличава се главно като портретист. Най-известните му творби са: \"Закуска\", \"Предачките\", \"Менини\", \"Инфанти\", портрети на Филип IV, Маргарита Мария, Мария Терезия и др. Умира на 26 август 1660 г. в Мадрид. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.06.04", "title": "Денят 4 юни в световната история"}
{"url": "http://www.focus-news.net/news/2019/06/04/2665934/abv-shte-dade-preskonferentsiya-v-tsentralata-na-partiyata.html", "text": "АБВ ще даде пресконференция в централата на партията. Това съобщиха от пресцентъра на  ПП АВБ . Събитието ще се проведе от 12.30 часа в централата на партията на улица „Врабча“ 23 след заседанието на ИБ на ПП АБВ. Ще бъдат обсъдени:  \r\n- Енергийната политика на България - в престъпна безпросветност и в противоречие на националния интерес;  \r\n- Как с некачествено извършените и целящи крупна кражба ремонти титулуваха Пловдив с името „Морска столица на културата“. \r\nУчастие ще вземат председателят на ПП АБВ Румен Петков и зам.-председателите на партията Владимир Маринов и Любомира Ганчева.", "date": "2019.06.04", "title": "АБВ ще даде пресконференция в централата на партията"}
{"url": "http://www.focus-news.net/news/2019/06/04/2665931/denyat-4-yuni-v-balgarskata-istoriya.html", "text": "На 4 юни 1850 г. - въстаническият отряд, ръководен от капитан Кръстьо, е пресрещнат близо до Лом от турска конница и след двучасово сражение е разбит. На същата дата със Закон за правото на рязане на монети през 1880 г. в България е създадена националната парична единица: българският лев, състоящ се от 100 стотинки и равен по стойност на френския франк. \r\n2010 г. \r\nПрезидентът на Република България връчва Орден „Стара планина“ – първа степен на Христо Ганев, Недялко Йорданов и Стефка Съботинова „за изключително големите им заслуги в областта на културата и изкуството“. \r\nПрезидентът на Република България връчва Орден „Св. св. Кирил и Методий“ на: \r\n1. проф. Константин Джидров – огърлие „за особено значимите му заслуги в областта на културата“ \r\n2. Юлий Стоянов – огърлие „за особено значимите му заслуги в областта на културата“ \r\n3. арх. Стефан Стайнов – първа степен„за големите му заслуги в областта на териториалното устройство и градоустройството и за активната му обществена дейност“ \r\n4. Юлия Юрдекова – втора степен „за значимия ѝ принос в развитието на образованието и във връзка със 100-годишнината от създаването на Националната търговска гимназия „Васил Левски“ – Пловдив“ \r\n5. Янка Такева – първа степен „по повод 24 май – Деня на българската просвета и култура и на славянската писменост, и във връзка с 20-годишнината на Синдиката на българските учители“ \r\n6. Стоян Стоянов – втора степен „за значимия му принос за развитието на културата и изкуството“ \r\n7. Николай Овчаров – огърлие „за особено значимите му заслуги в областта на културата“ \r\n8. Михаил Белчев – огърлие „за особено значимите му заслуги в областта на културата“ \r\n9. Боян Радев – огърлие „за особено значимите му заслуги в областта на културата“ \r\n2001 г. \r\nНа 4 и 5 юни на първо официално посещение в България е македонският президент Борис Трайковски. Основните теми обсъждани между президентите Стоянов и Трайковски, са свързани с обстановката на Балканите. Отделено е внимание на перспективите за разширяване на двустранното сътрудничество във всички области от взаимен интерес, както и на изпълнението на регионалните инфраструктурни проекти. Отдадено е приоритетно значение на изграждането на проектите по основното трасе на коридор № 8 и на координацията на усилията си за осигуряване на необходимото външно финансиране за тези проекти. Подписани са Спогодба за обратно приемане на незаконно пребиваващи лица и Спогодба за взаимно признаване на документите за образование, научните степени и научните звания. \r\n1998 г. \r\nКонституционният съд на България публикува решение, с което обявява за противоконституционен Закона за обявяване в държавна собственост на имуществото на царете Фердинанд I и Борис III и техните наследници. \r\n1965 г. \r\nПодписана е спогодба между България и Чехословакия за премахване на визите и развитието на туризма. \r\nДипломатическите отношения между България и Чехословакия са установени на 27 септември 1920 г., прекъснати на 1 юни 1939 г. и възстановени отново на 10 октомври 1945 г. След разпадането на Чехословакия, на 23 декември 1992 г. България признава Чешката република и установява с нея дипломатически отношения на равнище посолства, считано от 1 януари 1993 г. \r\n1955 г. \r\nЗавършва двудневното официално приятелско посещение на съветска правителствена делегация в България. В нея участват Никита Хрушчов - първи секретар на ЦК на КПСС, Николай Булганин - министър-председател на СССР, и Анастас Микоян - първи заместник-председател на Министерския съвет. Те пристигат в България от Югославия, където преговарят с Тито за подобряване на съветско-югославските отношения след конфликта от 1948 г. От България също се иска да подобри отношенията си със западната си съседка. \r\n1885 г. \r\nВ Габрово излиза първият социалдемократически вестник в България – \"Росица\". Той е под редакцията на Евтим Дабев. \r\nЕвтим Дабев е политически деец и журналист. Роден е на 25 октомври 1864 г. в Габрово. Завършва Априловската гимназия в родния си град, след което учителства в Севлиево и Габрово. Той е един от първите разпространители на социалистическите идеи в България. Редактор е на първия социалистически в. \"Росица\", в който публикува свой превод на съчинението на Карл Маркс \"Наемният труд и капиталът\" (1886 г.). През 1890 г. превежда и съчинението на Фр. Енгелс \"Развитие на научния социализъм\". Участва в Учредителния конгрес на БСДП през 1891 г., на който открито се обявява против създаването на марксистка партия в България. През 1892 г. излиза от нея и е един от създателите на Българския социалдемократически съюз. Заедно с Я. Сакъзов и С. Мутафов е редактор на печатния му орган – в. \"Другар\". След обединението на БСДС и БСДП в БРСДП (1894 г.) е избран за член на ЦК. През 1897 г. заедно с Г. Кирков поемат редактирането на в. \"Работнически вестник\", който в скоро време се превръща в печатен орган на партията. В периода 1900–1903 г. е редактор на сп. \"Труд\". След разцеплението на БРСДП през 1903 г. преминава към течението на широките социалисти, което се обособява в самостоятелна политическа партия. Скоро след това се отказва от активна политическа дейност и работи като учител и публицист. Сътрудничи на редица социалистически издания. Умира на 2 март 1946 г. \r\n1880 г. \r\nСъс Закон за правото на рязане на монети в България е създадена националната парична единица: българският лев, състоящ се от 100 стотинки и равен по стойност на френския франк. \r\n1876 г. \r\nВъв Враца влиза редовна турска войска, командвана от Хасан бей, \"усмирителят\" на Копривщица. Срещу голям откуп българските първенци успяват да спасят града от опожаряване. \r\n1875 г. \r\nУмира Иларион Макариополски (светско име – Стоян Стоянов Михайловски) – български висш духовник, един от водачите на борбата за църковна независимост. Той е роден през 1812 г. в гр. Елена. Първоначално учи в родния си град, а след това в гръцкото училище в с. Арбанаси (дн. към Велико Търново). През 1831 г. отива в Хилендарския манастир (Атон), където през 1832 г. приема монашество и продължава образованието си в гръцките училища в Карея (Атонския полуостров) и на о. Андрос. След това завършва гръцка гимназия в Атина. През 1841 г. пристига в Цариград, за да продължи своето образование. Там се запознава с Неофит Бозвели и става негов близък сподвижник и помощник в борбата за извоюване на църковно-национална независимост. За активната му дейност по искане на Цариградската патриаршия през 1845 г. е заточен в Света гора. Освободен от там през 1850 г., той разгръща още по-активна дейност в църковно-националното движение. Избран е за духовен глава на цариградските българи. За известно време предприема обиколка из българските земи, участва и в борбата на Търновската епархия против тамошния гръцки владика. В началото на 1858 г. се връща в Цариград. През същата година е ръкоположен за епископ и става предстоятел на Българската църква в столицата на Османската империя. Това му дава право да представя своите сънародници в Цариград както пред Вселенската патриаршия, така и пред Високата порта. На 3 април 1860 г. Иларион Макариополски извършва дръзка провокация спрямо цариградския патриарх, като отказва да спомене името му в тържествената великденска литургия. С този акт той дава открит израз на желанието на българския народ да скъса с върховенството на Патриаршията и с гръцката църковна зависимост. За тази си постъпка той е отново заточен, този път в Мала Азия, където остава до 1864 г. Преди заминаването си (1861 г.) отправя (заедно с Авксентий Велешки) завет до българския народ да се бори до окончателното извоюване на църковната си независимост. След учредяването на Българската екзархия (1870 г.) е избран във Временния екзархийски съвет. През 1872 г. е избран за търновски митрополит. През 1874 г. полага основите и на първото богословско училище (Петропавловската духовна семинария) край Лясковец. \r\n1850 г. \r\nВъстаническият отряд, ръководен от капитан Кръстьо, е пресрещнат близо до Лом от турска конница и след двучасово сражение е разбит. Капитан Кръстьо е убит. Същия ден турски отряди разгромяват въстаниците при с. Гърци, Видинско (днес Градец). \r\nКапитан Кръстьо е един от водачите на въстанието в Северозападна България през 1850 г. Роден в с. Раковица, Видинско. Определен е за ръководител на въстаниците от Ломския край. Той е имал за задача да превземе Лом, след което да потегли с въстаниците си за Видин. Убит е още в първото сражение с турските войски при с. Динково, Видинско. \r\n1848 г. \r\nВ Хилендарския манастир умира Неофит Бозвели. Видният възрожденски деец поставя началото на организираната църковно-национална борба. Първоначално учи в родния си град Котел (предполага се, че е ученик на Софроний Врачански). След това продължава образованието си и приема монашество в Хилендарския манастир. Към 1813-1814 г. се установява в Свищов, където в продължение на 20 години е свещеник и учител. Заедно с Е. Васкидович съставя учебник (1835 г.) за нуждите на българското начално взаимно училище под наименованието \"Славеноболгарское детеводство за малките деца\". Книгата представлява една малка енциклопедия, състояща се от няколко части, преведена от гръцки език и приспособена за неговата учителска дейност. В \"Детеводството\" Бозвели издига идеята за светско образование, за налагане на говоримия български език в училищата, за създаване на обществени български училища и пр. През 1834-1835 г. живее в Сърбия във връзка с отпечатването на учебника. Там се запознава със сръбските просветителски идеи на Д. Обрадович, З. Орфелин и др. Завръщайки се в България, Бозвели се отдава на борбата за извоюване на независима българска църква. През 1839 г. се премества в Цариград и застава начело на борбата на българските еснафи и търговци против Вселенската патриаршия. По негова инициатива започва изграждането на българска черква в столицата на Османската империя, към която след това е създадена и българска община. Като книжовник сътворява голям брой диалози, които представляват разговори на олицетвореното Отечество с представители на различни слоеве от народа. Най-значителното му литературно произведение е \"Мати Болгария\" (1846 г.). Литературното му творчество е богат източник за изучаване положението на българския народ през първата половина на XIX в. На тази дата умират: \r\n1958 г. \r\nУмира Д-р Гаврил Кацаров – български историк, археолог, действителен член на БКД (1909 г.). Роден е на 4 октомври 1874 г. в Копривщица. Завършва класическа филология и стара история в Лайпциг. Професор по история и археология на източните и класическите народи в СУ “Св. Климент Охридски”. Член на много европейски АН, археологически институти и дружества. Основател и председател (1908-1920 г.) на Българското археологическо дружество; на тракологията в България. Автор е на трудовете “Принос към историята на София в старо време” (1910 г.), “Извори за старата история и география на Тракия и Македония” (1915 г.), “Приноси към историята на древността” (1920 г.), “Цар Филип II Македонски” (1922 г.), “България в древността” (1926 г.) и др. \r\n1917 г. \r\nУмира Йордан Николов Попиванов с псевдоним Беломорски. Той е български просветен деец от Македония и революционер, деец на Вътрешната македоно-одринска революционна организация в Прилеп. \r\nНиколов е роден в 1884 година в с. Варош, днес квартал на град Прилеп, Република Македония. Учителства в Прилеп, Солун, Сяр и на други места. Като учител в Прилеп в 1907 г. е секретар на околийския комитет на ВМОРО. От 1901 до 1902 и от 1907 до 1911 г. е учител в солунските български гимназии - мъжката, търговската и девическата. През 1910-1911 г. е директор на девическата гимназия „Свето Благовещение“. \r\nДелегат е от Охрид на Първия общ събор на Българската матица в Солун от 20 до 22 април 1910 г. \r\nНа изборите в 1912 г. е избран за депутат в Османския парламент от Солун. \r\n1911 г. \r\nУмира Александър Петров Радев. Той е български политик, активист на Прогресивнолибералната партия и подпредседател на Върховния македоно-одрински комитет (1898-1899), министър на правосъдието (1901-1902) и министър на народното просвещение (1902-1903). На тази дата са родени: \r\n1956 г. \r\nРоден е Димитър Дерелиев - български филмов драматург, сценарист и продуцент, директор на Националния филмов център. Завършва право в СУ “Св. Климент Охридкси.” Автор е на повече от 40 документални филма, между които \"Неонови приказки\" (най-добър документален филм в света за 1993 г. според класацията на Би Би Си), \"Черна хроника\" (за аварията в Чернобил), \"Епизоди от живота на Леон Даниел\" и др. \r\n1941 г. \r\nРодена е Екатерина Петрова Йосифова – българска поетеса, журналист, драматург, педагог. През 1964 г. завършва специалност \"Руска филология\" в СУ “Св. Климент Охридски”. Работи като учител в Дупница и Кюстендил. Редактор е на вестник \"Звезда\" (Кюстендил) и драматург на Кюстендилския театър. От 1981 г. до 1990 г. завежда отдел \"Поезия\" в алманах \"Струма\". Някои от най-известните й съчинения са \"Късо пътуване\" (1969 г.), \"Нощен иде вятър\" (1972 г.), \"Посвещение\" (1979 г.), \"Къща в полето\" (1983 г.), \"Имена\" (1984 г.), \"Подозрения\" (1993 г.), \"Ненужно поведение\" (1994 г.), \"Малко стихотворения\" (1998 г.), \"Нищо ново\" (2001 г.), стихосбирката “Нагоре-надолу” (2005 г.) През 1984 г. Катерина Йосифова печели годишната награда за поезия на СБП, през 1998 г. наградата на Сдружението на българските писатели (наградата \"Иван Николов\" за цялостно творчество (1999 г.). \r\n1930 г. \r\nРоден е Георги Иванов Георгиев – български морски капитан. Състезател и треньор по ветроходство, един от основателите на яхтклуб \"Порт Варна\" при СО \"Воден транспорт\". Участва успешно в трансатлантическата регата \"ОСТАР-76\". От 20 декември 1976 г. до 20 декември 1977 г. с яхтата \"Кор Кароли\" сам провежда първото околосветско плаване в историята на българско корабоплаване. Изминава пътя от Хавана през Панама, Маркизките о-ви, о-вите Фиджи, Торесовия проток, Порт Даруин, Индийския океан, Порт Елизабет, Кейптаун и Хавана (23 018 морски мили) за 365 дни, от които в плаване - 201,9 денонощия. През 1981-1982 г. плаването му е вписано в книгата за рекорди \"Гинес\" като \"най-добро постижение в света за обиколка на еднокорпусна яхта по време, независимо от големината й и от маршрута на плаването\". Умира на 13 май 1980 г. \r\n1926 г. \r\nРоден е Константин Коцев – български драматичен и филмов артист. Дългогодишен актьор в ДСТ “Алеко Константинов” (от 1956 г.). Майстор на неординерните, полифункционални, предимно епизодични образи. Снима се в: “Две победи” (1956 г.), “На малкия остров” (1958 г.), “Първи урок” (1960 г.), “Анкета” (1962 г.), “Инспекторът и нощта” (1963 г.), “Веригата” (1964 г.), “Случаят Пенлеве” (1968 г.), “Шведски крале” (1968 г.), “Бялата стая” (1968 г.), “Птици и хрътки” (1969 г.), “Армандо” (1969 г.), “Малки тайни” (1969 г.), “Кит” (1970 г.), “Езоп” (1970 г.), “Гола съвест” (1971 г.), “Няма нищо по-хубаво от лошото време” (1971 г.), “Тихият беглец” (1972 г.), “Автостоп” (1972 г.), “Бягство в Ропотамо” (1973 г.), “Къща без огради” (1974 г.), “Магистралата” (1975 г.), “Вечни времена” (1975 г.), “Темната кория” (тв, 1977 г.), “Хора отдалече” (1977 г.), “Слънчев удар” (1977 г.), “Всички и никой” (1978 г.), “Топло” (1978 г.), “Роялът” (1979 г.), “Дулцинея Бистроева” (тв, 1979 г.), “Много мили хора” (тв, 1979 г.), “Нощните бдения на поп Вечерко” (тв, 1980 г.), “Неочаквана ваканция” (тв, 1981 г.), “Похищение в жълто” (1981 г.), “Равновесие” (1983 г.), “Константин Философ” (1983 г.), “Пясък” (тв, 1984 г.), “Събеседник по желание” (1984), “Горски хора” (тв, 1985 г.), “Страстна неделя” (1986 г.), “Стая за трима” (тв, 1986 г.), “Време разделно” (1988 г.), “Най-тъмно е преди разсъмване” (тв, 1989 г.), “Бащата на яйцето” (1991 г.), “Пантуди” (1993 г.), “Индиански игри” (1991 г.). Работи в тв театър - “Елин Пелин се смее”, “Шлагери” (1979 г.), “Паметник” (1980 г.), “Донаборник” (1981 г.), “Старчето и стрелата” (1983 г.) и тв шоу-спектакли - “Добър ден, довиждане!” (1979 г.), “На гости у Константин Коцев” (1980 г.) и др. Театрални постановки: “Мяра за мяра”, “Лунатици” (1995 г.), “Слънчеви момчета” (реж. и актьор, 1997 г.). За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.06.04", "title": "Денят 4 юни в българската история"}
{"url": "http://www.focus-news.net/news/2019/06/04/2665936/dobrich-v-hudozhestvena-galeriya-hristo-gradechliev-v-kavarna-shte-bade-otkrita-izlozhbata-roza.html", "text": "От 17.00 часа в Художествена галерия „Христо Градечлиев“ ще се състои изложба живопис под надслов ,,Роза“ с автори от Италия. Това съобщиха от пресцентъра на  Община Каварна . Тридесет италиански поета са вдъхновени от красотата на розата и пишат стихове за нея, а художници рисуват картини под емоцията от стиха, който са получили. Асоциация \"Апай“ е създадена през 2006 г. в Рим с идеята да се прокара път на младите художници. От 2010 г. всяка година се организира награда ,,Роза“. Обявява се конкурс за поезия, като въз основа на стиховете се поставя задача на определени художници да нарисуват своята емоция.  \r\nИзложбата от картини се показва в прочутата градина на розите в Рим, под патронажа на голямата Община Рим. Едновременно с това тече и Интернационален конкурс за нови и различни сортове рози.  \r\n,,Апай“ е създател и организатор на биеналета в град Витербо от 2010 г. Участва в много престижни международни изложби в Париж, Оксфорт, Монте Карло, Будапеща, както и в Италия - Венеция, Падова и Генуа.", "date": "2019.06.04", "title": "Добрич: В Художествена галерия „Христо Градечлиев“ в Каварна ще бъде открита изложбата ,,Роза“"}
{"url": "http://www.focus-news.net/news/2019/06/04/2665935/pregled-na-osnovnite-temi-v-starozagorskiya-pechat.html", "text": "Над 100 000 туристи привлече Празникът на розата в Казанлък, съобщава вестник  „Старозагорски новини“ . Над 100 000 туристи от цял свят преброиха организаторите на 116-те Празници на розата в Казанлък, чието закриване бе на 2 юни вечерта. Тази година почти двойно се увеличили продадените пакети, на практика за кулминацията в неделя е нямало свободни места в хотелите и къщите за гости. За да наблюдават традиционния ритуал по брането и извличането на розово масло, тук пристигнаха туристи от Китай, Виетнам, Македония, Гърция, Сърбия, Швейцария, Франция и Русия.  Традиционният розобер бе уважен от председателя на Народното събрание Цвета Караянчева. Тя пристигна в розовите градини край Крън с атракционно влакче от центъра на Казанлък, което преминава по туристическия маршрут в Долината на тракийските царе. С нея бяха зам.-министърът на земеделието Чавдар Маринов и колегата му от просветното ведомство проф. Костадин Костадинов, народни представители и дипломати, които бяха гости на провеждащите се за 116-и път Празници на розата.  \"Тази година празниците са уникални, защото представят най-уникалния продукт, който се получава от красивата роза Дамасцена - българското розово масло. То съдържа 283 компонента, които го правят най-качественото розово масло в света. Българското розово масло получава златни медали и награди на изложенията в Лондон, Париж, Милано, в целия свят, защото е най-качествено и най-търсено от всички парфюмерийни индустрии по света\", посочи Галина Стоянова пред хилядите жители и гости в центъра на града, минути преди да започне празничното дефиле. Тя стори поклон пред своите съграждани - достойните българи, пазители на Долината на розите и традициите. \"Дръжте здраво корена си тук, в Долината, за да я правим по-красива и да я предадем през вековете!\", пожела Стоянова.  \"Тук сякаш се е събрала красотата на света! Много хора, много слънца, много лица, ароматът на розата, прекрасната гледка към върховете на Стара планина и Средна гора - това е Казанлък. Хората чуват за този прекрасен край и се стичат от целия свят\", заяви пред хилядното мнозинство председателят на парламента Цвета Караянчева. Тя изрази благодарност към кмета Галина Стоянова и нейния екип за това, че години наред поддържат тази традиция, която ще се предава на поколенията.  Празничното шествие в Казанлък започна след отдаване на почит към паметта на Ботев и загиналите за свободата на България. Точно в 12 часа с воя на сирените многобройните гости на празника от близо и далеч на крака сведоха глави пред подвига на героите на България.  Под мотото \"Началото...\" пред публиката дефилираха пъстри състави на детски градини, училища, читалища, културни институти и гостуващи състави от побратимени градове. Шествието в Казанлък обедини емоциите на над 5 000 участници и стотици хиляди гости. За първи път публиката бе поздравена от студентите на Технически колеж - Казанлък, към ТУ - София, които бяха част от красивото дефиле.  Шествието завърши с царска благословия за жителите на Долината и даде начало на рекордно дълго общо хоро.  Самодейци от селата край Казанлък се надпреварваха да показват уменията си в приготвяне на вкусотии, плетене на домашни терлици и правене на гердани от розови листенца. Тълпи от гости напираха да се снимат с дегизиран като бай Ганьо актьор и с тазгодишната 51-ва Царица Роза Вероника Кънева. 15-минутен репортаж за празника заснеха от китайската Си Си ТВ, за която работи знаещият перфектно български Виктор Уан, документални филми пък направиха няколко интернет телевизии от Република Северна Македония и Румъния.  \r\nМълнии поразиха къща в Казанлък, е друго заглавие на изданието. Община Казанлък ще подпомогне възстановяването на дома на Красимира и Михаил Михайлови, който пострада от гръмотевичните бури. Две мълнии са паднали над къщата на семейство Михайлови малко след 2 часа в понеделник. Вследствие на пожара, който предизвикват мълниите, напълно е унищожен покривът на сградата, а заради обилните дъждове домът им е бил наводнен, унищожена е и част от покъщнината им. На отправения призив за помощ от страна на семейство Махайлови веднага са реагирали строителни хипермаркети и фирми от Казанлък, а Община Казанлък ще поеме всички разходи по цялостното възстановяване на къщата. Същия ден е издадена и заповед на кмета Галина Стоянова за настаняване на семейството в общинско жилище. Кметът е разпоредил и екипи на Общината да разчистят безопасно къщата, за да могат да започнат строителните дейности. \"Ще се постараем да обгрижим семейство Михайлови така, че да са на добро място, да са спокойни, да имат възможност да идват да виждат, че строителите работят, и в най-скоро време се надявам да имат покрив\", коментира Стоянова. По обяд в понеделник на мястото на инцидента пристигна и министърът на МВР Младен Маринов. Той е благодарил на кмета на Казанлък за предприетата бърза реакция. \"Бързата реакция на Общината, полицията и екипите на пожарната безопасност е допринесла за минимализиране щетите в района. Хубаво е, че много хора са откликнали и са се притекли на помощ на пострадалите. Това е показателен знак, че в обществото се възражда традиционната за българина съпричастност към проблемите на другите\", коментира министър Маринов след извършената инспекция на пострадалите на територията на Казанлък места. Той изрази увереност, че с общи усилия на хората ще бъде помогнато да възстановят фамилната къща.  \r\nЧастично бедствено положение е обявено в Опан, съобщава още всекидневникът. След незапомнената стихия, разразила се на 31 май над Стара Загора и блокирала града за часове наред, регионът бе връхлетян от втора силна буря на празничния 2 юни. 196 литра/кв. м дъжд се е изсипал над Опан от 18:00 ч. до 24:00 ч. вечерта в неделя. Силният вятър е съборил дървета, има залята от водата инфраструктура и преливащи дерета. Заради интензивните валежи кметът на общината Генчо Колев обяви със своя заповед частично бедствено положение. То е в сила за Опан, Бяло поле, Васил Левски, Тракия и Бял извор. Със същата заповед се забранява влизането, пребиваването и движението на МПС в района на бедствието, освен тези на екипите от единната спасителна система и за продоволственото снабдяване на населението. Кметските наместници са задължени при продължаващо покачване на водата в деретата в рамките на селата им да организират временно извеждане на засегнатото население и настаняването им в подходящи жилища. Срокът на действие на кметската заповед е до 20 часа на 6 юни. В резултат на падналите количества валежи е бил наводнен пътят, водещ от Бял извор към Симеоновград. Това е наложило бързата намеса на екипи на пожарната, които са евакуирали пътниците от международен автобус, заседнал в участъка. Това съобщи Михаил Михов от Регионална дирекция \"Пожарна безопасност и защита на населението\". Четири къщи в Опан и шест в село Бяло поле са били залети с половин метър вода. Екипи на пожарната и общината са помогнали за отводняване на сградите и извеждане на имуществото. Пред медията ни кметът Генчо Колев обясни, че очаква още в сряда бедственото положение да бъде отменено. В понеделник се появи информация за свлачище на Прохода на Републиката. Това обаче бе опровергано от директора на Областно пътно управление Илия Златев. Той обясни, че в резултат на множество листа, клони, дървета и камъни е запушен водосток, което е довело до частично излизане на водата на самия асфалт на прохода в района на т.нар. Младежки дом. След бърза намеса на аварийните екипи ситуацията е била овладяна своевременно. Заради преливане на река Гюрля ситуацията в казанлъшкото село Средногорово бе усложнена. Близо 70 литра дъжд са се излели над населеното място на 2 юни вечерта, информира кметът Илиан Илиев. Той подчерта, че коритото на реката е било почиствано през 2017 г., но укрепеният бряг на места е бил компрометиран от живеещите в района, които ползвали реката за източник на напояване на своите дворове. Кметът и Община Казанлък са създали организация за реакция при повторно повишаване на нивото на река Гюрля. Наводнени къщи има и в Николаево. Екипи на пожарната работят на място за отводняване на залетите участъци. Природната стихия в неделя създаде редица затруднения и на придвижването в областта. Пътят Стара Загора - Нова Загора бе блокиран около 16:30 ч. в района на разклона за село Горно Ботево. Канавките встрани от пътя не са успели да поемат голямото количество вода и тя е заляла пътното платно. Отново след намеса на полиция и пожарна и след спиране на валежа ситуацията е била нормализирана. Повече от 300 служители на РД ПБЗН - Стара Загора, са работили неспирно в последните няколко дни. Те са откликнали на близо 350 сигнала от различно естество. Ситуацията в Старозагорска област след обилните дъждове се нормализира.", "date": "2019.06.04", "title": "Преглед на основните теми в старозагорския печат"}
{"url": "http://www.focus-news.net/news/2019/06/04/2665939/sport-simona-halep-e-na-chetvartfinal-v-parizh-sled-20-sreshtu-svyontek.html", "text": "Защитаващата титлата си Симона Халеп се класира за четвъртфиналите на турнира от Големия шлем \"Ролан Гарос\" за трета поредна година. Румънката изнесе лекция на полската тийнеджърка Ига Свьонтек и я разгроми с 6:1, 6:0 за едва 45 минути. Третата в схемата Халеп бе почти безгрешна в мача и даде само гейм на навършилата 18 години преди три дни полякиня. На четвъртфиналите румънката ще срещне друга млада надежда - 17-годишната Аманда Анисимова  от САЩ , която победи в два сета Альона Болшова от Испания - 6:3, 6:0 за малко повече от час игра.", "date": "2019.06.04", "title": "Спорт: Симона Халеп е на четвъртфинал в Париж след 2:0 срещу Свьонтек"}
{"url": "http://www.focus-news.net/news/2019/06/04/2665940/stara-zagora-kmetat-na-obshtinata-zhivko-todorov-organizira-sreshta-na-tema-vazmozhnostite-za-vzaimodeystvie-mezhdu-biznesa-i-obrazovanieto.html", "text": "Кметът на Общината Живко Тодоров организира среща на тема „Възможностите за взаимодействие между бизнеса и образованието“. Това съобщиха от пресцентъра на  Община Стара Загора . Тя ще се проведе от 9.30 часа в общинската зала „П. Р. Славейков“. Министърът на образованието и науката Красимир Вълчев ще бъде гост на форума. Поканени са представители на образователните институции в Община Стара Загора, с насоченост в професионалното образование, както и представители на бизнеса, работещи с професионалните гимназии. \r\nЩе бъдат обсъдени проблемите на бизнеса с подготовката на кадри в училищата, както и добри практики за успешно взаимодействие при обучението им. Ще се дискутират и възможностите за подкрепа от местната власт за откриване на нови специалности, необходими на икономиката в региона.", "date": "2019.06.04", "title": "Стара Загора: Кметът на Общината Живко Тодоров организира среща на тема „Възможностите за взаимодействие между бизнеса и образованието“"}
{"url": "http://www.focus-news.net/news/2019/06/04/2665941/shumen-opasnost-ot-svlichane-na-skalni-i-zemni-masi-ima-po-patya-shumen-karnobat.html", "text": "Опасност от свличане на скални и земни маси има по пътя Шумен-Карнобат, предаде репортер на  Радио „Фокус“ - Шумен . Водачите трябва да се движат с повишено внимание в посочения участък. С нормална интезнивност е трафикът по основните пътища в региона. Пътните настилки са сухи, видимостта е нормална. Сред участъците с по-интензивно движение са районът на 5-ти км по главния път София - Варна, както и пътен възел Белокопитово. В близост до бензиностанцията на 7-ми км по главния път има камера за постоянно видеонаблюдение. Водачите трябва да бъдат с повишено внимание при кръговото кръстовище за кв. Макак. В сила е забраната за движение на тежкотоварни автомобили над 10 тона по пътя Радко Димитриево - Друмево, поради свлачища. Обходът е Шумен - Овчарово - Друмево. Ришки проход е отворен за движение. Върбишки проход е затворен за всички видове пътни превозни средства. \r\nИвелина ИВАНОВА", "date": "2019.06.04", "title": "Шумен: Опасност от свличане на скални и земни маси има по пътя Шумен - Карнобат"}
{"url": "http://www.focus-news.net/news/2019/06/04/2665938/stara-zagora-informatsionen-biznes-forum-na-tema-iskash-biznesat-ti-da-rastei-nie-imame-eksperti-i-nou-hau-shte-se-provede-v-grada.html", "text": "Европейската банка за възстановяване и развитие (ЕБВР) в партньорство с Министерството на икономиката и Община Стара Загора организира информационен бизнес форум на тема „Искаш бизнесът ти да расте? Ние имаме експерти и ноу-хау.“. Той ще се състои от 13.00 часа в зала „П. Р. Славейков“, в сградата на Общината. Това съобщиха от пресцентъра на  Община Стара Загора . \r\nЦелта на събитието е да запознае представители на местния бизнес с възможностите, които дава програмата “Подкрепа за малкия бизнес” на ЕБВР. \r\nЗа участие са поканени представители на всички малки и средни компании от Стара Загора и региона. Целта на форума е те да се запознаят с възможностите, които дава програмата \"Подкрепа за малкия бизнес\" на ЕБВР. Чрез нея фирмите могат да получат експертна помощ за развитие и растеж в различни области като стратегия, маркетинг, финансов мениджмънт, енергийна ефективност и др.  \r\n„За година и половина програмата е подкрепила реализацията на 40 проекта, още около 20 компании подготвят документите си за кандидатстване. 17 от всички проекти са от компании, извън София. „Организираме тази серия от информационни форуми в страната, за да могат повече фирми да научат за програмата и да се възползват от възможностите, които тя дава.“, съобщи мениджърът на програмата за България Мирослав Стоянов. \r\nЕкипът, който управлява програмата „Подкрепа за малкия бизнес“ на ЕБВР, ще даде практически съвети и напътствия за успешно участие. \r\nПредставители на Министерството на икономиката и Изпълнителната агенция за насърчаване на малките и средни предприятия ще запознаят присъстващите с мерките за подпомагане на малкия бизнес и възможностите за бизнеса, които предоставя Оперативна програма „Иновации и конкурентоспособност 2014-2020“.  \r\nПредставители на бизнеса от Стара Загора и региона ще имат възможност да разкажат за предизвикателствата, които срещат в ежедневието си и да потърсят диалог с институциите, от които зависи решаването на проблемите им.  \r\nУчастието във форума е безплатно, но е необходима регистрация на a.baklova@vando.bg. \r\nДонори на програмата за България: Европейският консултантски център по инвестиционните въпроси и Европейският съюз. \r\nОт заявяването на интерес до одобрението на проекта минава не повече от 1 месец.  \r\nБезвъзмездната помощ се получава до 1 месец след приключване на проекта.  \r\nПо програмата до момента са квалифицирани над 70 консултантски компании.", "date": "2019.06.04", "title": "Стара Загора: Информационен бизнес форум на тема „Искаш бизнесът ти да расте? Ние имаме експерти и ноу-хау“ ще се проведе в града"}
{"url": "http://www.focus-news.net/news/2019/06/04/2665942/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на областта, предаде репортер на  Радио „Фокус“ – Велико Търново . Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНатоварен е  трафикът по основните улици и булеварди във Велико Търново в сутрешните часове. Времето е облачно. Температурата  на въздуха е 14 градуса. Пътните настилки са сухи. Интензивно е движението в района на пътен възел  „Качица“ и Южен пътен възел, както и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът и по ул. „Магистрална“ във Велико Търново, която е  част от главен път София – Варна. \r\nНадежда КРЪСТЕВА", "date": "2019.06.04", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/06/04/2665943/sofiya-akatist-na-sv-kral-stefan-milutin-shte-bade-otsluzhen-v-mitropolitskata-katedrala-sv-vmtsa-nedelya.html", "text": "Акатист на св. крал Стефан Милутин ще бъде отслужен в митрополитската катедрала „Св. Вмца Неделя” в столицата, предаде репортер на  Агенция \"Фокус\" . Това ще стане след редовната света литургия в храма, от 10.00 часа. Мощите на св. крал Стефан Милутин се покоят в специален саркофаг в катедралния храм и всеки ден множество православни християни им се покланят. Вечерното богослужение е с начален час 17.00.  \r\nНикола ПЕТКОВ", "date": "2019.06.04", "title": "София: Акатист на св. крал Стефан Милутин ще бъде отслужен в митрополитската катедрала „Св. Вмца Неделя”"}
{"url": "http://www.focus-news.net/news/2019/06/04/2665944/stara-zagora-vremenno-dvizhenieto-pri-km-224-na-am-trakiya-v-posoka-burgas-se-osashtestvyava-v-edna-lenta-poradi-ptp.html", "text": "Временно движението при км 224 на АМ \"Тракия\" в посока Бургас се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Движението се осъществява в активната лента и се регулира от \"Пътна полиция\".", "date": "2019.06.04", "title": "Стара Загора: Временно движението при км 224 на АМ \"Тракия\" в посока Бургас се осъществява в една лента поради ПТП"}
{"url": "http://www.focus-news.net/news/2019/06/04/2665946/gabrovo-dvizhenieto-v-uchastak-ot-patya-mezhdu-sevlievskite-sela-selishte-i-stokite-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е слънчево. Температурата е 14 градуса. На прохода Шипка остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя Габрово – връх Шипка, при км 164+150, движението се осъществява с повишено внимание поради пропаднал участък по асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 юли. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 юли. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 31 юли. Поставена е необходимата сигнализация. \r\nДвижението в участък от пътя Скалско – Геша се осъществява с повишено внимание поради ремонтни дейности на асфалтовата настилка. Поставена е необходимата сигнализация. Срокът за приключване на ремонтите е до 7 юни. \r\nНадежда КРЪСТЕВА", "date": "2019.06.04", "title": "Габрово: Движението в участък от пътя между севлиевските села Селище и Стоките се осъществява с повишено внимание поради пропаднал участък"}
{"url": "http://www.focus-news.net/news/2019/06/04/2665932/kmetat-na-lovech-korneliya-marinova-obstanovkata-sled-dazhdovete-e-normalizirana-ot-valezhite-postradaha-selata-skobelevo-i-sokolovo-kv-prodimchets-i-severna-industrialna-zona.html", "text": "Обстановката след дъждовете е нормализирана, от валежите пострадаха селата Скобелево и Соколово, кв. \"Продимчец\" и Северна индустриална зона. Това съобщи за  Агенция „Фокус“  кметът на Ловеч Корнелия Маринова. „Няма пострадали хора“, каза тя. „Валежите бяха в продължение на дни и очевидно вече почвата не можеше да поеме по-голямо количество дъжд. В резултат на това от естествения водосбор водата преля. Още вечерта снощи около 22.00 ч. водата се беше прибрала в естественото си корито. Напуснах „полесражението“ след като всичко беше успокоено и пътищата бяха проходими“, каза още кметът на Ловеч. Тя поясни, че от проливните дъждове са пострадали две населени места,  квартал \"Продимчец\" и Северната индустриална зона в града. \r\nМаринова уточни, че е имало наводнени къщи в село Скобелево, а в кв. „Продимчец“ е разрушена общинска пътна инфраструктура.  „Беше прекъснат достъпа до вилната зона“, обясни още Маринова. По думите й село Соколово също е потърпевшо. Кметът на Ловеч обясни, че в селото не е имало наводнени къщи, но е бил прекъснат достъпът до него.  „С кметския наместник на селото и техника успяхме в рамките около 20.30 да възстановим всичко“, уточни Маринова. Тя допълни, че в Северна индустриална зона има наводнени складове.  \r\nМаринова обясни, че към момента в Ловеч не вали и междувременно вече е започнала оценка на щетите.  „Много се надявам да нямаме такива проливни дъждове“, каза още тя.  \r\nДеница КИТАНОВА", "date": "2019.06.04", "title": "Кметът на Ловеч Корнелия Маринова: Обстановката след дъждовете е нормализирана, от валежите пострадаха селата Скобелево и Соколово, кв. \"Продимчец\" и Северна индустриална зона"}
{"url": "http://www.focus-news.net/news/2019/06/04/2665947/stara-zagora-tsentarat-za-podkrepa-za-lichnostno-razvitie-shte-otkrie-godishna-izlozhba-na-shkolite-po-zhivopis-malka-plastika-i-prilozhni-izkustva.html", "text": "Центърът за подкрепа за личностно развитие към Община Стара Загора ще открие годишна изложба на школите по живопис, малка пластика и приложни изкуства. Това съобщиха от пресцентъра на  Общината . В изложбена зала „Лубор Байер” ще бъдат изложени творбите на участниците в школата по живопис с ръководител Тошо Стефанов, школата по малка пластика с ръководител Слави Славов и школата по приложни изкуства с ръководител Юлия Славова.  \r\nГодишната изложба е най-голямото събитие за децата, техните родители и ръководители. Тя показва какво са постигнали малките творци в ателиетата и най- добрите им работи през годината. Над 80 деца рисуват, моделират и декорират  в ателиетата на Центъра. \r\nВсички участници в изложбата ще получат диплом за участие, а отличените в национални конкурси през този творчески сезон  и предметни награди. \r\nОткриването ще се състои от 17.30 часа в изложбена зала „Лубор Байер”. Изложбата ще остане там до 14 юни 2019 г.", "date": "2019.06.04", "title": "Стара Загора: Центърът за подкрепа за личностно развитие ще открие годишна изложба на школите по живопис, малка пластика и приложни изкуства"}
{"url": "http://www.focus-news.net/news/2019/06/04/2665933/nimh-zhalt-kod-za-obilni-valezhi-i-gramotevitsi-e-obyaven-za-15-oblasti-v-stranata.html", "text": "Жълт код за обилни валежи и гръмотевици е обявен за 15 области в страната на 4 юни. Това сочи справка на сайта на  Националния институт по метеорология и хидрология  (НИМХ). Краткотрайни интензивни дъждове с гръмотевици, градушки и временно усилване на вятъра ще има в областите Видин, Монтана, Враца, Плевен, Габрово, Ловеч, София – град, София – област, Перник, Кюстендил, Благоевград, Пазарджик, Пловдив, Смолян и Кърджали. Количествата валежи ще бъдат до 20-25 л/кв.м, на отделни места в планинските части и повече.", "date": "2019.06.04", "title": "НИМХ: Жълт код за обилни валежи и гръмотевици е обявен за 15 области в страната"}
{"url": "http://www.focus-news.net/news/2019/06/04/2665950/burgas-suhi-i-prohodimi-sa-patishtata-v-oblastta.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Проходите на територията на областта са отворени за движение на всички моторни превозни средства. Видимостта е добра, без затруднения се осъществява автомобилният трафик. До 5 юни движението в участъка Карнобат – Ветрен от км 456+000 до км 485+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци.  \r\nСпокойно се осъществява движението на моторни превозни средства по пътищата в областта и по основните пътни артерии на град Бургас. Струпване на автомобили се наблюдава по някои участъци в централната градска част – по ул. „Иван Вазов“, ул. „Христо Ботев“, ул. „Булаир“, както и на кръстовището между бул. „Стефан Стамболов“ и бул. „Демокрация“. \r\nДеница ДИМИТРОВА", "date": "2019.06.04", "title": "Бургас: Сухи и проходими са пътищата в областта"}
{"url": "http://www.focus-news.net/news/2019/06/04/2665945/kmetat-na-dryanovo-miroslav-semov-razrushen-e-mostat-pri-dryanovskiya-manastir-sled-prolivnite-dazhdove.html", "text": "Разрушен е мостът при Дряновския манастир след проливните дъждове.  Това каза за  Агенция „Фокус“  кметът на Дряново Мирослав Семов. Той уточни, че мостът свързва Дряновския манастир с пещерата Бачо Киро. По думите му дори основите на моста са повдигнати от Дряновската река. Семов уточни, че причината за разрушаването на моста са наноси и паднали  и изсъхнали дървета, които от силата на водата се удрят в него. „Те са повдигнали не само целия мост, а самите бетонни основи. Той е наклонен на 45 градуса. Още малко и ще бъде отнесен изцяло“, коментира още кметът на Дряново. „Ние не можем да започнем никакви действия по него, докато не спадне реката и да  могат да влязат бригадите и да отстранят натрупаните наноси и дървета“, каза още кметът. Той допълни, че Общината не е собственик на моста, нито на манастира, но заради туристопотока и красивата природа го поддържа. Семов прогнозира, че средствата за възстановяването му ще са големи. „Обстановката в града е нормална. Миналата година почистихме основно речното корито. Нивото на реката е спаднало с около 2 метра“, каза той.  \r\nДеница КИТАНОВА", "date": "2019.06.04", "title": "Кметът на Дряново Мирослав Семов: Разрушен е мостът при Дряновския манастир след проливните дъждове"}
{"url": "http://www.focus-news.net/news/2019/06/04/2665949/politico-italianskiyat-premier-zaplashi-s-ostavka-zaradi-prerekaniyata-v-pravitelstvoto.html", "text": "Италианският премиер Джузепе Конте заплаши да си подаде оставката, ако не спрат скандалите между управляващите партии в страната „Движението 5 Звезди“ и „Лигата“, пише европейската редакция на  Politico . \r\nНа пресконференция в Рим в понеделник вечерта Конте каза, че е „наивно да се мисли, че двете партии ще уредят различията си след европейските избори“, в които „Лигата“ спечели 28 места, а „Д5З“ - 14. \r\nПремиерът, който миналата година бе издигнат от сравнителна неизвестност, за да оглави правителството, настоя, че не принадлежи към нито една политическа партия и че защитава само интересите на италианците. Но той каза, че има смисъл да продължи само, ако петгодишният план на правителството може да бъде приложен. \r\nКонте заяви още, че ще даде всичко от себе си, за да продължи да говори с Европейската комисия относно бюджета на Италия и да избегне евентуални санкции срещу страната. Въпреки това, той призова заместниците си - Матео Салвини от „Лигата и Луиджи ди Майо от „Д5З“, да изпратят недвусмислени послания, за да помогнат за възстановяването на вярата на финансовите пазари в страната. \r\n„Следващият бюджетен закон трябва да върне публичните финанси в правилния път, защото европейските правила няма да се променят, докато не успеем да ги променим“, посочи министър-председателят. \r\nЛигата на Салвини иска 15% плосък данък за физически лица и предприятия, което би увеличило бюджетния дефицит на страната. Брюксел трябва да реши в сряда дали иска да задейства процедура срещу Италия, която би могла да доведе до глоба от 3,5 милиарда евро. \r\n„Политическите сили трябва да решат дали искат правителството да продължи ... Искам бърза реакция, защото страната не може да чака“, каза Конте, без да предложи ясен срок. \r\nПревод и редакция:", "date": "2019.06.04", "title": "Politico: Италианският премиер заплаши с оставка заради пререканията в правителството"}
{"url": "http://www.focus-news.net/news/2019/06/04/2665951/shumen-mladshiyat-sastav-na-hor-bodra-pesen-shte-vzeme-uchastie-v-mezhdunaroden-festival.html", "text": "От 5 до 9 юни младшият състав на детския хор „Бодра песен“ ще вземе участие в деветото издание на Международния хоров фестивал „Черноморски звуци“ в Балчик. Това съобщиха от  Община Шумен . Малките хористи от „Бодра песен“ ще се представят със самостоятелна програма на 5 юни от 15.00 часа и ще участват в концертите под надслов „С песен приятели“. Шуменският състав ще се включи и в гала-концерта на 8 юни от 18.30 ч. Фестивалът  се  провежда  под  патронажа на Министерството на  културата и на кмета на община Балчик Николай Ангелов. Всички  концерти  ще  могат  да  се  гледат в реално време на страницата на фестивала.", "date": "2019.06.04", "title": "Шумен: Младшият състав на хор „Бодра песен“ ще вземе участие в международен фестивал"}
{"url": "http://www.focus-news.net/news/2019/06/04/2665954/sliven-v-grada-shte-se-provede-publichno-obsazhdane-na-otcheta-za-prihodite-i-razhodite-na-byudzheta-na-obshtinata.html", "text": "Публично обсъждане на отчета за приходите и разходите на бюджета на Община Сливен за 2018 година ще се проведе на 4 юни от 16:30 ч. в зала „Май”. Това съобщиха от пресцентъра на  Общината . Канят се гражданите, кметовете на кметства, кметските наместници, общинските съветници, представители на средствата за масово осведомяване и граждански сдружения, ръководителите на бюджетни звена и други да вземат участие в публичното обсъждане.", "date": "2019.06.04", "title": "Сливен: В града ще се проведе публично обсъждане на отчета за приходите и разходите на бюджета на Общината"}
{"url": "http://www.focus-news.net/news/2019/06/04/2665953/pregled-na-osnovnite-temi-v-dobrudzhanskiya-pechat.html", "text": "„Отлични оценки получиха плажовете в Добричко“, съобщава на първа страница вестник  „Добруджанска трибуна“ . 11 зони по цялото ни крайбрежие са увеличили своя статус. Сред тях е и зона „Болата“, сочи анализ на Министерство на здравеопазването в началото на активния сезон. Всички плажове в областта са получили оценка „отличен“, изключение правят само пет зони, които са получили оценка „добър“ на територията на област Добрич.  Сред зоните, които през миналата година са подобрили своя статус спрямо предходната е „Болата“. В рубриката „Новини“ - „Как община Тервел разчете посланията на кандидатите за евродепутати -2019“.  Седемте избирателни секции имат средна активност 32,21%,  докато в селата е много по-висока. Първото, което със сигурност може да се каже е, че в Общината е имало изключително ниска избирателна активност, което само по себе си показва, че гражданите все още не усещат работата на европарламента осезателно и не считат, че хората, които биват изпращани в тази институция чрез избори имат принос за подобряване на живота на българите в страната. „Добрич и Тамбов се побратимиха“,  съобщава изданието. Подписването е осъществено в рамките на програмата на Третия форум на побратимените руски и български градове във Варна, организиран от Асоциацията на българските общини. Във форума е участвал и кметът на Добрич Йордан Йорданов. Две теми, свързани с ваканционното селище „Албена“ са водещи за днешното издание на другия регионален вестник  „Нова добруджанска трибуна“ . За поредна година курортът ще е домакин на модна фиеста. Форумът ще даде възможност на всички онези, които творят, да покажат новости. Три от най-красивите дизайнерки ще открият фиестата. Тя се провежда от 19 години. Специални отстъпки за добричлии в „Албена“, съобщава още всекидневникът. До 50% намаление в неделя и понеделник. Успешното партньорство между Албена и Община Добрич е довело до добрата новина - от юни гражданите на Добрич получават специални отстъпки за ресторанти, басейни, спа процедури и атракциони във ваканционното селище. „Розите на „Апай“ гостуват в Каварна“, съобщава вестникът. Днес от 17.00 часа в Художествената галерия „Христо Градечлиев“ ще бъде открита изложба живопис под наслов „Роза“. Автори са художници от Италия.  30 италиански поета са вдъхновени от красотата на розата и пишат стихове за нея, а художници рисуват картини под емоцията от стиха, който са получили. Асоциацията „Апай“ е създадена през 2006 г. в Рим с идеята да се прокара път на младите художници.", "date": "2019.06.04", "title": "Преглед на основните теми в добруджанския печат"}
{"url": "http://www.focus-news.net/news/2019/06/04/2665955/stara-zagora-legendarniyat-barabanist-ian-peys-ot-diyp-parpal-shte-iznese-kontsert.html", "text": "На 4-и юни, легендарният барабанист и единствен оригинален член на групата „Дийп пърпъл“ – Иън Пейс, ще сътвори грандиозен концерт в Стара Загора. Това съобщиха от пресцентъра на  Община Стара Загора . Гостуването на рок легендата е част от проекта му „Пърпендикюлър“, в който влизат изпълнения на хитовете на „Пърпъл“, които актуалният състав на бенда не изпълнява от десетилетия на живо. Рок спектакълът ще се случи в общинската спортна зала „Стара Загора“ (ДЗУ) от 20.00 часа. Вратите на залата ще се отворят още в 18.00 часа.  \r\nКонцертът ще премине ретроспективно, като феновете ще могат да чуят песни от албумите „Stormbringer“, „Burn“, „Come Taste the Band“, „In Rock“ и други, преминавайки през всички етапи от развитието на групата.  \r\nСъбитието е организирано от „Звездна Арена“, с подкрепата на Община Стара Загора.  \r\nИън Пейс е един от малкото все още концертиращи класици на рока, като едновременно с този статут остава на познатото ни топ ниво. Поставян в неизменната петица на най-добрите и иновативни рок-барабанисти от редица престижни музикални издания, критици и многомилионни фенове, Пейс ще демонстрира класата си и уникалният си стил суинг-рок, правещ го абсолютно неподражаем. Артистът е заслужил признанието на поколения световноизвестни рок-музиканти, които го посочват за вдъхновител и основен еталон в рок-ритмиката.  \r\nБилетите са на цени от 30 и 40 лева и могат да бъдат закупени в мрежата на EasyPay, техните офиси и партньори в цялата страна, както и на:", "date": "2019.06.04", "title": "Стара Загора: Легендарният барабанист Иън Пейс от „Дийп Пърпъл“ ще изнесе концерт"}
{"url": "http://www.focus-news.net/news/2019/06/04/2665957/dobrich-v-remont-e-uchastak-ot-pat-ii-27-vladimirovo-dobrich.html", "text": "В ремонт е участък от път II-27 Владимирово – Добрич до 14 юни. Движението на автомобили е регулирано с пътни знаци и трябва да се осъществява с повишено внимание поради ремонт на асфалтова настилка, предаде кореспондент на  Радио „Фокус” – Варна . Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище.  \r\nВ Добрич се работи по ул. „Никола Петков“ и по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Там движението се осъществява двупосочно в едно от платната. Временната организация важи до приключване на планираните дейности. В Добрич времето е облачно, духа умерен вятър, температурата на въздуха е около 18 градуса. Пътните настилки са мокри заради превалявания от дъжд в ранните часове на деня. Възможни са нови валежи. \r\nЖулиета НИКОЛОВА", "date": "2019.06.04", "title": "Добрич: В ремонт е участък от път II-27 Владимирово – Добрич"}
{"url": "http://www.focus-news.net/news/2019/06/04/2665952/kevr-shte-provede-otkrito-zasedanie-na-koeto-tryabva-da-obsadi-tsenite-na-toka-i-parnoto-ot-1-yuli-2019.html", "text": "Комисията за енергийно и водно регулиране (КЕВР) ще проведе открито заседание, на което трябва да обсъди цените на тока и парното от 1 юли 2019. Това съобщиха от пресцентъра на  КЕВР . От 10.00 ч., в сградата на Регулатора на бул. „Княз Ал. Дондуков“ № 8-10, ет. 4, ще се проведе открито заседание за обсъждане на доклад относно утвърждаване на цени в сектор „Електроенергетика“ за периода 1 юли 2019 г. – 30 юни 2020 г. \r\nКомисията за енергийно и водно регулиране предлага цената на отоплението и топлата вода да се увеличи почти в цялата страна като средното увеличение е 4,5%, показва докладът на ведомството. Окончателно решение Комисията ще вземе в края на юни след като проведе открито заседание и обществено обсъждане. Най-голямо увеличение на цените се очаква в Разград - 17,53% и Габрово - 12,53 на сто. Единствената топлофикация, при която ще има намаление на топлинната енергия е Сливен - минус 0,4 на сто. За София увеличението ще бъде 4,3%.", "date": "2019.06.04", "title": "КЕВР ще проведе открито заседание, на което трябва да обсъди цените на тока и парното от 1 юли 2019"}
{"url": "http://www.focus-news.net/news/2019/06/04/2665959/daniela-koleva-unitsef-balgariya-zasegnati-ot-agresiyata-za-nastoyashtata-uchebna-godina-sa-3616-detsa-narastvat-i-verbalnite-y-proyavi.html", "text": "Нарастват случаите на вербалната агресия, 3616 са децата – жертви на агресията за настоящата учебна година по данни на МОН. Това каза за сутрешния блок „Добро утро, България“ на  Радио „Фокус“  Даниела Колева, Програмен директор „Закрила на детето“ в УНИЦЕФ-България по повод Международния ден за защита на децата – жертви на агресия. 3043 са регистрираните случаи на агресия през учебната 2015-2016 година, следващата учебна година те вече са 3208. Притеснителна е тенденцията и за онлайн тормоза на деца, обясни тя, като уточни, че през 2010 година тя е била 25%, през 2016 – 38%. „Независимо дали става въпрос за онлайн тормоз, или друг вид насилие, първо трябва да се говори с децата. Съществуват и много възможности за предпазване от вредно съдържание в интернет. Има Национална Гореща телефонна линия за консултации и за подаване на опасни сигнали. Първата ни препоръка към родителите обаче е да обръщат внимание на това, което се случва с детето. Трябва да обсъждат както какво се случва в училище, така и какво децата наблюдават в интернет, защото родителите се притесняват, може би с основание, какво се случва в училищната среда, за симптомите на насилието сред децата, но понякога подценяват вредното съдържание, на което децата им могат да попаднат“, обясни Даниела Колева. Тя каза още, че съществуват различни форми на агресията срещу деца. Най-разпознаваемо е физическото насилие, обясни тя. Друга форма е психологическото насилие, свързано с обида и вербална агресия, добави експертът. Според УНИЦЕФ обаче насилието срещу децата е предотвратимо и работата по превенцията трябва да е приоритетна в училищата, добави Колева. \r\nЙоланда ПЕЛОВА", "date": "2019.06.04", "title": "Даниела Колева, УНИЦЕФ-България: Засегнати от агресията за настоящата учебна година са 3616 деца, нарастват и вербалните й прояви"}
{"url": "http://www.focus-news.net/news/2019/06/04/2665960/smolyan-dvizhenieto-po-patya-devin-mihalkovo-krichim-se-osashtestvyava-s-izchakvane-zaradi-stroitelni-deynosti.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са предимно сухи. През нощта не са получавани сигнали за инциденти по пътищата в областта. През прохода Пампорово целогодишно е забранено движението на товарни автомобили над 3.5 тона. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срокът е до 30 декември 2019 г. С повишено внимание трябва да се шофира по път II-86 от границата с ОПУ – Пловдив до Рожен заради ремонтни дейности по асфалтовата настилка. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.04", "title": "Смолян: Движението по пътя Девин – Михалково – Кричим се осъществява с изчакване заради строителни дейности"}
{"url": "http://www.focus-news.net/news/2019/06/04/2665963/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Нормално се осъществява движението по главен път Е-79 и второкласен път 19 Симитли - Гоце Делчев. Това съобщи за  Радио „Фокус“ - Пирин  дежурният служител в Областно пътно управление - Благоевград. Няма регистрирани тежки пътни инциденти през изминалата нощ по пътищата. Няма въведени ограничения за движение и ремонтни дейности по пътищата от републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.06.04", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/06/04/2665961/veliko-tarnovo-preustanoveno-e-vodopodavaneto-v-chast-ot-svishtov-zaradi-izgrazhdane-i-podmyana-na-vodoprovod.html", "text": "Преустановено е водоподаването за част от улиците в Свищов заради изграждане и подмяна на водопровод. Това съобщиха за  Радио „Фокус“ – Велико Търново  от пресцентъра на Общината. Вода няма да има на ул. „Филип Тотю“, ул. „Александър Батенберг“, ул. „Петър Ванков“ и ул. „Киряк Цанков“ (от кръстовището с ул. „Петър Ангелов“ до кръстовището с ул. „Искър“). Водоподаването ще бъде спряно до 16.30 часа. \r\nНадежда КРЪСТЕВА", "date": "2019.06.04", "title": "Велико Търново: Преустановено е водоподаването в част от Свищов заради изграждане и подмяна на водопровод"}
{"url": "http://www.focus-news.net/news/2019/06/04/2665964/kyustendil-pochistvane-na-bordyuri-i-predpazni-mrezhi-se-izvarshva-po-patya-rila-rilski-manastir.html", "text": "Почистване на бордюри и предпазни мрежи се извършва по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите трябва да се движат с повишено внимание. Участъкът е сигнализиран с пътни знаци, срокът е до 7 юни. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 12 август 2019 година. Движението по път II-62 Дупница – Клисура от километър 42 до километър 59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Аварийно-възстановителни дейности се извършват в участък от пътя Пастра – Рилски манастир. Дейностите са предприети от км 27+575 до км 27+825, като движението се осъществява в една лента. В участъка се извършва преодоляване на възникнали свлачищни процеси. Движението в района се регулира от светофарна уредба и при необходимост от сигналисти. Срокът е до 15 юни. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.04", "title": "Кюстендил: Почистване на бордюри и предпазни мрежи се извършва по пътя Рила – Рилски манастир"}
{"url": "http://www.focus-news.net/news/2019/06/04/2665958/ombudsmanat-maya-manolova-nyama-osnovaniya-za-povishavane-na-tsenata-na-parnoto.html", "text": "Няма основания за повишаване на цената на парното. Това каза омбудсманът Мая Манолова в „Сутрешен блок“ по  БНТ  във връзка с обсъждането на новите цени на тока и парното. Тя посочи, че днес ще присъства на обсъждането на цената на тока и парното в КЕВР. „Това е тема, която е важна за българските граждани: повишаването на цената на парното, на топлата вода, на ел. енергията. Още повече, че повишенията са необосновани. Специално за парното и топлата вода са особено нечестни за българските граждани. Нека да припомня, че последните увеличения бяха през октомври миналата година, когато практически цената на парното достигна исторически най-високата си цена. Оттогава цената на природния газ на международните пазари не се е увеличавала“, подчерта Манолова. Според нея основания за повишаване на цената на парното няма. „Още повече, че този път КЕВР ще започне обсъждането на по-високи цени на топлото преди да е определил цената на природния газ. Предложението на „Булгаргаз“ е за намаляване даже на цената на природния газ. Наистина символично с 0, 1 лв. В същото време се предлага увеличаване на цената на топлото, което на практика няма никакво солидно обяснение“, каза още омбудсманът. Манолова посочи, че няма как да не се тревожим от доклада, който е представен за състоянието на топлофикационните дружества. Манолова уточни, че за столичната „Топлофикация“ показателите са повече от лоши.", "date": "2019.06.04", "title": "Омбудсманът Мая Манолова: Няма основания за повишаване на цената на парното"}
{"url": "http://www.focus-news.net/news/2019/06/04/2665965/tass-erdogan-otnovo-zayavi-che-turtsiya-nyama-da-se-otkazhe-ot-s-400.html", "text": "Президентът на Турция Реджеп Таийп Ердоган заяви във вторник, че Анкара няма намерение да се отказва от придобиването на руски зенитно-ракетни системи (ЗРС) С-400, предава  ТАСС . \r\n„Имаме договор, който в момента се реализира и ние сме решени да го изпълним. Нямаме никакво намерение да се отказваме (от покупката на С-400)“, заяви турският лидер в ефира на телевизионния канал Haberturk. \r\nСАЩ предприемат активни опити да не допуснат Турция да купи руските системи. По-рано Вашингтон вече предупреди Анкара, че в случай, че придобие С-400, САЩ могат да откажат да доставят на Турция изтребители F-35. \r\nПревод и редакция:", "date": "2019.06.04", "title": "ТАСС: Ердоган отново заяви, че Турция няма да се откаже от С-400"}
{"url": "http://www.focus-news.net/news/2019/06/04/2665962/prezidentat-rumen-radev-vyarvam-che-otbelyazvaneto-na-ramazan-bayram-shte-razkrie-za-poreden-pat-obedinyavashtata-duhovna-sila-na-tsyaloto-ni-obshtestvo.html", "text": "Президентът Румен Радев поздрави днес представителите на мюсюлманското изповедание в България по повод празника Рамазан байрам. Това съобщиха от  прессекретариата на държавния глава .  \r\n„Мъдростта на празника учи на искрено милосърдие, осъзнато покаяние, споделяне на изпитанията и разкрива способността за съпричастност  и единство в дните на радост, когато вярващите почитат дълговечни, съкровени за тях традиции“, се казва в поздравлението на държавния глава.  \r\nПрезидентът подчертава, че в основата на устойчивата българска култура на толерантност заляга съхранението на разбирателството и взаимното уважение между изповядващите различни религии. „Вярвам, че отбелязването на Рамазан байрам ще разкрие за пореден път обединяващата духовна сила на цялото ни общество“, се казва още в поздравлението на Румен Радев до представителите на мюсюлманското изповедание в България.", "date": "2019.06.04", "title": "Президентът Румен Радев: Вярвам, че отбелязването на Рамазан байрам ще разкрие за пореден път обединяващата духовна сила на цялото ни общество"}
{"url": "http://www.focus-news.net/news/2019/06/04/2665969/dobrich-v-darzhavniya-kulturen-institut-dvoretsa-shte-se-sastoi-kontsert-na-teodosiy-spasov-i-negovite-muzikanti.html", "text": "В „Каменна зала“ в Държавния културен институт – Културен център (ДКЦ – КЦ) „Двореца“ в Балчик ще звучи смесица от джаз, фолк и етно в изпълнение на Теодосий Спасов и неговите музиканти. Това съобщи Галя Георгиева, организатор международни фестивали, културна дейност и специални събития в Архитектурно-парковия комплекс, предаде кореспондент на  Радио „Фокус” – Варна . Музикантите ще изпълнят най-доброто от репертоара си, включително народни песни, претворени в стилистиката на джаза, до който звездата често прибягва по време на сценичните си изяви. Ще прозвучат предимно хумористични композиции, което се подразбира от самото име на квинтета, представляващо сполучлив каламбур между прилагателното „омайно” и израза „майно, майна”, употребяван масово от жителите на Пловдив. Това е носталгична препратка към студентското минало на Спасов, завършил Академията за музикално и танцово изкуство в града под тепетата. „Кавалджията на света” и неговият Фолк проджект бенд са в състояние да изправят на крака публиката по света.  \r\nНа 6 юни „Каменна зала“ очаква своята публика, за да се наслади на виртуозните изпълнения на Теодосий Спасов - кавал, Пейо Пеев - гъдулка, Иван Георгиев - гайда, Генадий Рашков - тъпан, Християн Цвятков - китара. Началото на концерта е в 19.00 часа. Входът е свободен. \r\nЖулиета НИКОЛОВА", "date": "2019.06.04", "title": "Добрич: В Държавния културен институт „Двореца“ ще се състои концерт на Теодосий Спасов и неговите музиканти"}
{"url": "http://www.focus-news.net/news/2019/06/04/2665966/blagoevgrad-v-hram-rozhdestvo-bogorodichno-simitli-se-otsluzhva-utrenya-po-povod-90-ata-godishnina-ot-osveshtavaneto-na-tsarkvata.html", "text": "От 07.00 часа в храм „Рождество Богородично“ – Симитли се отслужва Утреня, а след нея Архиерейска света Литургия по повод 90-ата годишнина от освещаването на църквата. Това каза за  Радио „Фокус“ – Пирин  докторант Кристиян Ковачев. По думите му в 11.30 часа в читалище „Св. Климент Охридски“ ще бъде представен документалният сборник „Един живот в служба на Бога“. Докторант Ковачев добави, че лично той е съставител на сборника, предговора е дело на Неврокопски митрополит Серафим, а научни редактори са доц. д-р Кристина Попова и свещ. Стоян Бербатов, коректор е Екатерина Крумова, предпечатната подготовка и корицата са дело на Николай Даутов. „Сборникът е посветен на живота и дейността на протойерей Борис Китанов Петров, обслужвал духовните нужди на енориашите в Симитли от 1938 до 1973 г. В 13.00 часа пък започва конференцията „Църквата „Рождество Богородично“ в гр. Симитли: традиции и новаторство“, която ще бъде открита от Негово Високопреосвещенство Неврокопския митрополит Серафим“, отбеляза докторант Ковачев. \r\nЛивия НИНОВА", "date": "2019.06.04", "title": "Благоевград: В храм „Рождество Богородично“ – Симитли се отслужва Утреня по повод 90-ата годишнина от освещаването на църквата"}
{"url": "http://www.focus-news.net/news/2019/06/04/2665967/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Съединените щати преминаха от натиск към ултиматуми, като настояха Европа да промени вектора на зараждащата се отбранителна политика: Вашингтон възнамерява да я свърже тясно със своите интереси, като участва в европейски програми за развитие на въоръженията. Брюксел не е съгласен с това, страхувайки се да бъде заложник на американските правила за износ на военно оборудване. Според документите, с които разполага испанското издание  El Pais  напрежението е достигнало такова ниво, че администрацията на Доналд Тръмп е предупредила ръководството на ЕС, че Съюзът ще бъде оставен сам срещу заплахи като Русия, ако продължи да следва политиката си. Материалът е представен без редакторска намеса. \r\nУлтиматумът е отправен на 22 май във Вашингтон. „Ако се разрази криза и вашата отбрана не издържи, вашите граждани няма да са много щастливи от това, че сте купували оръжие само от европейски страни“, е предупредил заместник-държавния секретар по въпросите на Европа Майкъл Мърфи по време на бурна среща между страните във Вашингтон. Трансатлантическия скандал се е случил по време на визита в американската столица на комисия от европейски посланици, отговарящи за въпросите на политиката на сигурността. Целта на посещението им е била среща с високопоставени длъжностни лица от администрацията на Тръмп. \r\nРазговорите са имали за цел да сближат позициите на страните след няколкомесечни спорове около нормите на бъдещия Европейски фонд за отбрана и проекти за разработка на т.нар. Постоянно структурирано сътрудничество (PESCO). Според мнението на Вашингтон, европейските правила имат прекалено ограничителен характер (в сферата на интелектуалната собственост, предаването на технологии и контрол над износа) и няма да дадат на американските компании възможност да участват в разработването на европейско въоръжение. Срещата е завършила със сериозен ултиматум, изискващ от ЕС да промени наскоро приетите правила. „Ако нормативите на Европейския фонд за отбрана и правилата на PESCO не се променят, тогава ЕС ще трябва да избира: или да се откаже от използването на най-добрите в света технологически разработки, или да създаде свои собствени“, е предупредил европейските посланици заместник-държавния секретар по въпросите на Европа Майкъл Мърфи. \r\nЦелта на Мърфи е да принуди ЕС да избере между рисковете от това да противостои сам на все по-нестабилната среда, или да увеличи значително производствените мощности в рамките на НАТО. Заместник-държавният секретар е припомнил, че след края на Студената война Западът отново се изправя пред враждебни държави. И една от тях (той имаше предвид Русия) има обща граница с ЕС и е пряка заплаха за неговите членове. \r\nМърфи е предупредил европейските дипломати, че \"всяка голяма криза в Европа неизбежно ще изисква намесата на САЩ, Канада, Обединеното кралство и Норвегия\". Но тази помощ от съюзниците може да не дойде, ако, както казва Вашингтон, военните планове на ЕС доведат до това военните промишлености на двете страни да не могат да взаимодействат. \"Нивото на взаимодействие между нашите въоръжени сили ще намалее, те няма да могат съвместно да провеждат военни действия\", добави Мърфи. В заключение заместник-държавният секретар описа гнева на европейската общественост, ако в Стария свят настъпи мащабен конфликт. Това е най-голямата заплаха от Вашингтон, след като Брюксел започна да популяризира идеята за Отбранителен съюз. \r\nСАЩ са дали ясно да се разбере: ако ЕС не промени своята отбранителна политика, той ще се защитава със собственото си оръжие, което може да постави Европа в много неизгодно положение. \r\nИзточници в Европейската комисия смятат, че напрежението, което възникна по време на срещата на Мърфи с европейските дипломати, е причинено от натиска на Вашингтон. Той се е засилил след като подготовката за създаването на Европейския фонд за отбрана започна да набира скорост, за нуждите на която от 2021 до 2027 г. ще бъдат отпуснати 13 милиарда евро, а първите 34 проекта бяха избрани за изпълнение в рамките на PESCO- от безпилотни летателни апарати до бойни хеликоптери. Отговорът от Брюксел \r\nПрез последното тримесечие на 2018 г. Съединените щати за първи път изразиха своите възражения и постигнаха това, че ЕС смекчи предварителната разпоредба относно стандартите, за да улесни участието на трети държави в изпълнението на проекти. Въпреки това в началото на 2019 г. разпоредбите на документа отново бяха затегнати, което предизвика негативна реакция от страна на американската дипломация. Недоволството беше изразено в груб тон чрез посланието, изпратено на 1 май от Министерството на отбраната на САЩ към върховния представител на Европейския съюз за външни работи и политиката на сигурност Федерика Могерини. В посланието ставаше въпрос за това, че европейските предприятия могат да имат ограничен достъп до американския пазар на военни продукти, а освен това в него се изразяват опасения от предварителното споразумение за Устава на Европейския фонд за отбрана, сключено през април между Съвета на Европа и Европейския парламент. \r\nВ отговор Европейската комисия изпрати на Вашингтон пространни разсъждения за съвместимостта на Отбранителния съюз и задълженията по членството в НАТО. Брюксел счита, че Европейският фонд за отбрана и PESCO допълват потенциала на Алианса и не е съгласен с това, че европейските норми ще възпрепятстват сътрудничеството между предприятията от военната промишленост. Но отговорът на Брюксел само наля масло в огъня. „Някои от получените от нас отговори са основани на неточна информация“, оплака се Мърфи. „Искам да ме разберете правилно, САЩ не могат да подкрепят нито Европейския фонд за отбрана, нито PESCO, ако те се развиват в съответствие с това, което е записано в сегашните им уставни документи“. Рискът от студен трансатлантически свят никога не е бил толкова висок. \r\n*** Италианският премиер Джузепе Конте заплаши да си подаде оставката, ако не спрат скандалите между управляващите партии в страната „Движението 5 Звезди“ и „Лигата“, пише европейската редакция на  Politico . \r\nНа пресконференция в Рим в понеделник вечерта Конте каза, че е „наивно да се мисли, че двете партии ще уредят различията си след европейските избори“, в които „Лигата“ спечели 28 места, а „Д5З“ - 14. \r\nПремиерът, който миналата година бе издигнат от сравнителна неизвестност, за да оглави правителството, настоя, че не принадлежи към нито една политическа партия и че защитава само интересите на италианците. Но той каза, че има смисъл да продължи само, ако петгодишният план на правителството може да бъде приложен. \r\nКонте заяви още, че ще даде всичко от себе си, за да продължи да говори с Европейската комисия относно бюджета на Италия и да избегне евентуални санкции срещу страната. Въпреки това, той призова заместниците си - Матео Салвини от „Лигата и Луиджи ди Майо от „Д5З“, да изпратят недвусмислени послания, за да помогнат за възстановяването на вярата на финансовите пазари в страната. \r\n„Следващият бюджетен закон трябва да върне публичните финанси в правилния път, защото европейските правила няма да се променят, докато не успеем да ги променим“, посочи министър-председателят. \r\nЛигата на Салвини иска 15% плосък данък за физически лица и предприятия, което би увеличило бюджетния дефицит на страната. Брюксел трябва да реши в сряда дали иска да задейства процедура срещу Италия, която би могла да доведе до глоба от 3,5 милиарда евро. \r\n„Политическите сили трябва да решат дали искат правителството да продължи ... Искам бърза реакция, защото страната не може да чака“, каза Конте, без да предложи ясен срок. \r\n***  Унгария се нуждае от нови решения и транспортни маршрути, за да се справи с несигурността на енергийните доставки, която се очаква от следващата година, заяви унгарският външен министър Петер Сиярто в понеделник в Белград, като добави, че Будапеща е готова за това предизвикателство, пише електронното издание  Hungary Today . \r\nПървият дипломат на Будапеща заяви пред регионалния форум за енергийна сигурност, че доставките на газ са от решаващо значение за Централна Европа, но през последните години „имаше малко развития, които ни дават основание да се радваме”. „Следващата година ще бъде решаваща в това отношение“, добави той. \r\nНесигурността може да възникне от следващата година и тя ще повлияе на целия регион, каза той. Не е сигурно дали Централна Европа ще може да получава руски газ през Украйна от 2020 г., добави министърът. \r\n„Унгария е готова за това предизвикателство“, увери Сиярто, като посочи споразумение, подписано с Русия, което ще осигури доставките на газ през 2020 г. Въпреки това, в следващите години възможността Унгария да внася газ „от нови източници и чрез нови маршрути, зависи изключително от съюзниците“, добави той. \r\n„Това зависи от хърватските ни приятели, дали те ще построят своя терминал за ВПГ, а освен това зависи от решенията на американските и австрийските компании, ако бъде открит газ в Румъния“, обясни дипломатът. \r\n„Ако нито едното не се случи... Унгария няма да има друг избор, освен да се фокусира върху изграждането на южния транспортен маршрут, през който руския газ ще пристига от Турция, България и Сърбия“, добави Сиярто. \r\nУнгария е направила необходимите технически стъпки, за да получи 6 милиарда кубически метра газ от юг през Сърбия през 2021 г. и 10 милиарда кубически метра от 2022 г., заяви той \r\nМинистърът добави, че „сигурните енергийни доставки са въпрос на национална сигурност и суверенитет“. \r\nВ кулоарите на форума Сиярто имаше двустранни разговори с министрите на енергетиката и икономиката на Сърбия, Румъния, Черна гора, България и босненската Република Сръбска. \r\n***  Британският премиер Тереза Мей ще настоява, че отношенията между САЩ и Обединеното кралство са „отлично партньорство, но може да ги направим още по-добри“, когато посрещне американския президент Доналд Тръмп на Даунинг Стрийт във вторник, в едно от своите последни действия като лидер на консерваторите, пише изданието  „Guardian“ .  \r\nСамо дни преди да напусне лидерския пост на нейната партия, премиерът и нейния съпруг Филип Мей, ще приветстват американския президент за разговори в правителствената сграда.  \r\nТръмп и Мей няма да проведат лична двустранна среща, но ще присъстват на редица други събития, старателно подготвени, за да подчертаят връзките между двете страни.  \r\nДвамата лидери ще започнат деня, като домакинстват съвместно на бизнес закуска с американски и британски фирми, подчертавайки предимствата на двустранна сделка за свободна търговия след Брекзит.  \r\nГоворейки за отношенията между двете страни, британският премиер ще заяви, че „имаме отлично партньорство, но вярвам, че можем да го направим дори по-добро. С двустранно споразумение за свободна търговия, с по-широко икономическо сътрудничество и чрез продължаване на съвместната работа за укрепване, оформяне и въздействие върху световната икономика, и нейните правила, и институции, като поддържаме пазарите свободни, справедливи и отворени, и поддържаме конкурентноспособността на нашите индустрии“.  \r\nТръмп заяви в понеделник, че „голяма търговска сделка е възможна, след като Великобритания се отърве от оковите“.", "date": "2019.06.04", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/06/04/2665968/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен  кръст . Температурите в планините са между 3 и 10 градуса. В по-високите части е мъгливо. Времето е тихо с разкъсана облачност. На места има слаб вятър.  \r\nСъоръженията не работят. Няма инциденти през изминалото денонощие. \r\nИнформация за обстановката в планините можете да намерите  на  .  \r\nТелефоните на ПСС са: 02/ 9632000 и 088 1470.", "date": "2019.06.04", "title": "ПСС: Добри са  условията за туризъм в планините"}
{"url": "http://www.focus-news.net/news/2019/06/04/2665937/peter-siyarto-ne-e-sigurno-che-tsentralna-evropa-shte-poluchava-ruski-gaz-prez-ukrayna-ot-2020-godina.html", "text": "Унгария се нуждае от нови решения и транспортни маршрути, за да се справи с несигурността на енергийните доставки, която се очаква от следващата година, заяви унгарският външен министър Петер Сиярто в понеделник в Белград, като добави, че Будапеща е готова за това предизвикателство, пише електронното издание  Hungary Today . \r\nПървият дипломат на Будапеща заяви пред регионалния форум за енергийна сигурност, че доставките на газ са от решаващо значение за Централна Европа, но през последните години „имаше малко развития, които ни дават основание да се радваме”. „Следващата година ще бъде решаваща в това отношение“, добави той. \r\nНесигурността може да възникне от следващата година и тя ще повлияе на целия регион, каза той. Не е сигурно дали Централна Европа ще може да получава руски газ през Украйна от 2020 г., добави министърът. \r\n„Унгария е готова за това предизвикателство“, увери Сиярто, като посочи споразумение, подписано с Русия, което ще осигури доставките на газ през 2020 г. Въпреки това, в следващите години възможността Унгария да внася газ „от нови източници и чрез нови маршрути, зависи изключително от съюзниците“, добави той. \r\n„Това зависи от хърватските ни приятели, дали те ще построят своя терминал за ВПГ, а освен това зависи от решенията на американските и австрийските компании, ако бъде открит газ в Румъния“, обясни дипломатът. \r\n„Ако нито едното не се случи... Унгария няма да има друг избор, освен да се фокусира върху изграждането на южния транспортен маршрут, през който руския газ ще пристига от Турция, България и Сърбия“, добави Сиярто. \r\nУнгария е направила необходимите технически стъпки, за да получи 6 милиарда кубически метра газ от юг през Сърбия през 2021 г. и 10 милиарда кубически метра от 2022 г., заяви той \r\nМинистърът добави, че „сигурните енергийни доставки са въпрос на национална сигурност и суверенитет“. \r\nВ кулоарите на форума Сиярто имаше двустранни разговори с министрите на енергетиката и икономиката на Сърбия, Румъния, Черна гора, България и босненската Република Сръбска. \r\nПревод и редакция:", "date": "2019.06.04", "title": "Петер Сиярто: Не е сигурно, че Централна Европа ще получава руски газ през Украйна от 2020 година"}
{"url": "http://www.focus-news.net/news/2019/06/04/2665971/gabrovo-pozhar-e-goryal-v-proizvodstveno-pomeshtenie-v-sevlievo-nyama-postradali.html", "text": "Пожар е горял в производствено помещение в Севлиево, няма пострадали. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът за пожар на улица „Мармарча“ е получен в 10.35 часа на 3 юни. При пожара няма пострадали граждани, но има нанесени материални щети. На сигнала се е отзовал екип на Районната служба с два противопожарни автомобила и четирима пожарникари. \r\nЛуиза ТРАНЧЕВА", "date": "2019.06.04", "title": "Габрово: Пожар е горял в производствено помещение в Севлиево, няма пострадали"}
{"url": "http://www.focus-news.net/news/2019/06/04/2665973/mvr-10-dushi-sa-raneni-pri-katastrofi-v-stranata-prez-izminaloto-denonoshtie.html", "text": "10 души са ранени при 9 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 1 тежък пътен инцидент, при който има един пострадал и 21 леки. От началото на годината са станали 2304 пътнотранспортни произшествия, при които са загинали 185 души, а 2905 са ранени. \r\nДанните за 2019 г. са динамични и не се считат за окончателни. При сравнение с реалните данни за загиналите (196) през същия период на 2018 г. се отчитат 11 (единадесет) по-малко загинали участници в движението по пътищата през 2019 г.", "date": "2019.06.04", "title": "МВР: 10 души са ранени при катастрофи в страната през изминалото денонощие"}
{"url": "http://www.focus-news.net/news/2019/06/04/2665977/pencho-milkov-bsp-za-balgariya-zayavkata-na-premiera-borisov-che-nezavisimo-ot-rezultata-na-evroizborite-nyama-da-podade-ostavka-demotivira-balgarskoto-obshtestvo.html", "text": "Заявката на премиера Борисов, че независимо от резултата на евроизборите, няма да подаде оставка, демотивира българското общество. Това каза за сутрешния блок „Добро утро, България“ на  Радио „Фокус“  Пенчо Милков, народен представител от ПГ на „БСП за България“. Ниската избирателна активност се оказа пречка за победата на БСП на евроизборите, обясни той, като отчете, че резултатите за социалистите са доста по-добри от предходните Европейски избори. „Не се получи това, което ние очаквахме и подготвяхме повече от две години, а именно хората да чуят, че правителството води една политика, която е вредна за България. Опитахме се европейските избори да се превърнат във възможност хората да кажат дали им харесва, или не управлението на Борисов. Според мен те не излязоха на тези избори да го направят, тъй като не приемат тези избори като възможност пряко да въздействат върху правителството. Още повече, че и Борисов каза, че какъвто и да е резултатът няма да подаде оставка и това до голяма степен демотивира гражданите да упражнят правото си на глас, за разлика от предишните избори, когато той беше готов ако загуби ще подаде оставка. Това до голяма степен намали избирателната активност и я сви до твърдите ядра на партиите“, уточни Пенчо Милков. Той каза още, че оставката на лидера на левицата Корнелия Нинова е възможност за препотвърждаване на доверието или избор на друг председател, ако социалистите счетат, че политиката до момента е била неправилна. Това е ходът, който показва, че има промяна в политическата обстановка и система в България, обясни Милков, като уточни, че просто хората трябва да я видят. Според него вътрешнопартийните избори няма да демобилизират редиците на БСП за местните избори. Вътрешните разногласия на демократична организация са напълно нормални и здравословни, добави народният представител от ПГ на „БСП за България“.  \r\nЙоланда ПЕЛОВА", "date": "2019.06.04", "title": "Пенчо Милков, „БСП за България“: Заявката на премиера Борисов, че независимо от резултата на евроизборите, няма да подаде оставка, демотивира българското общество"}
{"url": "http://www.focus-news.net/news/2019/06/04/2665976/plovdiv-dvizhenieto-v-uchastaka-karlovo-sopot-pri-km-254-v-posoka-sofiya-se-izvarshva-v-edna-lenta-poradi-izgrazhdane-na-novo-kragovo-krastovishte.html", "text": "Движението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Това съобщи за  Радио „Фокус“ – Пловдив  дежурен в ОПУ. Срокът на ограничението е до 20 юни 2019 г. В Областното управление няма постъпили сигнали за проблеми по пътищата за изминалото денонощие. Пътищата са на места мокри, затова трябва да се шофира с повишено внимание. \r\nЗаради интензивните валежи е повишена опасността от свличане на земна и скална маса по направленията Асеновград - Смолян, Кричим - Стамболийски и Юговско ханче - Югово - Лъки. Водачите трябва да бъдат особено бдителни, преминавайки по посочените пътни участъци. Движението по пътя Асеновград – Нареченски бани е ограничено за МПС с височина над 4 м през тунелите. Обходният маршрут е по пътя Кричим – Девин. Движението по пътя Плодовитово – Първомай в района на моста над р. Марица е ограничено за МПС над 5 тона поради намален габарит на пътното платно. Обходният маршрут е по пътя Стара Загора – Поповица и път І-8 София – Пловдив – Свиленград. Срокът на ограничението е до 28 декември 2019 г. Движението по пътя Поповица – Болярци е ограничено за МПС над 12 тона поради намален габарит на пътното платно на моста в с. Поповица. Срокът е до 31 декември 2019 г. Обходният маршрут е по пътя Поповица – Садово – Кочево – Болярци. \r\nЦветана ТОНЧЕВА", "date": "2019.06.04", "title": "Пловдив: Движението в участъка Карлово – Сопот при км 254 в посока София се извършва в една лента поради изграждане на ново кръгово кръстовище"}
{"url": "http://www.focus-news.net/news/2019/06/04/2665970/ombudsmanat-maya-manolova-bezplatnite-detski-gradini-sa-nay-malkoto-neshto-koeto-mestnata-i-darzhavnata-vlast-mogat-da-napravyat-za-mladite-semeystva.html", "text": "Безплатните детски градини са най-малкото нещо, което местната и държавната власт могат да направят за младите семейства. Това каза омбудсманът Мая Манолова във връзка с безплатните детски градини в „Сутрешен блок“ по  БНТ . Във връзка с идеята на ДПС за безплатни детски градини и коментара на премиера Бойко Борисов за безплатна храна в детските заведения, Манолова коментира: „Точно преди година на 1 юни омбудсмана заедно с граждански организации обяви кампания за отпадане на таксите от детските градини. Вече съм доволна, че парламентарни групи повдигат темата. Доволна съм, че и премиерът я припознава. След като първите реакции на финансовия министър, на правителството, на депутатите от управляващото мнозинство бяха „Това е популизъм“, „Това е пиар“. Една година по-късно се разбира, че това не е така. През тази година с моя екип работехме много. Дори имаме своите пробиви в областни градове. В Ловеч Общинският съвет взе решение за безплатни детски градини, което беше атакувано от областния управител в града, срещна несъгласието на кмета на града“. Според нея в София проблемът е друг. „Никой друг разход няма такъв смисъл, колкото инвестицията в човешки капитал“, посочи омбудсманът. Тя призова финансовият министър да подкрепи Столична община в следващия бюджет и към столичните общински съветници за достатъчно инвестиции в нови детски ясли и нови детски градини. \r\nМанолова приветства и друга идея за намаляване на ДДС върху книгите. \"Преди една година и половина участвахме в един важен форум в парламента, който организирахме отново с неправителствени и пациентски организации за намаляване на ДДС върху лекарствата. Изключително важно за българските граждани, което тогава не беше припознато. Виждам как вече в рамките на една година и половина, две и повече години в резултат на убеждаване, на действия, взаимодействие с гражданското общество, идеите на омбудсмана започват да бъдат припознавани от политици и от депутати\", уточни още Мая Манолова.  \r\nПо повод коментари, че тя би била добра кандидатура на левицата за кмета на София, Манолова посочи, че всеки е в правото си да формира позиция и да прави номинации. \"Аз съм отговаряла десетки пъти на този и други подобни въпроси. Зададе ли се някаква криза в Столична община, в някоя институция, или в някоя партия започват да ме спрягат и да ми задават въпроси. Ясно е, че ако взема подобно решение, това ще бъде публично и прозрачно. Аз не съм в политиката, за да поемам една или друга длъжност или позиция, а за да работя за гражданите\", допълни Манолова.", "date": "2019.06.04", "title": "Омбудсманът Мая Манолова: Безплатните детски градини са най-малкото нещо, което местната и държавната власт могат да направят за младите семейства"}
{"url": "http://www.focus-news.net/news/2019/06/04/2665980/kyustendil-vazpomenatelna-vecher-parvite-pravednitsi-ot-kyustendil-shte-se-provede-v-chitalishte-bratstvo.html", "text": "Възпоменателна вечер „Първите праведници от Кюстендил” ще се проведе в читалище „Братство”. Това съобщи за  Радио „Фокус” – Кюстендил  доцент д-р Ангел Джонев, историк към Регионален исторически музей – Кюстендил. Събитието ще започне от 17.00 часа в „Синя зала” на читалище „Братство”. То е посветено на Асен Суйчмезов, Димитър Пешев и Петър Михалев. Възпоменателната вечер ще представи приносът на видните кюстендилски граждани за спасяването на български евреи по време на Втората световна война. В Израел те са признати за едни от „праведниците на народите“. В рамките на събитието присъстващите ще научат редица нови и малко известни факти за ролята на така наречената Кюстендилска делегация в паметните събития, за личности Петър Михалев, Асен Суйчмезов и Димитър Пешев, за благородството и смелостта на тези забележителни български патриоти и хуманисти. \r\nВенцеслав ИЛЧЕВ", "date": "2019.06.04", "title": "Кюстендил: Възпоменателна вечер „Първите праведници от Кюстендил” ще се проведе в читалище „Братство”"}
{"url": "http://www.focus-news.net/news/2019/06/04/2665972/premierat-boyko-borisov-chestit-ramazan-bayram-na-vsichki-moi-priyateli-myusyulmani.html", "text": "Честит Рамазан байрам на всички мои приятели мюсюлмани!Това написа в профила си в социалната мрежа  \"Фейсбук\"  премиерът Бойко Борисов. \"Бъдете живи и здрави\", пише още министър-председателят.", "date": "2019.06.04", "title": "Премиерът Бойко Борисов: Честит Рамазан байрам на всички мои приятели мюсюлмани"}
{"url": "http://www.focus-news.net/news/2019/06/04/2665956/kathimerini-gartsiya-opaseniyata-ot-turskite-deystviya-se-uvelichavat-v-atina-i-nikoziya-nachalnika-na-gratskiya-ekip-za-pregovori-s-ankara-podade-ostavka.html", "text": "Гръцките военни и дипломати са в режим на готовност на фона на опасенията от евентуални събития в Източното Средиземноморие през следващите седмици, докато Турция се стреми да укрепи присъствието си в региона, разбра вестник  Kathimerini . \r\nУвеличената активност на турски кораби край бреговете на Кипър, индикациите, че Анкара може да изпрати трети сондажен кораб в региона и евентуалното разполагане на руска система за противоракетна отбрана С-400 с голям обсег по протежението на южното крайбрежие на Турция, предизвикват загриженост в Атина и Никозия. \r\nМиналия петък кипърското външно министерство информира посланиците на Европейския съюз за ескалиращата турска агресия. Междувременно в Атина има опасения от увеличението на турските нарушения на гръцкото въздушно пространство и реторика за правата на мюсюлманското малцинство в Тракия. \r\nМеждувременно, ръководителят на гръцката делегация, която води преговори с турските си колеги за съживяването на мерките за укрепване на доверието подаде оставка в понеделник, след като министърът на отбраната Евангелос Апостолакис отхвърли предложението му разговорите да бъдат прекъснати до провеждането на парламентарните избори в Гърция. \r\nГенерал-лейтенант Никос Захариадис, който оглавява Генералната дирекция за национална отбранителна политика и международни отношения на Министерството на отбраната, бе цитиран от сайта lawandorder.gr като каза, че няма да е уместно гръцката делегация да отиде в Анкара за втория кръг от преговорите , като се има предвид, че страната ще проведе избори след около четири седмици. \r\nВместо това, той е заявил, че преговорите трябва да бъдат прекъснати до приключване на изборите и формиране на новото правителство. \r\nПревод и редакция:", "date": "2019.06.04", "title": "Kathimerini (Гърция): Опасенията от турските действия се увеличават в Атина и Никозия, началника на гръцкия екип за преговори с Анкара подаде оставка"}
{"url": "http://www.focus-news.net/news/2019/06/04/2665978/mariya-gabriel-iska-mi-se-balgariya-da-se-prebori-za-silen-resor-v-sledvashtata-ek.html", "text": "Иска ми се България да се пребори за силен ресор в следващата Европейска комисия, който носи ползи и за нашата страна, и за Европа. Това заяви в ефира на „Здравей, България” еврокомисарят по цифрова икономика и цифрово общество Мария Габриел. Тя бе и водач на листата на ГЕРБ за евровота, но в понеделник стана ясно, че се отказва от мястото си в ЕП, за да остане комисар. Вместо нея за Брюксел заминава Лиляна Павлова. \r\n„Аз дадох облик на ресор, който почти не съществуваше допреди две години. Срещам много голямо уважение от страна и на колегите, и на кандидатите за председател на ЕК”. Така Габриел обясни защо се надява отново да бъде избрана за еврокомисар. А на настоящия си пост тя ще остане най-рано до 31 октомври, когато би трябвало да приключи мандатът на ЕК. Габриел обаче допуска, че този процес може да се забави заради големия брой партии, които влизат в новия ЕП. \r\n„Важно е следващият Европарламент да започне да функционира максимално бързо, за да се одобрят бюджетите и да не се получи вакуум”, поясни Габриел. \r\nТя коментира и оттеглянето на Цветан Цветанов от всички ръководни постове в ГЕРБ.„Трябва работа, смирение и постоянна връзка с хората. Виждаме желанието на председателя ГЕРБ г-н Бойко Борисов партията да бъде жив организъм, който се развива”, каза Габриел. И подчерта, че управляващите са си направили необходимите изводи и си дават сметка за допуснатите грешки. „Хората прощават само веднъж. Имиджовият проблем ще продължава да намира своето добро развитие дотолкова, доколкото всеки един от нас е откровен и показва, че иска да работи с хората”, категорична бе Габриел.Тя допълни, че лидерът на ГЕРБ винаги дава шанс да се поправят нещата и когато това не се случва, се той проявява безкомпромисност и прави радикални промени.  \r\nЕврокомисарят обясни сравнително ниската избирателна активност на евровота с „отвращението” на гласоподавателите от това, че част от предизборната кампания не е била изградена върху идеи.  \r\n„Иска ми се 17-те българи в новия ЕП да останат обединени и да работят като един. Не носи полза в националната делегация да няма разбирателство по важни теми. Единната позиция има шанс да бъде чута и отразена в решението”, каза още Габриел.", "date": "2019.06.04", "title": "Мария Габриел: Иска ми се България да се пребори за силен ресор в следващата ЕК"}
{"url": "http://www.focus-news.net/news/2019/06/04/2665979/sliven-suhi-i-prohodimi-sa-patishtata-v-oblastta.html", "text": "Сухи и нормално проходими са пътищата в областта, съобщиха от  Областно пътно управление - Сливен . Движението е натоварено. Затворени за тежкотоварни автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 тона поради намалена носимоспособност на мостово съоръжение на км 10+868.  Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 тона поради намалена носимоспособност на пътното тяло в участъка на област Бургас. Срокът на двата ремонта е до 30 юни.", "date": "2019.06.04", "title": "Сливен: Сухи и проходими са пътищата в областта"}
{"url": "http://www.focus-news.net/news/2019/06/04/2665982/kardzhali-ogranicheno-za-avtomobili-nad-12-tona-e-dvizhenieto-po-pat-5009-zornitsa-beli-plast-stremtsi-kardzhali.html", "text": "Пътищата в областта са мокри на места. Това съобщиха за  Радио „Фокус“  от ОПУ - Кърджали. До 30 юни продължава ремонтът на осветлението в участъка с. Калинка – гр. Кърджали от км 338 до км 342, движението трябва да се осъществява с повишено внимание. Ограничено за автомобили над 12 тона е движението по път ІІІ-5009 Зорница – Бели пласт – Стремци – Кърджали и по път III-5009 Козлец – Кърджали от км 0 до км 26+080. В участъка спирка „Джебел“ – п.в. „Седлари“ от км 351+415 до км 351+755 ограничението на движението се очаква да продължи до 14 юни, като обходният маршрут е от сп. „Джебел“ – Момчилград – п.в. „Седлари“. Продължават ремонтните дейности по път II-59 Карамфил – Крумовград от км 30+893 до км 36+784, извършва се подокопен дренаж и преоткосиране до 30 юни.  \r\nДарина ДЕЕНИЧИНА", "date": "2019.06.04", "title": "Кърджали: Ограничено за автомобили над 12 тона е движението по път ІІІ-5009 Зорница – Бели пласт – Стремци – Кърджали"}
{"url": "http://www.focus-news.net/news/2019/06/04/2665981/predsedatelyat-na-parlamenta-tsveta-karayancheva-pozdravyavam-ot-sartse-sanarodnitsite-ni-myusyulmani-po-povod-ramazan-bayram-neka-badem-primer-za-tolerantnost-i-vzaimno-uvazhenie.html", "text": "Поздравявам от сърце сънародниците ни мюсюлмани по повод техния голям празник – Рамазан байрам. Това написа в профила си в социалната мрежа  \"Фейсбук\"  председателят на парламента и депутат от 9-ти Многомандатен избирателен район - Кърджали Цвета Караянчева. \"Нека във всеки дом има здраве, мир и благоденствие и не само празничните, но и делничните дни, бъдат изпълнени с много радост и късмет. Нека всички заедно да продължим да бъдем пример за толерантност и взаимно уважение. Честит празник!\", пише още Караянчева.", "date": "2019.06.04", "title": "Председателят на парламента Цвета Караянчева: Поздравявам от сърце сънародниците ни мюсюлмани по повод Рамазан байрам, нека бъдем пример за толерантност и взаимно уважение"}
{"url": "http://www.focus-news.net/news/2019/06/04/2665983/sliven-dve-razyasnitelni-kampanii-shte-se-sastoyat-v-grada-po-povod-svetovniya-den-na-okolnata-sreda.html", "text": "По повод Световния ден на околната среда, който се отбелязва на 5 юни, общинският отдел „Екология“ стартира две разяснителни кампании. Това съобщиха от пресцентъра на  Община Сливен . Едната е под надслов „Намали употребата на еднократни съдове“. Във връзка с актуалните промени и приемането на нова директива на Европейския съюз за намаляване или спиране употребата на еднократни съдове, отдел „Екология“ напомня за целите, заложени в нея – опазване на околната среда, опазване здравето на човека, опазване и възстановяване на животински, растителни видове и техните популации, намаляване на отпадъците в реките, моретата и Световния океан. \r\nПрез следващите няколко месеца експерти от отдел „Екология“ ще проведат срещи с представители на детски учебни заведения, детска кухня, доставчици/кетъринг на храна и напитки, управители на заведения за хранене, като подробно ще се разяснят алтернативите и възможностите за намаляване използването на еднократни пластмасови изделия за хранене и торбички за пазаруване с цел да се намали генерирането на отпадъци. \r\nВсяка година Община Сливен транспортира до регионалната система за управление на отпадъците, стотици  тонове отпадъци от еднократни съдове. Изгарянето и депонирането на отпадъци уврежда човешкото здраве, замърсява въздуха и околната среда. Необходимо е всеки гражданин на град Сливен да разгледа алтернативите и да намали изхвърлянето на отпадъци. На този ден през 2018 г. Европейският съюз стартира кампания „Бъди готов за промяна“, която също цели намаляване използването на еднократни изделия от пластмаса и използването на алтернативни такива. \r\nДругата разяснителна кампания е „Чудото чист-въздух“. Последните екологични и здравни доклади показват драстично увеличение на емисиите на замърсяващи вещества и тяхната вреда върху здравето на човека и околната среда. Именно за това тази година темата на Световния ден на околната среда е „Замърсяване на въздуха“, като Китай ще бъде домакин на събитията. За 5 юни Отдел „Екология“ предлага няколко инициативи и кани всички имащи отношение към опазване на околната среда да се включат  в тях – на работа пеш, с колело, с обществен транспорт, използване на служебни моторни превозни средства само при спешни случаи, по-малко копиране (принтиране на документи), да се разпечатва само при премислена необходимост/, за предприятията, емитиращи замърсяващи вещества, намалени мощности за един ден, да не се използват еднократни пластмасови торбички и съдове за хранене", "date": "2019.06.04", "title": "Сливен: Две разяснителни кампании ще се състоят в града по повод Световния ден на околната среда"}
{"url": "http://www.focus-news.net/news/2019/06/04/2665985/blagoevgrad-v-regionalen-istoricheski-muzey-shte-bade-otkrita-yubileyna-izlozhba-140-godini-ot-rozhdenieto-na-d-r-boris-proevski-1879-1961-g.html", "text": "В Регионален исторически музей - Благоевград ще бъде открита юбилейна историко-етнографска изложба „140 години от рождението на д-р Борис Проевски (1879 – 1961 г.)“. Това каза за  Радио „Фокус“ - Пирин  Биляна Карадакова, уредник в отдел „Нова и най-нова история“ в музея. По думите ѝ изложбата ще бъде открита в залите на музея в 17.00 часа днес. Жителите и гостите на града ще имат възможността да я разгледат до 17 юни. „Идеята за изложбата дойде от колегите от Държавен архив - Благоевград и директора Любима Петрова, на които изказвам благодарност и за хубавата идея и за партньорството, което създадохме по този повод. Тази изложба ще представи културни ценности от архива на д-р Борис Проевски, една част от които се съхраняват в Държавен архив, а друга – в Регионалния исторически музей. Този юбилей е една възможност гражданите и гостите на нашия град да се запознаят с една личност с много пълноценен, богат и динамичен живот; личност, която се отдава не само на своя професионален дълг като хуманен лекар да лекува гражданите в Благоевград, но той има и свой принос изцяло в нашата история“, отбеляза тя. Карадакова допълни, че ще бъдат представени не само архивни документи, а и негови наградни отличия. Тя добави, че ще бъдат представени също и части от неговото облекло, както и от бита и родния му дом, който е необитаем до ден днешен. \r\nНатали СТЕФАНОВА", "date": "2019.06.04", "title": "Благоевград: В Регионален исторически музей ще бъде открита юбилейна изложба „140 години от рождението на д-р Борис Проевски (1879 – 1961 г.)“"}
{"url": "http://www.focus-news.net/news/2019/06/04/2665987/pazardzhik-dva-novi-sluchaya-na-zarazeni-s-morbili-sa-registrirani-v-oblastta-v-ramkite-na-minalata-sedmitsa.html", "text": "Два нови случая на заразени с морбили са регистрирани в областта за периода от 27 май до 3 юни, съобщиха от  РЗИ - Пазарджик . С тях броят на заболелите от морбили в областта е 15 за месец и половина. За същия период има диагностицирани 9 пациенти с варицела и един заболял с ехинококоза, 1 със скарлатина и 1 с марсилска треска. Морбилито, известно повече като дребна шарка, е инфекциозно заболяване, което се характеризира с обща интоксикация, възпаление на лигавицата на горните дихателни пътища, характерен макуло-папулозен обрив по кожата и усложнения от страна на дихателната система. Причинява се от РНК-вирус, като инфекцията се разпространява по въздушно-капков път.", "date": "2019.06.04", "title": "Пазарджик: Два нови случая на заразени с морбили са регистрирани в областта в рамките на миналата седмица"}
{"url": "http://www.focus-news.net/news/2019/06/04/2665986/vidin-tovaren-avtomobil-e-katastrofiral-na-glaven-pat-e-79-v-blizost-do-dimovo-na-patnoto-platno-ima-razliv-na-gorivo.html", "text": "Товарен автомобил с българска регистрация е катастрофирал около 7.23 часа. Това съобщиха от  МВР . Инцидентът е станал на главен път Е-79 в близост до Димово. Няма пострадали. На мястото има екипи на полицията и пожарната. Пътният участък е в процес на обезопасяване, поради разлив на гориво на платното. \r\nПътни полицаи регулират трафика, движението в посока за и от \"Дунав мост 2\" се осъществява временно по обходен маршрут.", "date": "2019.06.04", "title": "Видин: Товарен автомобил е катастрофирал на главен път Е-79 в близост до Димово, на пътното платно има разлив на гориво"}
{"url": "http://www.focus-news.net/news/2019/06/04/2665989/kyustendil-postanovkata-pomosht-ne-moga-da-pluvam-shte-bade-predstavena-v-obshtinskiya-dramatichen-teatar.html", "text": "Постановката  „Помощ!!! Не мога да плувам” ще бъде представена в Общинския драматичен театър. Това съобщи за  Радио „Фокус” – Кюстендил  Чавдар Ненов, директор на театъра. Театралната пиеса е дело на театър „Иван Димов” – Хасково и ще бъде представена от 19.00 часа. Постановката е на Валентин Танев, който същевременно играе в пиесата. Партнират му Мария Сапунджиева, Георги Кадурин и Мариана Миланова. Комедията е по Нийл Саймън и А. П. Чехов. \r\nВенцеслав ИЛЧЕВ", "date": "2019.06.04", "title": "Кюстендил: Постановката  „Помощ!!! Не мога да плувам” ще бъде представена в Общинския драматичен театър"}
{"url": "http://www.focus-news.net/news/2019/06/04/2665988/emil-neshev-pss-podtsenyavaneto-na-usloviyata-e-osnovnata-prichina-za-intsidentite-v-planinite-planiraneto-i-meteorologichnite-usloviya-sa-izklyuchitelno-vazhni-faktori.html", "text": "Подценяването на условията е основната причина за инцидентите в българските планини, планирането и метеорологичните условия са изключително важни фактори. Това каза за сутрешния блок „Добро утро, България“ на  Радио „Фокус“  Емил Нешев, директор на Планинската спасителна служба (ПСС) към Българския червен кръст (БЧК). Мъглата е коварно условие за пребиваващите в планината, обясни той, като уточни, че при наличието й хората лесно губят ориентация. Според него човек лесно може да предвиди навлизането в мъглив участък, използвайки съвременните технологии. Ако туристът попадне на гръмотевични бури е важно да стои далеч от дървета и да се освободи от всички метални и електронни изделия, добави Нешев. Екипировката също трябва да бъде съобразена с времето, уточни той. „Подходът към планината с уважение и с респект е един от най-сигурните гаранти за това, че няма да ни се случи бедствие. Нека да предвидим къде отиваме, с кого отиваме, дали сме достатъчно подготвени за маршрутите. В планината трябва да се излиза с едно наум. Така, както тя е хубава и прекрасна, така и много бързо при промяна на времето може да се случи да изпаднем в тежка ситуация. За целта има много неща, които може да направим, за да си спестим главоболията, едно от тях е приложението на ПСС, с което можем да дадем местоположението си на терена и то с минимално движение и без необходимостта от интернет или много силен сигнал на мобилните телефони. Да не забравяме и планинската застраховка, както и храненето и добрата хидратация на организма. Не трябва да пропускаме и слънцезащитните кремове, шапки, особено за малките деца това е много важно. Винаги, когато се излиза в планината, трябва да сме подготвени от гледна точка на зареждане на батериите на мобилните телефони“, коментира Емил Нешев. Той каза още, че всяка година все повече хора излизат в планината и се отчита повишаване на травматизма. Следващите седмици се очаква неблагоприятно, динамично време за планинските туристи, предупреди той.  \r\nЙоланда ПЕЛОВА", "date": "2019.06.04", "title": "Емил Нешев, ПСС: Подценяването на условията е основната причина за инцидентите в планините, планирането и метеорологичните условия са изключително важни фактори"}
{"url": "http://www.focus-news.net/news/2019/06/04/2665990/pencho-milkov-bsp-skeptichen-sam-kam-iskanite-zakonovi-promeni-sreshtu-namalyavaneto-na-prisadite-za-tezhkite-prestapleniya.html", "text": "Скептичен съм към исканите от близки и колеги на убитата журналистка Виктория Маринова законови промени срещу намаляването на присъдите за тежките престъпления. Това каза в интервю за предаването  „Добро утро, България“  на  Радио „Фокус“  Пенчо Милков, народен представител от ПГ на „БСП за България“. Според Пенчо Милков, който е участвал в инициираната първа среща с народни представители, юристи и общински съветници, до голяма степен  бързото правосъдие се налага от обществения интерес. „За тази среща се готвих доста дълго, тъй като тя бе отлагана няколко пъти заради изборите. Имах възможност не само да чета, но и да говоря с магистрати, които са запознати с темата. Съкратеното съдебно следствие представлява следното – обвиняемият признава фактите на прокурора, който повдига обвинение, като тези факти не се доказват със способите на Наказателно-процесуалния кодекс. Това носи на обвиняемия намаляване на присъдата с една трета или ако присъдата е доживотен затвор, тя се заменя с присъда лишаване от свобода от 20 до 30 години. Това е благоприятстваща норма обвиняемия. Този дебат в Русе бе повдигнат от колеги на убитата журналистка. Винаги в близките остава усещане, че наказанието не е достатъчно тежко. Припомням, че убиецът Северин Красимиров получи наказание 30 години лишаване от свобода, а близките и роднините искат доживотен затвор. Но едно наказание, освен лична функция срещу извършителя, има и т. нар. обща превенция. Санкцията, която се налага, действа на всички, спирайки ги да извършат престъпление. Във случая, станал известен, три месеца след деянието убиецът бе осъден на 30 години лишаване от свобода и всички чуха това. Ако не се бяха приложили нормите за съкратено съдебно следствие, делото щеше да продължи с години. Такива дела продължават между 8 и 12 години. Бързото правосъдие има до голяма степен обществен интерес, то се налага от обществения интерес, затова съм скептичен към тези промени. Ако се внесат за разглеждане в Народното събрание от мои колеги, ще дадем възможност да се произнесе цялата общност и ще ги обсъдим с внимание“, отбеляза Пенчо Милков. \r\nЙоланда ПЕЛОВА", "date": "2019.06.04", "title": "Пенчо Милков, БСП: Скептичен съм към исканите законови промени срещу намаляването на присъдите за тежките престъпления"}
{"url": "http://www.focus-news.net/news/2019/06/04/2665991/pleven-dvizhenieto-po-pat-ii-13-byala-slatina-dolni-dabnik-ot-km-86-do-km-87-se-osashtestvyava-v-edna-lenta-poradi-remontni-deynosti.html", "text": "Движението по път II-13 Бяла Слатина – Долни Дъбник в участъка на гр. Искър от км 86 до км 87 се осъществява в една лента поради ремонтни дейности на асфалтовата настилка. Това съобщиха  Радио „Фокус“  от Областно пътно управление – Плевен. Срокът на ремонта е до 5 юни. Пътните настилки в областта са мокри, очакват се превалявания в следобедните часове. Температурите са между 20° и 25°. Движението по път II-13 Бяла Слатина - Долни Дъбник в участъка на гр. Кнежа от км 70+300 до км 72+100 е регулирано в едното платно поради машинно полагане на асфалт. Срокът е до 10 юни. Движението по път II-34 Плевен – Никопол в района на Коиловци при км 7+732 трябва да се осъществява с повишено внимание поради преместване на пътни знаци. Движението трябва да се осъществява с повишено внимание по пътищата II-34 Плевен – Никопол в района на Мечка при км 13+000, II-35 Плевен – Ловеч в района на Плевен при км 5+296, III-118 Гулянци – Долна Митрополия в района на Долна Митрополия при км 24+159, III-3002 Коиловци – Вълче трън в района на Коиловци при км 1+860, III-3005 Ясен – Катунец в района на Ясен при км 1+370, III-3502 Брестовец – Ъглен в района на Беглеж при км 19+148 и III-3502 Брестовец – Ъглен в района на Тодорово при км 2+500 поради преместване на пътни знаци. Срокът на всички ремонтни дейности е до края на деня. Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът на ремонта е 11 юни. До 16 юни е ограничено движението по път Ясен – Дисевица – Петърница – Катунец поради ремонт на ВиК. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди с. Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла-Ботевград от гр. Луковит транзитно през гр. Червен бряг към с. Чомаковци началото на обхода е кръстовището при 138+767, оттам отбивният маршрут следва трасето на пътя през с. Радомирци до обхода на гр. Долни Дъбник, гр. Искър, гр. Кнежа до с. Чомаковци. Очаква се дейностите да приключат до края на деня.  \r\nВиолета КРЪСТЕВА", "date": "2019.06.04", "title": "Плевен: Движението по път II-13 Бяла Слатина – Долни Дъбник от км 86 до км 87 се осъществява в една лента поради ремонтни дейности"}
{"url": "http://www.focus-news.net/news/2019/06/04/2665994/sport-seynt-luis-izravni-finalnata-seriya-sreshtu-bostan.html", "text": "Сейнт Луис победи Бостън с 4:2 и изравни резултата във финалната серия за Купа Стенли на 2:2.Силен мач за Сейнт Луис изигра Райън О'Райли, който се отличи с два гола за успеха. О'Райли откри резултата в началните секунди на мача, а в последната третина отново се разписа и даде преднина на своя тим за 3:2. Владимир Тарасенко и Брейдън Шен отбелязаха другите два гола за Блус.За Бостън точни бяха Чарли Койл и Брендън Карло. Сейнт Луис успя да се съвземе след тежката загуба в третия мач с 2:7 и контролира четвъртата среща, с която успя да изравни серията. Петият мач от плейофа за титлата е в петък в Бостън.", "date": "2019.06.04", "title": "Спорт: Сейнт Луис изравни финалната серия срещу Бостън"}
{"url": "http://www.focus-news.net/news/2019/06/04/2665995/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, на места пътните настилки са мокри. Това съобщи за  Радио „Фокус” – Кюстендил  дежурният на пункта. Потокът от автомобили към този час на деня е нормален, преминаването се извършва без големи изчаквания. \r\nВенцеслав ИЛЧЕВ", "date": "2019.06.04", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/06/04/2665996/pregled-na-osnovnite-temi-vav-velikotarnovskiya-pechat.html", "text": "„Янтра заля двора на църквата „Св. 40 мъченици“ е заглавие от областния всекидневник  „Янтра Днес” . С 3 метра се повиши нивото на река Янтра само за няколко часа вследствие на интензивните валежи и вдигна на крак институциите във В. Търново. В ранните часове вчера бяха измерени 5,85 м при критични 6,50 м. Най-голямо повишение на речните нива бе отчетено през нощта, когато реката се показваше с около 30 см на всеки половин час. По данни на Общината падналото количество дъжд е 110 л/кв. м. „ВТУ ще има пет заместник-ректори“ е друго заглавие от ежедневника. Проф. Д-р Христо Бонджолов, който беше преизбран за ректор на 20 май 2019 г. От Общото събрание на ВТУ, положи клетва по време на първото заседание на новоизбрания Академичен съвет за мандат 2019-2023. Тя беше прочетена от новия председател на Общото събрание проф. д.н. Антоанета Анчева. Клетвени декларации подписаха и членовете на Академичния съвет. „Трети паркинг-автомат заработи във В. Търново“ е заглавие от страница три на ежедневника. „260 килограма жълти стотинки събраха за ден във В. Търново“, четем на страница четири. На страница пет е публикуван материал със заглавие “Проф. Николай Овчаров откри останки от военните сблъсъци между граф Дракула и османците край Свищов“. На спортната страница на вестник „Янтра Днес“ четем „Девойките на „Етър“ спечелиха турнира за Купата на M&BM без допуснат гол“. \r\n„Нивото на Янтра стигна 5,85 метра, кметът Панов на крака от ранни зори, Бойко Борисов в постоянна телефонна връзка с него“ е заглавие от първа страница на другия областен ежедневник  „Борба“ . Янтра достигна ниво от 5.85 метра след излелия се дъжд от над 110 л/кв. м пикът на прилива бе измерен около 9.30 часа на 3 юни в района на квартал „Асенов“. Според експерти критичното ниво за разлив е малко над 6 метра. Все пак придошлите води заляха части от улица „Крайбрежна“ в подножието на квартал „Св. гора“, както и двора на църквата музей „Св. 40 мъченици“. „Започна цялостно проектиране на район в областния град с 1000 живущи, но без улици“ е друга тема от ежедневника. Община Велико Търново възложи цялостно проектиране на две главни и няколко второстепенни улици в близост до новия квартал, който се оформя около Старите руски гробища. Както „Борба“ вече съобщи, тук вече живеят над 1000 души, а представители на етажната собственост на четири блока са взели решение да дарят част от общи места на кметството за направа на улиците. Градоначалникът Даниел Панов е имал среща на място, за да се запознае с обстановката, след което процедурата е задвижена. „Проф. Мирослав Гълъбов и доц. Борис Желев обжалват изборите във ВТУ“, „Д-р Маргаритка Йонова е новият носител на Голямата награда на форума „Моллови дни“ и „Задават се три дни празници на горнооряховския суджук“ са други заглавия от страниците на всекидневника. „Без допуснат гол девойките на „Етър ВТ“ взеха купа M&BM“, „Ясен Тодоров и Георги Николаев със злато от турнир по киокушин карате“, „Академик“ (Свищов) и „Локомотив“ (Горна Оряховица) триумфираха в турнира за купата на кмета на община Свищов“ са заглавията от спортната страница на изданието.", "date": "2019.06.04", "title": "Преглед на основните теми във великотърновския печат"}
{"url": "http://www.focus-news.net/news/2019/06/04/2665999/plovdiv-okrazhniyat-sad-shte-zasedava-po-deloto-sreshtu-moldovetsa-uchastval-v-obira-na-bankomat-v-rayon-trakiya.html", "text": "Окръжният съд ще заседава по делото срещу молдовеца Евгени Недялков, участвал в обира на банкомат в район „Тракия“, съобщиха за  Радио „Фокус“ - Пловдив  от Съдебната палата. В разпоредително заседание миналия месец той призна вината си за още доказателства. По съкратената процедура присъдата на Недялков ще бъде намалена с една трета. За да сключи споразумение с прокуратурата обаче, той трябва да възстанови 10% от откраднатата сума, тъй като това не се покрива от застраховката. \r\nМладежът е обвинен за грабеж на 214 хиляди лева от банкомата, и за опит да обере друго такова устройство в София. Законът предвижда от 10 до 20 години затвор за това престъпление. \r\nСъучастник на Евгени Недялков е украинец, който избяга. \r\nПри задържането му в Бургас у Недялков са открити само 600 лева, останалите пари липсват. Знае се само, че около 100 хил. лева са прехвърлени към чужбина чрез парични преводи.", "date": "2019.06.04", "title": "Пловдив: Окръжният съд ще заседава по делото срещу молдовеца, участвал в обира на банкомат в район „Тракия“"}
{"url": "http://www.focus-news.net/news/2019/06/04/2665998/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "В първите минути на предаването „Добре дошли в Свищов“ на  Радио „Фокус“ – Велико Търново  ще Ви разкажем за поредицата от събития, които се случиха в Свищов през уикенда. В днешното издание ще Ви представим повече информация и за първите уникални находки, които бяха намерени само преди дни от екипа на проф. Николай Овчаров, който води разкопките на крепостта Калето в Свищов. \r\nВъв втората част продължаваме с тема, която започнахме в предходната седмица. Тогава Ви представихме основните акценти за предстоящото издание на Феситвала за антично наследство „Орел на Дунава“, който традиционно се организира в Свищов. През тази година организаторите обещават много и интересни изненади. А какво очаква публиката, ще научите малко по-късно. \r\nВодещ на предаването е Луиза Транчева. Телефонът за връзка със студиото е 0885 303 375. Останете с предаването „Добре дошли в Свищов“.", "date": "2019.06.04", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2019/06/04/2666000/pregled-na-osnovnite-temi-v-burgaskiya-pechat.html", "text": "„Вреда или полза? Мобилно приложение показва полицейските камери на пътя“ е водещата тема в ежедневника  „Черноморски фар“ . „Google Maps ще предупреждава за ограниченията на скоростта в 40 страни“ е подзаглавието на статията. Мобилно приложение показва полицейските камери – фиксирани и мобилни, разположени на българските пътища. „Полицаите по морето ще ловят дилъри нощем срещу 25 стотинки на час“ е друго заглавие от първите страници на вестника. Близо 1 00 полицаи ще бъдат командировани по Черноморието през трите летни месеца като ще струва на бюджета по 20 бона на ден. „Обходни спасителни двойки бдят за сигурността на плажуващите“, четем още в днешния брой. Времето през последните дни със сигурност не е идеално за плаж, но от 1 юни вече има обходни спасителни двойки край морето. Северният и Южният плаж на Бургас са обезпечени със спасители. „Избират кой ще надзирава строежа на ясла за 1 милион в Ахелой“ е още една новина във вестника. Община Поморие е обявила обществена поръчка за избор на фирма, която да упражни авторски надзор за строежа на новата ясла в Ахелой. „Рибарското пристанище в Несебър се превръща в бижу“ и „Задържаха мъж от Ямбол, опитал да изнасили жена в Слънчев бряг“ са други новини в днешното издание. Темата на деня е: „Търсят нови съдебни заседатели за съдилищата в Бургас“. „Мандатът им е със срок от четири години“ и „Възнаграждението им е 8,22 лева на отработен час“ пояснява материалът.", "date": "2019.06.04", "title": "Преглед на основните теми в бургаския печат"}
{"url": "http://www.focus-news.net/news/2019/06/04/2665997/kmetat-na-smolyan-nikolay-melemov-za-ramazan-bayram-postite-kakto-v-myusyulmanstvoto-taka-i-v-hristiyanstvoto-imat-za-tsel-da-ni-prevarnat-v-po-silni-lichnosti.html", "text": "Постите както в мюсюлманството, така и в християнството имат за цел да ни превърнат в по-силни личности, но и по-милосърдни, по-търпеливи, по-човечни. Това се казва в поздравителен адрес на кмета на Смолян Николай Мелемов към мюсюлманите за Рамазан байрам, съобщиха от пресцентъра на  Община Смолян . „Уважаеми господин районен мюфтия, уважаеми съграждани мюсюлмани, приемете моите най-сърдечни поздравления по случай големия празник Рамазан байрам. Нека лишенията, които изпитвахте през последния месец, се превърнат в благоденствие за вас, в удовлетворение от живота, в пълно щастие за вас и семействата ви. Постите както в мюсюлманството, така и в християнството имат за цел да ни превърнат в по-силни личности, но и по-милосърдни, по-търпеливи, по-човечни. Надявам се както досега, така и занапред да бъдем добри и отговорни, да расте взаимното ни уважение и заедно да работим за нашето общо бъдеще. От сърце желая много здраве, щастие и късмет на всички мюсюлмани от нашата община, на техните семейства и приятели, които почитат свещения празник Рамазан Байрам“, казва още кметът Николай Мелемов в обръщението си по повод празника.", "date": "2019.06.04", "title": "Кметът на Смолян Николай Мелемов за Рамазан байрам: Постите както в мюсюлманството, така и в християнството имат за цел да ни превърнат в по-силни личности"}
{"url": "http://www.focus-news.net/news/2019/06/04/2666002/premierat-boyko-borisov-razgovarya-s-amerikanskiya-aktyor-silvestar-staloun.html", "text": "Премиерът Бойко Борисов разговаря с американския актьор Силвестър Сталоун в Министерския съвет. Това става ясно от видео, публикувано в социалната мрежа  „Фейсбук“ . Сталоун снима продължението на „Рамбо“ у нас. В началото на срещата Борисов и Сталоун се прегърнаха. Радвам се да те видя много. Мисля, че минаха 10-11години от предишната ни среща, още бях кмет, а ти все си си Рамбо, каза Борисов и попита дали на Сталоун му харесва как България се променя. „Да. Разбира се, аз се занимавам с филми,но вече се вижда, че индустрията е много по-добре. Невероятни строители - нещо, което в Америка отнема два месеца, тук го правят за два месеца“, отговори Сталоун.  \r\nАмериканският актьор показа на премиера трейлъра на последния му филм. „Сценарият е такъв, че се предполага, че действието се развива в Аризона в Америка и в Мексико, но всичко е снимано в България“, обясни той. \r\nБорисов благодари на Сталоун за добрите думи за България - за интернета и не само, на което актьорът отговори, че всичко, което казва, е вярно. \r\nАмериканецът посочи, че единствено не му харесва, че през зумата у нас е много студено, на което премиерът отговори, че имаме зимни курорти каот Банско и Пампорово и страната ни е домакин на Европейската купа по ски.", "date": "2019.06.04", "title": "Премиерът Бойко Борисов разговаря с американския актьор Силвестър Сталоун"}
{"url": "http://www.focus-news.net/news/2019/06/04/2666001/dobrich-za-poredna-godina-obshtinata-podpomaga-finansovo-knigoizdavaneto-i-knigorazpostranenieto-v-grada.html", "text": "За поредна година Общината подпомага финансово книгоиздаването и книгоразпостранението в града. До 14 юни се приемат заявления за това, предаде кореспондент на  Радио „Фокус” – Варна . Срокът е определен на заседание на Постоянна комисия „Култура, вероизповедания и етнически въпроси“. Заявленията се приемат в Центъра за услуги и информация. Образецът на заявлението и правилата за реда и условията за финансово подпомагане на книгоиздаването и книгоразпостранението са публикувани на интернет страницата на Община град Добрич.  \r\nПрез 2018 година Община град Добрич е подпомогнала финансово 10 добрички автори и творби, свързани с историята и развитието на добруджанския град. Следващото заседание на експертната комисия за финансово подпомагане на книгоиздаването и книгоразпространението е насрочено за 30 юли 2019 година от 16.00 часа в Община град Добрич. \r\nЖулиета НИКОЛОВА", "date": "2019.06.04", "title": "Добрич: За поредна година Общината подпомага финансово книгоиздаването и книгоразпостранението в града"}
{"url": "http://www.focus-news.net/news/2019/06/04/2666003/pleven-pozharnikari-sa-izvadili-momche-ot-povreden-asansyor-v-kvartal-druzhba.html", "text": "Пожарникари са извадили момче от повреден асансьор в квартал „Дружба“. Това съобщиха от  ОД МВР - Плевен . На 3 юни служители от пожарната са отреагирали на сигнал за инцидент в асансьор в плевенския квартал „Дружба“. На място е установено, че в асансьорната клетка се е затворило малолетно момче. Детето се качило в асансьора, но той не спрял на етажа му, а продължил движение от първия етаж до 16-тия етаж на кооперацията и обратно. Съседка чула викове за помощ и извикала спасителни екипи. Незабавно са изпратени трима служители, които спрели асансьора. На място се отзовали и техници, които обслужвали съоръжението. Момчето е извадено невредимо.", "date": "2019.06.04", "title": "Плевен: Пожарникари са извадили момче от повреден асансьор в квартал „Дружба“"}
{"url": "http://www.focus-news.net/news/2019/06/04/2666006/zapochva-zapisvaneto-na-parvoklasnitsite-v-sofiya.html", "text": "Записването на 12 000 първокласници в столицата започва от днес, съобщава  БНТ . Имената на класираните станаха ясни още вчера следобед когато се разбра, че в някои училища отново има проблеми с тяхното разпределение.  \r\nЗаписването на класираните ще продължи до 17.00 часа на 6 юни. Веднага след това ще бъдат обявени и свободните места за второто класиране. Важно уточнение за родителите е, че децата им не участват автоматично в него. За да се включат във второто класиране, те ще трябва да подадат специално заявление.", "date": "2019.06.04", "title": "Започва записването на първокласниците в София"}
{"url": "http://www.focus-news.net/news/2019/06/04/2666005/veliko-tarnovo-v-grada-zapochva-poreditsa-ot-lektsii-za-savremennite-tendentsii-v-arhitekturata-i-gradskoto-prostranstvo.html", "text": "В града започва поредица от лекции за съвременните тенденции в архитектурата и градското пространство. Това съобщиха от пресцентъра на  Община Велико Търново . Събитията са организирани от Общината и имат за цел да насочат общественото внимание към бъдещото развитие на града, в частност – към създаването на нов градски център, а също и към конкурсното начало и дело при решаването на градоустройствени въпроси с голяма обществена значимост.  \r\nНа 7 юни в голямата зала на Общината ще гостува арх. Велислав Доцин, част от „Имидж Бюро“ (София). Лекцията му е на тема „Безкомпромисното отношение към архитектурния детайл“ и ще започне в 17,30 ч. Архитектурното студио включва млади професионалисти, обединени от желанието си да решават съвременните проблеми на градската среда. Екипът участва в редица архитектурни състезания - конкурсите за нов градски център във Велико Търново, нова библиотека и за градско обзавеждане в морската градина във Варна, нова детска градина в столичния кв. Горна Баня , нов корпус на Медицинския университет в София и др. \r\nПоредицата от лекции продължава на 8 юни от 16.00 часа отново в голямата зала на Общината. Първата среща е с арх. Мая Шопова - преподавател в дизайнерския факултет „Архитектура + Урбанизъм” към Масачузетския университет по технологии (MIT). Тя води лекции на класове, в които се обменят знания и умения в сферата на архитектурата, изкуствата, урбанизма, информационните технологии, маркетинга и други. Арх. Шопова ще говори за интердисциплинираността в архитектурата.  \r\nВеднага след това е лекцията на италианския архитект Диего Терна. Темата е за критичното мислене в архитектурата. Диего Терна е съосновател на архитектурно студио „Куинзи Терна Аркитектуре”. Участва в широк спектър от проекти, издателски материали, критика и дидактика в сферата на архитектурата, урбанизма и изследователската дейност. Работата на студиото е награждавана в множество международни конкурси, а проучванията са публикувани в редица книги и списания. \r\nВ съботния следобед ще гостуват и архитекти от „Стивън Джордж Интернешънъл” (SGI), водени от Мария Мишинева. SGI е сред водещите архитектурни компании в Централна и Източна Европа, предоставяйки иновативни проекти в различни сектори, с множество престижни международни награди и признания. \r\nРазработките на арх. Диего Терна, Мая Шопова, „Имидж Бюро“ на Велислав Докин и на SGI са сред осемте отличени на Международния архитектурен конкурс „Ново сърце за Стария град“. В Старата столица лекции изнесоха също Арх. Андреа Д’Антраси (Италия), член на журито в професионалната надпревара, както и арх. Клаудио Нарди (Италия), автор на класирания на 1-во място проект. \r\nМеждународният архитектурен конкурс „Ново сърце за Стария град” се проведе през 2018 г. Състоеше от две части – архитектурна (идеен проект за сграда на експозиционен център) и урбанистична (концепция за обновяване на територията на Старото военно училище, в която ще бъде разположена сградата на експозиционния център). В конкурса имаше над 60 участници от 15 държави. Предстои провеждане на процедура по договаряне с арх. Клаудио Нарди за изготвянето на технически инвестиционен проект за сградата на експозиционен център. Ще бъде открита и публична дискусия относно възможностите за развитие на територията на бъдещия нов градски център, възоснова на конкурсните идеи на всички участници.", "date": "2019.06.04", "title": "Велико Търново: В града започва поредица от лекции за съвременните тенденции в архитектурата и градското пространство"}
{"url": "http://www.focus-news.net/news/2019/06/04/2665984/dnevni-avaz-bih-republika-srabska-iska-ruski-gaz-i-vrazka-s-turski-potok.html", "text": "Босна и Херцеговина (БиХ), и по-специално Република Сръбска, се интересуват от руски газ и свързване с проекта за газопровод \"Турски поток\", заяви председателят на Президиума на БиХ Милорад Додик, цитиран от електронното издание на сараевския ежедневник  Dnevni Avaz . \r\nВ хода на посещението си на Петербургския международен икономически форум, Додик заяви пред руската агенция „Газета“, че главната цел на визитата е да се подчертае заинтересоваността към руския газ и да се дадат уверения за включването на БиХ в „Турски поток“. \r\n„Международният икономически форум в Петербург дава чудесна възможност да се запознаем с постиженията на руската икономика. Затова е важно за Република Сръбска да се представи в Санкт Петербург. За нас е много важно да подновим преговорите за евентуално присъединяване на РС към проекта \"Турски поток\", подчерта лидерът на босненските сърби. \r\nОсновните събития на форума в Петербург тази година ще бъдат от 6 до 8 юни в конгресния и изложбен център „Експофорум“. На 2 май Додик посети с работна визита Анкара, където на съвместна пресконференция с турския президент Реджеп Тайип Ердоган заяви, че БиХ залага на присъединяване към проекта за газопровода „Турски поток“. \r\nПревод и редакция:", "date": "2019.06.04", "title": "Dnevni Avaz (БиХ): Република Сръбска иска руски газ и връзка с „Турски поток“"}
{"url": "http://www.focus-news.net/news/2019/06/04/2666007/api-vazstanoveno-e-dvizhenieto-pri-km-224-na-am-trakiya-v-posoka-burgas.html", "text": "Възстановено е движението при км 224 на АМ \"Тракия\" в посока Бургас. Това съобщиха от пресцентъра на  Агенция „Пътна инфраструктура“ .", "date": "2019.06.04", "title": "АПИ: Възстановено е движението при км 224 на АМ \"Тракия\" в посока Бургас"}
{"url": "http://www.focus-news.net/news/2019/06/04/2666008/pregled-na-osnovnite-temi-vav-varnenskiya-pechat.html", "text": "„Скоро всеки сам ще може да си произвежда ток“ е водещото заглавие на вестник  „Черно море“ . Каузата на ветрохода Rainbow Warrior на организацията „Грийнпийс“ тази година са климатичните промени. Корабът акостира във Варна и ще остане до сряда, след което се отправя към Бургас. Rainbow Warrior е във Варна като част от обиколка по европейските пристанища. Кампанията цели да информира хората, да провокира диалог, който в крайна сметка да доведе до законодателни промени. С тях ще се избегне голямата зависимост от въглищата и изобщо от природните горива. “Готвят механизъм за стимулиране на организирания туризъм“ е друг акцент в броя. В момента се изработва механизъм за подпомагане на организирания туризъм, който ще представим още през септември т.г. ще го тестваме пилотно през летищата във Варна и Бургас в продължение на година-две. И ако резултатите са добри, механизмът ще бъде приложен за цялата страна. Това съобщи във Варна министърът на туризма Николина Ангелова. В морския ни град тя участва в Третия форум на побратимените български и руски градове. Идеята е да се насърчи организирания туризъм в крилата на сезона и страната ни да има резерв от чуждестранни посетители и летовници, обясни Ангелкова. „45-годишен път начерта детска градина „Незабравка“, съобщава вестникът. 45 випуска деца са поели по своя път на развитие, започвайки стъпките си от варненската детска градина „Незабравка”. Много от тях носят с успехите си славата на града и на страната ни. С много песни и танци децата и екипът отпразнуваха юбилея си в зала 1 на ФКЦ. Детска градина „Незабравка” е тържествено открита на 7 януари 1974 г., разказва директорът Петранка Влаева. “Конфискуваха 53 000 слънчеви очила – менте“ е заглавие от четвърта страница. След спецоперация във Варна по противодействие на онлайн престъпления срещу обекти на защитени търговски марки служители от специализирания отдел „Киберпрестъпност“ в ГДБОП и колегите им от БОП – Варна, пресекли престъпна дейност по чл. 172Б и чл. 255 от НК – извършване на онлайн търговия с обекти на защитени търговски марки, без съответното право, както и избягване плащането на данъчни задължения. В резултат на осъществените действия са конфискувани над 53 000 опасни за зрението слънчеви очила, обозначени с търговските означения на над 500 модела от световноизвестни марки, съобщават от пресцентъра на МВР. „8 магистрати от 5 европейски държави гостуват в Окръжен съд – Варна“, пише още вестникът. По покана на Окръжен съд – Варна, от 3 до 7 юни на работно посещение в съда ще бъдат 8 съдии от Испания, Румъния, Португалия, Германия и Литва. Визитата им е в рамките на програмата „Европейската мрежа за съдебно обучение EJTN“ (Europenn Judicial Training Network) за обмен на мнения и опит между представители на органите на съдебната власт.", "date": "2019.06.04", "title": "Преглед на основните теми във варненския печат"}
{"url": "http://www.focus-news.net/news/2019/06/04/2666010/burgas-fizikat-teodosiy-teodosiev-shte-predstavi-v-grada-biografichniya-si-film-formulata-na-teo-na-14-yuni.html", "text": "На 14 юни жителите и гостите на града ще имат удоволствието да видят новия български филм „Формулата на Тео“. Това съобщиха от пресцентъра на  Община Бургас . Теодосиев лично ще представи филма пред всички присъстващи в Дома на нефтохимика от 18.00 часа. Документалната лента е вдъхновена от златния физик на България – Теодосий Теодосиев. Режисьорът и сценарист на филма Николай Василев проследява една година от живота на Теодосиев, който през последните 40 години се е отдал на мисията да развива таланти в областта на физиката. \r\n„Формулата на Тео“ показва как една светла личност може да одухотвори институцията на учителството. „Той се опитва не само един конец да издърпа от кълбото, а да развие цялата същност на учениците си и по този начин да ги направи многовалентна структура“, посочва режисьора за своя вдъхновител. \r\nВ края на април учителят по физика Тео бе посрещнат в препълнената зала на Експо център „Флора“, където изнесе мотивираща лекция по човечност.", "date": "2019.06.04", "title": "Бургас: Физикът Теодосий Теодосиев ще представи в града биографичния си филм „Формулата на Тео“ на 14 юни"}
{"url": "http://www.focus-news.net/news/2019/06/04/2666011/blagoevgrad-zapochvat-tazgodishnite-arheologicheski-prouchvaniya-v-antichen-grad-herakleya-sintika.html", "text": "Започват тазгодишните археологически проучвания в античен град Хераклея Синтика. Това съобщи за  Радио „Фокус“ - Пирин  д-р Сотир Иванов, директор на Исторически музей – Петрич. Ръководител на теренните проучвания ще бъде доц. д-р Людмил Вагалински. \r\nЛивия НИНОВА", "date": "2019.06.04", "title": "Благоевград: Започват тазгодишните археологически проучвания в античен град Хераклея Синтика"}
{"url": "http://www.focus-news.net/news/2019/06/04/2666012/sliven-999-ot-detsata-v-obshtinata-sa-klasirani-po-parvo-zhelanie-v-1-vi-klas.html", "text": "99.9% от децата в Сливен са класирани по първо желание в 1-ви клас. Това съобщиха от пресцентъра на  Община Сливен . Вече са публикувани резултатите от първото класиране на учениците, които ще постъпят в I клас за учебната 2019/2020 г. Подадените заявления бяха 1 092 или 1 106 деца. Общо обявените свободни места бяха 1 491, 1 064 от които в училищата в града. По първо желание са класирани 1 105 деца, или 99.9% от всички желаещи. \r\nМодулът за регистрация на заявления беше отворен от 13.00 часа на 28 май 2019 г. При старта на системата нямаше технически проблеми, като първото заявление беше регистрирано в 13.02 часа, а до края на деня бяха регистрирани 714. \r\nВ съответствие с утвърдения график за прием класираните деца могат да бъдат записани на място в училищата в периода от 5 до 7 юни, включително. При записване е необходимо да бъдат представени в училището документите, доказващи критериите, които заявителите са маркирали в заявлението за прием. Родителите трябва да представят задължително копие от удостоверението за раждане на детето и оригинал за сверяване, личната карта на заявителя (родител/настойник) за удостоверяване при поискване и удостоверение за завършена подготвителна група или декларация, че детето не е посещавало (за върналите се от чужбина деца). \r\nПодробна информация може да бъде намерена в Наредбата за приемане на ученици в първи клас на общинските училища на територията на общината, която е качена в сайта за прием  . \r\nСлед записване на класирано дете отпада възможността да се участва в следващо класиране. Това може да стане само при отписване на детето от училището (изтегляне на документите му) и подаване на ново заявление в системата за електронен прием, в сроковете посочени в графика за прием. \r\nНезаписаните в срок деца автоматично отпадат от приетите, губят входящия си номер, с който са участвали в класиране и могат да кандидатстват отново за прием с нов входящ номер и ново заявление.Ако детето не е класирано заявлението му за участие автоматично се прехвърля към следващото класиране.", "date": "2019.06.04", "title": "Сливен: 99.9% от децата в общината са класирани по първо желание в 1-ви клас"}
{"url": "http://www.focus-news.net/news/2019/06/04/2666014/pazardzhik-lekari-ot-oblastnata-bolnitsa-spasiha-29-godishna-rodilka-s-amniotichna-emboliya-i-dik-sindrom-i-neynoto-bebe.html", "text": "29-годишна родилка с рядкото заболяване амниотична емболия и ДИК синдром и нейното новородено бяха спасени от лекари в Областната болница в Пазарджик. Това съобщи за  Радио „Фокус“ – Пазарджик  д-р Илиян Траянов, завеждащ Акушеро-гинекологичното отделение в пазарджишката болница. По думите му жената е карала нормална бременност, като за нея това е било второ раждане. „Втората бременност е протекла нормално, без усложнения, без придружаващи заболявания, само с два дни преносване. Когато влиза в родилна зала, жената е била с високо пукнат спонтанно околоплоден мехур. При включването на системата тя разви амниотична емболия. Около минута след включването тя се оплака от задух, рязко рухна кръвното налягане, рязко рухнаха сърдечните тонове, цианоза, гърч и изпадна в кома. Благодарение на това, че с реанимацията ни дели една врата, веднага беше повикан реаниматор и незабавно започнаха реанимационни действия и жената беше интубирана. След което се премина към спешно цезарово сечение, бебето беше извадено и спасено. Това беше чудо, след като майката беше в кома, а то се храни вътреутробно още от нея. При завършването на операцията жената разви ДИК синдром. Това е едно от характерните усложнения при амниотичната емболия. Започна да кърви от интубационната тръба, от абоката, от всички прободни места. Беше повикан спешно републикански консултант в лицето на проф. Учикова, която се отзова веднага“, уточни д-р Траянов.  \r\nТой допълни, че ситуацията се е развила изключително бързо, в рамките на минута-две до идването на реаниматора. Жената е била без сърдечна дейност. Бебето също е било известно време без доставка на кислород. След секциото тя е започнала да кърви отвсякъде. „За щастие в рамките на два дни успяхме да я спасим, бяха използвани огромно количество биопродукти, тя беше на апаратна вентилация. Момичето е добре, вече сяда в леглото и дори се храни. За да можеш да реагираш в такава ситуация, трябва да си подготвен предварително. Бяха използвани четири ампули Новосевън, общо 8 мг, преляти са няколко банки кръв. Благодарение на реанимационните мероприятия, на добрата организация и най-вече на наличния медикамент, жената беше спасена“, каза също д-р Траянов. Той поясни, че в световен мащаб, дори и в най-големите клиники, смъртността от това усложнение е 60 - 80% като 50% от жените загиват в острата фаза на амниотична емболия, а с добавянето на коагулопатията, смъртността вече достига до 80%. \r\nАлбена ЖИЛЕКОВА", "date": "2019.06.04", "title": "Пазарджик: Лекари от Областната болница спасиха 29-годишна родилка с амниотична емболия и ДИК синдром и нейното бебе"}
{"url": "http://www.focus-news.net/news/2019/06/04/2666013/veliko-tarnovo-ochakva-se-vloshavane-kachestvoto-na-vodata-v-grad-svishtov-i-selo-vardim-zaradi-avariya.html", "text": "Поради възникване на авария на електрозахранването на ПС „Вардим“, от Експлоатационен район  – Свищов се очаква влошаване качеството на водата в град Свищов и село Вардим на 4 и 5 юни, съобщават от  ВиК - Йовковци .", "date": "2019.06.04", "title": "Велико Търново: Очаква се влошаване качеството на водата в град Свищов и село Вардим заради авария"}
{"url": "http://www.focus-news.net/news/2019/06/04/2666018/burgas-v-grada-shte-se-provede-obshtestveno-obsazhdane-na-ideyniya-proekt-na-obshtinata-za-izgrazhdane-na-zelen-amfiteatar-sas-stsena-v-rayon-meden-rudnik.html", "text": "В града ще се проведе обществено обсъждане на идейния проект на Общината за изграждане на зелен амфитеатър със сцена в район \"Меден рудник\". Това съобщиха от пресцентъра на  Община Бургас . Общината има желанието, а вече и идеен проект за обособяване на целогодишна благоустроена зона за културни събития - амфитеатър, подобен на \"Охлюва\" в Морската градина, със сцена и озеленени околни площи. Възможното достатъчно голямо и централно място за реализацията на този проект е поляната между \"Лакомата спирка\" и детска градина \"Чайка\". На такава сцена биха могли да се изявяват активните читалища и талантливите деца на \"Меден рудник\". На нея може да звучи музика във всякакви стилове, да се играе театър, да се рецитира. \r\nНа 6 юни 2019 г. от 17.30 часа в спортна зала \"Никола Станчев\" (входа откъм паркинга срещу магазина) ще се проведе обществено обсъждане на идейния проект за обект: \"Благоустрояване, изграждане на зелен амфитеатър със сцена, озеленени площи и обособяване на атракционна, търговска и обслужваща зони в УПИ I, кв. 12 по плана на зона \"А\", ж.р. \"Меден рудник\", гр. Бургас, ПИ с идент. 07079.651.293 по КК на гр. Бургас\". В дългото наименование на проекта се споменава, че той предвижда и обособяване на търговски обслужващи площи, които Общината да отдава под наем. \r\nИдейната фаза ще бъде представена в четвъртък от проектантите. На обсъждането ще присъстват представители на дирекция \"Устройство на територията\" и ЦАУ \"Възраждане\" при Община Бургас. Заповядайте, за да се запознаете с проекта и да направите своите предложения и забележки.", "date": "2019.06.04", "title": "Бургас: В града ще се проведе обществено обсъждане на идейния проект на Общината за изграждане на зелен амфитеатър със сцена в район \"Меден рудник\""}
{"url": "http://www.focus-news.net/news/2019/06/04/2666004/politika-sarbiya-vashington-vdiga-ratse-ot-kosovskiya-vapros.html", "text": "Бившият специален представител на САЩ за Косово Кристофър Хил заяви, че по отношение на Косово Европа не може да разчита на подкрепата на администрацията на Доналд Трамп, защото, както той посочва, Вашингтон практически е вдигнал ръце от косовския въпрос, пише белградският ежедневник  „Политика“ . \r\nКакто заяви дипломатът пред „Дойче веле“, „унилатерализма“ на администрацията на Тръмп правят САЩ „маловажни там, където трябва да бъдат важни“, като например, при разрешаването на спорните въпроси на Балканите. \r\n„Надявах се, че (Майк) Помпео ще разбере този въпрос по-добре от петролния мениджър Рекс Тилърсън, но това отнема повече време, отколкото смятам за приемливо. Европа наистина трябва да разглежда това като „часът на Европа“, казва Хил. \r\nПо неговите думи, старият континент трябва да се справи с това, имайки предвид, че „столицата на САЩ е празна“ по някои от тези въпроси. \r\nХил казва също, че съжалява, че пет държави-членки на ЕС все още не са признали Косово, но че разбира техните причини, защото, казва той, всеки има „своето собствено Косово“. \r\n„Мисля, че въпросът за Косово остава въпрос, който разделя Европа от целта й да стане цялостна и мирна“, обясни дипломатът. \r\nСпоред него историята за промяната на границите е само „симптом“ на косовския проблем и затова не е магическо решение. \r\n„Аз бих оставил териториалните въпроси като окончателен елемент на всяко споразумение“, посочва Хил, като добавя, че междувременно трябва да се обсъдят всички други проблеми, които са основни между Белград и Прищина. \r\nПревод и редакция:", "date": "2019.06.04", "title": "„Политика“ (Сърбия): Вашингтон вдига ръце от косовския въпрос"}
{"url": "http://www.focus-news.net/news/2019/06/04/2666017/blagoevgrad-bez-zabavyane-se-osashtestvyava-preminavaneto-prez-gkpp-ilinden.html", "text": "Без забавяне се осъществява преминаването през ГКПП „Илинден“. Това съобщиха за  Радио „Фокус“ - Пирин  от „Гранична полиция\". Нормално се извършва преминаването през ГКПП „Кулата“. Без проблеми се осъществява преминаването  на ГКПП „Златарево“. \r\nНатали СТЕФАНОВА", "date": "2019.06.04", "title": "Благоевград: Без забавяне се осъществява преминаването през ГКПП „Илинден“"}
{"url": "http://www.focus-news.net/news/2019/06/04/2666015/nezavisen-makedoniya-zaev-v-bryuksel-sreshti-s-yunker-han-i-mogerini.html", "text": "Премиерът на Македония Зоран Заев пристига във вторник вечерта на двудневно посещение в Брюксел, където ще се срещне с председателя на Европейската комисия Жан-Клод Юнкер, комисаря по разширяването Йоханес Хан и върховния представител на ЕС за външните работи и политиката на сигурност Федерика Могерини, пише македонският ежедневник  „Независен“ . \r\nМинистър-председателят ще разговаря с Юнкер за последния доклад на Комисията за Северна Македония, в който се препоръчва бързо и безусловно започване на преговорите за членство в Европейския съюз. Те ще говорят и за предстоящата среща на министрите на външните работи от Съюза, които трябва да вземат окончателното решение за започване на преговорите. \r\nМакедонската страна ще иска от председателя на ЕК недвусмислена подкрепа и помощ за получаване на дата на преговори през юни или юли. Правителството на Северна Македония смята, че е важно страната да започне процеса в най-кратки възможни срокове, в най-добрия случай заедно с Албания, но само ако това е възможно. Скопие смята, че не трябва да се превръща в заложник на групово влизане в ЕС. \r\nТогава премиерът ще се срещне с еврокомисаря по разширяването Йоханес Хан и с ръководителя на европейската дипломация Федерика Могерини. \r\nПравителствената делегация ще вземе участие на прием, организиран от мисията на Северна Македония в ЕС с македонски емигранти, работещи в европейски и белгийски институции и организации. \r\nВ сряда министър-председателят Зоран Заев ще участва в конференция, организирана от Европейската банка за възстановяване и развитие, ЕБВР, посветена на реформите и европейската интеграция, заедно с министър Кочо Ангушев. \r\nВ правителствената делегация участват и вицепремиерът по европейските въпроси Буяр Османи, както и министрите на отбраната Радмила Шекеринска, външният министър Никола Димитров и финансовият министър Драган Тевдовски. \r\nПревод и редакция:", "date": "2019.06.04", "title": "„Независен“ (Македония): Заев в Брюксел: Срещи с Юнкер, Хан и Могерини"}
{"url": "http://www.focus-news.net/news/2019/06/04/2666021/dobrich-lovnite-spetsialisti-preduprezhdavat-turistite-i-sabirachite-na-gabi-i-bilki-da-ne-pribirat-malki-sarneta-pri-samnenie-che-sa-izostaveni-ot-tehnite-mayki.html", "text": "Ловните специалисти предупреждават туристите и събирачите на гъби и билки да не прибират малки сърнета при съмнение, че са изоставени от техните майки. Настъпи периодът, когато се раждат малки сърнета и еленчета, а заедно с тях се появяват и хора, които „спасяват“ животинчета от тези видове, намирайки ги в гората. Това съобщи Татяна Димитрова, експерт „Връзки с обществеността“ в Североизточно държавно предприятие (СИДП), предаде кореспондент на  Радио „Фокус” – Варна . Кошутите и сърните скриват новородените при опасност или когато се хранят. Майката винаги е наоколо, дори и да не бъде видно това. Малките стоят неподвижно не защото са болни и изоставени, а защото това е инстинктивната им реакция, естествен защитен механизъм при опасност и хищници, както и при появата на хора в близост. Експертите предупреждават, че новородените не трябва да се пипат и да се местят. Хората могат да ги снимат, но трябва бързо да се отдалечат, за да не стресират допълнително малките и майките. Единственият случай, в който е допустимо да бъде прибрано малко животинче, е когато то е ранено и наистина се нуждае от грижа и медицинска помощ. Ако хората не са сигурни в преценката си за състоянието на животното, винаги могат да позвънят в горското или ловно стопанство в своята община и да потърсят помощ. Ако станат свидетели на продажба на малки сърненца и еленчета, трябва да подадат сигнал на телефон 112, съветват още ловните специалисти. \r\nЖулиета НИКОЛОВА", "date": "2019.06.04", "title": "Добрич: Ловните специалисти предупреждават туристите и събирачите на гъби и билки да не прибират малки сърнета при съмнение, че са изоставени от техните майки"}
{"url": "http://www.focus-news.net/news/2019/06/04/2666020/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-yuni.html", "text": "„Софийска вода” временно ще прекъсне водоснабдяването в някои части на столицата на 5 юни. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Проф. Фритьоф Нансен“ в центъра на града се налага спиране на водоподаването от 09.00 до 18.00 часа на клиентите на „Софийска вода”, живеещи в района на: бул. „Евлоги и Христо Георгиеви“ от ул. „Проф. Фритьоф Нансен“ до ул. „Георги Сава Раковски“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Евлоги и Христо Георгиев“ ъгъла с ул. „Гечкенли“. \r\nВъв връзка с монтаж на спирателни кранове на ул. „Георги Сава Раковски“ в кв. „Славовци“ гр. Нови Искър се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Липите“, ул. „Породин“, ул. „Искърско дефиле“; ул. „Победа“ от ул. „Липите“ до оранжериите. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Георги Сава Раковски“ ъгъла с ул. „Додо Наков“. \r\nВъв връзка с изпълнение на инвестиционен проект за подмяна на уличен водопровод на ул. „Завой“ в кв. „Бенковски“ , се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Завой“ от ул. „Календерска“ до ул. „Оралица“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Завой“ ъгъла с ул.“Календерска“. След възстановяване на водоснабдяването е възможно временно повишаване  мътността на водата. След реализацията на този инвестиционен проектr клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградни водопроводни отклонения на ул. „Стефан Стамболов“ и ул. „Света Ана“ в с. Яна се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Миньорска“, ул. „Стефан Стамболов“, ул. „Юрий Гагарин“, ул. „Васил Левски“; ул. „Света Ана“ от №40 до №65.При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света Ана“ ъгъла с ул. „Хубава Яна“. \r\nВъв връзка с монтаж на спирателен кран на ул. „Цар Борис III“ в с. Казичене се налага спиране на водоподаването от 09.30 до 21.30 часа на клиентите на „Софийска вода”, живеещи в района на: ул. „Мито Войнишки“, ул. „Индустриална“, ул. „Цар Борис III“, ул. „Стария Искър“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цар Борис III“ ъгъла с ул. „Стария Искър“. \r\nВъв връзка с изключване на уличен водопровод на ул. „Враня“ в жк. „Банишора“ се налага спиране на водоподаването от 09.30 до 16.00 часа на клиентите на „Софийска вода”, живеещи в района на: ул. „Враня“,  по ул. „Козлодуй“ от ул. „Опълченска“ до ул. „Странджа“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Враня“ пред №5. \r\nВъв връзка с подмяна на сградно водопроводно отклонение на ул. „Искър“ в с. Кривина се налага спиране на водоподаването от 10.00 до 15.00 часа на клиентите на „Софийска вода”, живеещи в района на: ул. „Искър“ от ул. „Витоша“ до ул. „Балабана“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Искър“10. \r\nВъв връзка с подмяна на сградно водопроводно отклонение на ул. „Приплат“ в с. Владая се налага спиране на водоподаването от 09.30 до 19.30 часа на клиентите на „Софийска вода”, живеещи в района на: ул. „Приплат“ от ул. „Войнишко въстание“ до ул. „Приплат“ №17. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Приплат“ ъгъла с ул. „Войнишко въстание“. \r\nВъв връзка с подмяна на сградно водопроводно отклонение на ул. 776 във вилна зона „Килиите“ се налага спиране на водоподаването от 09.30 до 19.00 часа на клиентите на „Софийска вода”, живеещи в района на: ул. 776. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:бул. „Цар Борис III“ ъгъла с ул. „Синята скала“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.06.04", "title": "„Софийска вода” временно ще прекъсне водоснабдяването в някои части на столицата на 5 юни"}
{"url": "http://www.focus-news.net/news/2019/06/04/2666019/varna-chast-ot-grada-e-s-narusheno-vodopodavane-poradi-remonti-deynosti-i-avarii-po-vodoprovodnata-mrezha.html", "text": "Част от града е с нарушено водоподаване поради ремонти дейности и аварии по водопроводната мрежа. Това съобщиха за  Радио „Фокус“ – Варна  от водоснабдителното дружество, обслужващо областта. Поради ремонти дейности от 09.00 до около 20.00 часа без вода ще бъдат абонатите около ул. “Студентска“ в отсечката между ул. “Мир“ и бул. “8-ми Приморски полк“, ул. “Димитър Икономов“ и района на базар „Левски“. Без вода до около 16.00 часа ще бъде част от ниската зона на кв. „Виница“ поради авария. Проблеми с водоснабдяването ще имат и част от абонатите по ул. „Михаил Колони“ до около 14.00 часа. \r\nБояна АТАНАСОВА", "date": "2019.06.04", "title": "Варна: Част от града е с нарушено водоподаване поради ремонти дейности и аварии по водопроводната мрежа"}
{"url": "http://www.focus-news.net/news/2019/06/04/2666023/haskovo-za-treti-pat-v-grada-shte-se-provede-festivalat-haskovo-rok.html", "text": "За трети път в града ще се проведе фестивалът „Хасково рок“. Това съобщиха от пресцентъра на  Общината . На 28 юни са насрочени концертите на HANGAR 42 и D2 . Истински рок спектакъл са подготвили за 29 юни Николо Коцев и „Кикимора“ със Симфоничен оркестър на Държавна Опера - Стара Загора. За втора поредна година по време на „Хасково рок“ ще бъдат предлагани тениски с емблема на фестивала. Средствата от продадените тениски ще бъдат използвани за закупуването на музикални инструменти на талантливи деца от Хасково.  \r\nМиналата година кампанията премина при небивал интерес а със събраните средства бяха осигурени инструменти за четири деца от Хасково \r\n„Хасково рок 2019\" е част от кампанията „Хасково срещу дрогата” на МКБППМН - Хасково  \r\nКонцертите са на 28 и 29 юни на сцената на Спортен Комплекс „Спартак”, началото е в 20.00 часа. Входът и за двата концерта е свободен.", "date": "2019.06.04", "title": "Хасково: За трети път в града ще се проведе фестивалът „Хасково рок“"}
{"url": "http://www.focus-news.net/news/2019/06/04/2666024/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Премиерът на Македония Зоран Заев пристига във вторник вечерта на двудневно посещение в Брюксел, където ще се срещне с председателя на Европейската комисия Жан-Клод Юнкер, комисаря по разширяването Йоханес Хан и върховния представител на ЕС за външните работи и политиката на сигурност Федерика Могерини, пише македонският ежедневник  „Независен“ . \r\nМинистър-председателят ще разговаря с Юнкер за последния доклад на Комисията за Северна Македония, в който се препоръчва бързо и безусловно започване на преговорите за членство в Европейския съюз. Те ще говорят и за предстоящата среща на министрите на външните работи от Съюза, които трябва да вземат окончателното решение за започване на преговорите. \r\nМакедонската страна ще иска от председателя на ЕК недвусмислена подкрепа и помощ за получаване на дата на преговори през юни или юли. Правителството на Северна Македония смята, че е важно страната да започне процеса в най-кратки възможни срокове, в най-добрия случай заедно с Албания, но само ако това е възможно. Скопие смята, че не трябва да се превръща в заложник на групово влизане в ЕС. \r\nТогава премиерът ще се срещне с еврокомисаря по разширяването Йоханес Хан и с ръководителя на европейската дипломация Федерика Могерини. \r\nПравителствената делегация ще вземе участие на прием, организиран от мисията на Северна Македония в ЕС с македонски емигранти, работещи в европейски и белгийски институции и организации. \r\nВ сряда министър-председателят Зоран Заев ще участва в конференция, организирана от Европейската банка за възстановяване и развитие, ЕБВР, посветена на реформите и европейската интеграция, заедно с министър Кочо Ангушев. \r\nВ правителствената делегация участват и вицепремиерът по европейските въпроси Буяр Османи, както и министрите на отбраната Радмила Шекеринска, външният министър Никола Димитров и финансовият министър Драган Тевдовски. \r\n*** Бившият специален представител на САЩ за Косово Кристофър Хил заяви, че по отношение на Косово Европа не може да разчита на подкрепата на администрацията на Доналд Трамп, защото, както той посочва, Вашингтон практически е вдигнал ръце от косовския въпрос, пише белградският ежедневник  „Политика“ . \r\nКакто заяви дипломатът пред „Дойче веле“, „унилатерализма“ на администрацията на Тръмп правят САЩ „маловажни там, където трябва да бъдат важни“, като например, при разрешаването на спорните въпроси на Балканите. \r\n„Надявах се, че (Майк) Помпео ще разбере този въпрос по-добре от петролния мениджър Рекс Тилърсън, но това отнема повече време, отколкото смятам за приемливо. Европа наистина трябва да разглежда това като „часът на Европа“, казва Хил. \r\nПо неговите думи, старият континент трябва да се справи с това, имайки предвид, че „столицата на САЩ е празна“ по някои от тези въпроси. \r\nХил казва също, че съжалява, че пет държави-членки на ЕС все още не са признали Косово, но че разбира техните причини, защото, казва той, всеки има „своето собствено Косово“. \r\n„Мисля, че въпросът за Косово остава въпрос, който разделя Европа от целта й да стане цялостна и мирна“, обясни дипломатът. \r\nСпоред него историята за промяната на границите е само „симптом“ на косовския проблем и затова не е магическо решение. \r\n„Аз бих оставил териториалните въпроси като окончателен елемент на всяко споразумение“, посочва Хил, като добавя, че междувременно трябва да се обсъдят всички други проблеми, които са основни между Белград и Прищина. \r\n***  Босна и Херцеговина (БиХ), и по-специално Република Сръбска, се интересуват от руски газ и свързване с проекта за газопровод \"Турски поток\", заяви председателят на Президиума на БиХ Милорад Додик, цитиран от електронното издание на сараевския ежедневник  Dnevni Avaz . \r\nВ хода на посещението си на Петербургския международен икономически форум, Додик заяви пред руската агенция „Газета“, че главната цел на визитата е да се подчертае заинтересоваността към руския газ и да се дадат уверения за включването на БиХ в „Турски поток“. \r\n„Международният икономически форум в Петербург дава чудесна възможност да се запознаем с постиженията на руската икономика. Затова е важно за Република Сръбска да се представи в Санкт Петербург. За нас е много важно да подновим преговорите за евентуално присъединяване на РС към проекта \"Турски поток\", подчерта лидерът на босненските сърби. \r\nОсновните събития на форума в Петербург тази година ще бъдат от 6 до 8 юни в конгресния и изложбен център „Експофорум“. На 2 май Додик посети с работна визита Анкара, където на съвместна пресконференция с турския президент Реджеп Тайип Ердоган заяви, че БиХ залага на присъединяване към проекта за газопровода „Турски поток“. \r\n***  Гръцките военни и дипломати са в режим на готовност на фона на опасенията от евентуални събития в Източното Средиземноморие през следващите седмици, докато Турция се стреми да укрепи присъствието си в региона, разбра вестник  Kathimerini . \r\nУвеличената активност на турски кораби край бреговете на Кипър, индикациите, че Анкара може да изпрати трети сондажен кораб в региона и евентуалното разполагане на руска система за противоракетна отбрана С-400 с голям обсег по протежението на южното крайбрежие на Турция, предизвикват загриженост в Атина и Никозия. \r\nМиналия петък кипърското външно министерство информира посланиците на Европейския съюз за ескалиращата турска агресия. Междувременно в Атина има опасения от увеличението на турските нарушения на гръцкото въздушно пространство и реторика за правата на мюсюлманското малцинство в Тракия. \r\nМеждувременно, ръководителят на гръцката делегация, която води преговори с турските си колеги за съживяването на мерките за укрепване на доверието подаде оставка в понеделник, след като министърът на отбраната Евангелос Апостолакис отхвърли предложението му разговорите да бъдат прекъснати до провеждането на парламентарните избори в Гърция. \r\nГенерал-лейтенант Никос Захариадис, който оглавява Генералната дирекция за национална отбранителна политика и международни отношения на Министерството на отбраната, бе цитиран от сайта lawandorder.gr като каза, че няма да е уместно гръцката делегация да отиде в Анкара за втория кръг от преговорите , като се има предвид, че страната ще проведе избори след около четири седмици. \r\nВместо това, той е заявил, че преговорите трябва да бъдат прекъснати до приключване на изборите и формиране на новото правителство.", "date": "2019.06.04", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/06/04/2666016/vap-sezira-ministara-na-finansite-smetnata-palata-i-vkp-za-narusheniya-pri-opredelyaneto-na-partiynata-subsidiya-za-2018-g.html", "text": "След разпоредената от главния прокурор проверка за нарушения на Закона за политическите партии при определяне на партийната субсидия за 2018 г., ВАП сезира министъра на финансите, Сметната палата и ВКП. Това съобщиха от пресцентъра на  Прокуратура на Република България . На 22 май 2019 г. главният прокурор Сотир Цацаров разпореди на Върховната административна прокуратура проверка по реда на надзора за законност след сезиране от информация в телевизионното предаване „Шоуто на Слави“ (bTV), излъчено на 20 май 2019 г., за допуснати нарушения на Закона за политическите партии при определяне на партийната субсидия за 2018 г. Според оповестеното от редакционния екип на предаването, тази субсидия е следвало да бъде в размер на 32 128 844 лв., но вместо това е била предоставена /предвидена в бюджета и реално изплатена/ субсидия от 38 684 384 лв. т. е. с 6 519 540 лв. повече. В резултат на тези нарушения, „цената“ на действително получен глас, като размер на партийната субсидия, вместо определените в бюджета 11 лв., незаконосъобразно е увеличена на 13,23 лв.  \r\nПредметът на проверката бе изясняване дали държавната субсидия за политическите партии през 2018 г. е била определена и изплатена при стриктно спазване на разпоредбите на Закона за политическите партии (чл. 25 – чл. 27) и дали е налице неправилно определяне и изплащане на суми в размер, по-висок от този по закон.  \r\nВърховна административна прокуратура извърши в кратки срокове проверката и установи, че информацията в телевизионното предаване „Шоуто на Слави“ от 20 май 2019 г. отговаря на действителността. На петте политически партии и коалиции / ГЕРБ, БСП за България, Обединени патриоти, ДПС и ВОЛЯ/ неправилно са изплатени суми, значително надвишаващи полагащата се субсидия от 11 лв. за един действителен глас, в нарушение на разпоредбите на чл. 25, чл. 26 и чл. 27 от Закона за политическите партии (ЗПП). По същия незаконосъобразен начин е формирана и разпределена субсидията за политическите партии по чл. 26 от ЗПП, които не са представени в Народното събрание, но са получили не по-малко от едно на сто от всички действителни гласове на последните парламентарни избори.  \r\nНа 03 юни 2019 г. Върховна административна прокуратура сезира министъра на финансите и определи 30-дневен срок, в който да се предприемат необходимите мерки и да се създаде организация за подобряване и контрол при разпределяне на годишната държавна субсидия при стриктно спазване на чл.25- 28 от ЗПП и да започнат незабавни действия за събиране и възстановяване на изплатените в повече суми по годишните субсидии на правоимащите партии за периода 2016 г.– 2018 г.  \r\nС оглед недопускане в бъдеще на подобни случаи и подобряване управлението на риска, ВАП е указала е на министъра на финансите да приложи законовите възможности за въвеждане на контролни процедури, методологии, механизми и средства при изпълнение на заповедите, определящи начина на разпределение на държавните субсидии.  \r\nВърховна административна прокуратура сезира и Сметната палата за предприемане на действия, в съответствие със законовите й правомощия за финансов контрол по отношение на политическите партии, съобразно подписаното Споразумение за сътрудничество между Прокуратурата и Палатата.  \r\nС Резолюция от 03 юни 2019 г. ВАП сезира и Върховна касационна прокуратура, предвид събраните данни за извършени престъпления от общ характер от служители на Министерство на финансите.", "date": "2019.06.04", "title": "ВАП сезира министъра на финансите, Сметната палата и ВКП за нарушения при определянето на партийната субсидия за 2018 г."}
{"url": "http://www.focus-news.net/news/2019/06/04/2666026/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за летните инициативи, които се предвиждат в читалище „Развитие“ и Историческия музей в Пещера и библиотеката в село Радилово. Ще научите и за гостуването в Пещера на испанският писател Маркос Хиралт Торенте, който ще представи книгите си „“Време за живот“ и „Краят на любовта”. Телефоните за връзка със студиото са 0885 606692 и 034  420020.", "date": "2019.06.04", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2019/06/04/2666028/otlaga-se-ministerskata-sreshta-na-gartsiya-albaniya-balgariya-i-republika-severna-makedoniya-v-solun.html", "text": "По информация на министерството на външните работи на Гърция Петата трансгранична министерска среща на Гърция, Албания, България и Република Северна Македония, планирана за 10 - 11 юни 2019 г. в Солун, се отлага. Това съобщиха от пресцентъра на  Министерството на външните работи . \r\nВ срещата трябваше да участва и вицепремиерът и министър на външните работи Екатерина Захариева.", "date": "2019.06.04", "title": "Отлага се министерската среща на Гърция, Албания, България и Република Северна Македония в Солун"}
{"url": "http://www.focus-news.net/news/2019/06/04/2666027/sport-dimitrov-i-del-potro-shte-uchastvat-na-dvoyki-v-kuins.html", "text": "Григор Димитров и Хуан Мартин дел Потро за трети път в кариерата си ще играят заедно на двойки. Звездното дуо е заявило участие в турнира на тревни кортове в \"Куинс Клъб\" в Лондон, където са се записали и за надпреварата на сингъл. Турнирът от категорията АТР 500 е сред любимите на Димитров, който спечели титлата в английската столица през 2014 година след маратон и страхотен обрат срещу Фелисиано Лопес. Предишните пъти, когато българинът и Дел Потро са играли на двойки, бе на “Мастърс”-а в Монреал преди две годината и миналия сезон на турнира от същата категория в Индиън Уелс.", "date": "2019.06.04", "title": "Спорт: Димитров и Дел Потро ще участват на двойки в „Куинс“"}
{"url": "http://www.focus-news.net/news/2019/06/04/2666009/ria-novosti-kiev-i-bryuksel-shte-obsazhdat-strategiya-za-vrashtane-na-krim-v-ukrayna.html", "text": "Президентът на Украйна Владимир Зеленски ще обсъди стратегия за „възвръщане“ на Крим с чиновници от Европейския съюз и НАТО по време на визитата му в Брюксел, съобщи неговият прессекретар Юлия Мендел в ефира на телевизионния канал 1+1, предава  РИА Новости . \r\nТой ще пристигне на визита в Брюксел на 4 юни, като това ще е първото му задгранично посещение в качеството на държавен глава. \r\n„Администрацията иска да е прозрачна, но не иска да говори за каквито и да е слухове или решения, които могат да бъдат много чувствителни, преди да бъдат взети тези решения“, заяви Мендел. \r\nТя подчерта, че позицията на украинската страна по повод принадлежността на полуострова не се е променила. \r\nНа свой ред, Москва нееднократно е подчертавала, че гражданите на Крим са гласували за присъединяване към Русия в съответствие с международното право и Устава на ООН, като за това са се обявили повече от 95% от жителите на полуострова. \r\nПо думите на руския президент Владимир Путин, въпросът за принадлежността на Крим „е закрит окончателно“. \r\nПревод и редакция:", "date": "2019.06.04", "title": "РИА Новости: Киев и Брюксел ще обсъждат стратегия за връщане на Крим в Украйна"}
{"url": "http://www.focus-news.net/news/2019/06/04/2666029/blagoevgrad-60-godishna-zhena-i-6-godishno-momche-sa-postradali-pri-katastrofa-mezhdu-selata-osikovo-i-skrebatno.html", "text": "60-годишна жена и 6-годишно момче са пострадали при катастрофа между селата Осиково и Скребатно, община Гърмен. Това съобщиха от  ОДМВР - Благоевград . Около 11.00 часа вчера на пътя между двете села лек автомобил с 37-годишен водач, движейки се с несъобразена с пътните условия скорост, на десен завой излиза в ляво от пътя, блъска се в скат и се преобръща. При инцидента са пострадали пътниците в автомобила: 60-годишна жена от село Рибново, която е с контузия на гръден кош, и 6-годишно момче от село Рибново, което е с контузия на десен крак.", "date": "2019.06.04", "title": "Благоевград: 60-годишна жена и 6-годишно момче са пострадали при катастрофа между селата Осиково и Скребатно"}
{"url": "http://www.focus-news.net/news/2019/06/04/2666033/veliko-tarnovo-s-34-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 34 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 549 см, а температурата на водата 18.7 градуса. Днес по поречието на Дунав при Свищов ще е облачно с превалявания. Ще има временно усилване на вятъра, а привечер валежите ще отслабват и ще спрат. Облачността временно ще се разкъсва и намалява.Максималните температури ще са между 20° и 25°, в Свищов  – 24°.", "date": "2019.06.04", "title": "Велико Търново: С 34 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2019/06/04/2666035/burgas-zapochva-parviyat-etap-ot-remonta-na-bul-dimitar-dimov.html", "text": "От 5 юни започва изпълнението на първи етап от предвидения ремонт на бул. „Димитър Димов“, съобщиха от пресцентъра на  Община Бургас . Това налага въвеждането на временна организация на движението в дните до 15 юни. През това време ще се работи в участъка от кръговото кръстовище с ул. „Транспортна“ до кръстовището с ул. „Димитър Аврамов“ (до хотел „Фаворит“), като се затварят платната за движение от страната на жк. „Изгрев“ и движението на автомобили ще се осъществява двупосочно в платната за движение откъм морето. \r\nПредвидено е фрезоване на стария асфалт, полагане на нов и рехабилитация на амортизираните водоотвеждащи съоръжения. Ремонтът ще надгради реализираното през 2018 г. ново по-добро осветление на булеварда, като за целта бяха издигнати нови стълбове и прокарана нова подземна кабелна мрежа. \r\nОбщина Бургас се извинява за причиненото временно неудобство и призовава шофьорите да спазват въведената временна организация на движение.", "date": "2019.06.04", "title": "Бургас: Започва първият етап от ремонта на бул. „Димитър Димов“"}
{"url": "http://www.focus-news.net/news/2019/06/04/2666022/iliyana-todorova-mosv-nyama-danni-za-problemi-s-nivata-na-yazovirite-i-vazniknali-avariyni-situatsii-po-yazovirnite-steni.html", "text": "Няма данни за проблеми с нивата на язовирите и възникнали аварийни ситуации по язовирните стени. Това съобщи в информационния блок „Добър ден“ на  Радио „Фокус“  Илияна Тодорова от Дирекция „Управление на водите“ към Министерството на околната среда и водите (МОСВ). Тя допълни, че наблюдаваните от министерството язовири са 52, като към днешна дата процентът на запълване на обемите е 68. „Към настоящия момент не са получени сигнали по дежурните телефони и електроните пощи на басейновите дирекции за разливи и критични нива. Информацията беше предоставена в 8.30 часа, както е по заповед на оперативното звено. Наблюдаваните язовири от Министерството на околната среда и водите са 52 комплексни и значими язовири. Към днешна дата процентът на запълване на обемите е 68, като има повишение с 1,2%. Това не трябва да буди тревожност у гражданите, тъй като реално запълването предходната година за същия период е 78,6 %, което е близо десет процента повече от тази година“, обясни Илияна Тодорова. \r\nЕвелина БРАНИМИРОВА", "date": "2019.06.04", "title": "Илияна Тодорова, МОСВ: Няма данни за проблеми с нивата на язовирите и възникнали аварийни ситуации по язовирните стени"}
{"url": "http://www.focus-news.net/news/2019/06/04/2666036/kardzhali-tyaloto-na-mazh-e-namereno-kray-selo-enyovche.html", "text": "Тялото на 70-годишен изчезнал мъж е намерено край село Еньовче след издирване от РПУ - Ардино и местното население. Това съобщиха от  ОДМВР - Кърджали . Тялото е намерено вчера около 7.00 часа в землището на село Еньовче. Мъжът излязъл по работа предишния ден и след като не се прибрал вечерта, било организиране издирването му със сили на РУ - Ардино и местното население. Извършен е оглед. Няма следи от насилствена смърт.", "date": "2019.06.04", "title": "Кърджали: Тялото на  мъж е намерено край село Еньовче"}
{"url": "http://www.focus-news.net/news/2019/06/04/2666025/daniel-panov-kmet-na-veliko-tarnovo-zapochva-razchistvane-na-zatlachenite-ot-obilnite-valezhi-rechni-korita.html", "text": "Започва разчистване на затлачените речни корита във Велико Търново след обилните валежи през изминалото денонощие. Това съобщи кметът на Общината инж. Даниел Панов, предаде репортер на  Радио „Фокус“ – Велико Търново . Създадена е необходимата организация и предстои разчистването на основите на 10 мостови съоръжения по поречието на река Янтра, които са затлачени от дървета, боклуци и наноси, в следствие на повишаване нивото на реката и последващото отичане. Кметът съобщи, че в следствие на дъждовете има нарушена инфраструктура в три населени места в района на Прохода на Републиката и на четвъртокласна пътна мрежа.  \r\nОбластният управител проф. д-р Любомира Попова съобщи, че обилните валежи са създали проблеми в Горна Оряховица, Лясковец и Елена. Движението по Александровския мост в село Първомайци вчера бе преустановено заради разчиствания на наноси и възстановено в следобедните часове. В Елена се е активизирало старо свлачище. Имало е наводнени дворове, приземни етажи и мазета в село Константин, но без сериозни щети. \r\nНадежда КРЪСТЕВА", "date": "2019.06.04", "title": "Даниел Панов, кмет на Велико Търново: Започва разчистване на затлачените от обилните валежи речни корита"}
{"url": "http://www.focus-news.net/news/2019/06/04/2666034/kardzhali-66-godishna-peshehodka-e-blasnata-ot-avtobus-na-krastovishteto-mezhdu-bul-belomorski-i-ul-kapitan-petko-voyvoda.html", "text": "66-годишна пешеходка е блъсната от автобус на кръстовището между бул. „Беломорски“ и ул. „Капитан Петко войвода“, докато пресичала на червен светофар. Това съобщиха от  ОДМВР - Кърджали . Кръстовището се намира между бул. „Беломорски“ и ул. „Капитан Петко войвода“, а автобусът е бил управляван от 47-годишен водач, който извършвал ляв завой. Произшествието е станало снощи около 18.30 часа. Пострадалата е била прегледана в Спешното отделение в областния град и освободена. Тестът на алкохол на шофьора е с отрицателен резултат. На водача е съставен акт, а на пешеходката фиш по ЗДвП.", "date": "2019.06.04", "title": "Кърджали: 66-годишна пешеходка е блъсната от автобус на кръстовището между бул. „Беломорски“ и ул. „Капитан Петко войвода“"}
{"url": "http://www.focus-news.net/news/2019/06/04/2666031/ivan-stoyanov-op-chistota-plovdiv-prodalzhava-razchistvaneto-na-nanosi-ot-zemna-masa-i-kal-po-ulitsite-sled-poroya.html", "text": "Продължава разчистването на наноси от земна маса и кал по пловдивските улици след пороя от неделя вечер. Това съобщи за  Радио „Фокус“ - Пловдив  Иван Стоянов, директор на фирма „Чистота“. „Още вчера след големия дъжд всичко беше наред, работата ни сега е да почистим наносите в целия град“, каза Стоянов и уточни, че има места за почистване, където се е стекла голяма земна маса и кал от тепетата. Прави се организация за почистването на тези места. \r\n„От снощи в града няма никакви проблеми, тъй като дъждът подмина Пловдив“, каза още Иван Стоянов. \r\nСпоред него проблемът в Пловдив след пороя не е бил в шахтите, а в падналото огромно количество дъжд за кратко време – над 100 литра за три-четири часа. „Дъждът не пада директно във дъждоприемните шахти и затова докато се изтече трябва време“, каза Стоянов и обясни явлението с кофа вода, която се изсипва в една мивка и времето, което ще е нужно докато се оттече. \r\nЗа проблема на подлеза под Централна поща по новоизградения булевард „Гладстон“, където се плуваше с кану, Стоянов обясни, че той е под кота 0 и винаги ще е така при много обилни валежи. „Там няма отводнителна система, няма къде да отиде водата, освен в колекторите, нужно е обаче време за това. Въпреки всичко, това е било първото съоръжение от проблемните, където водата се е оттекла най-бързо – за около 1.5 часа след спирането на дъжда. \r\n„След като градът бъде разчистен, ще започне дезинфекцията“, каза още Иван Стоянов. Той съобщи още, че пловдивчани, които са били наводнени в приземните етажи, може да изнасят повредената покъщнина до съдовете за смет, откъдето работници на фирма „Чистота“ ще ги вдигат. \r\nПри големи количества може да се обаждат и на телефоните на ОП „Чистота“ 032/675 817, за да им бъде изпратен камион. \r\nЦветана ТОНЧЕВА", "date": "2019.06.04", "title": "Иван Стоянов, ОП „Чистота“ - Пловдив: Продължава разчистването на наноси от земна маса и кал по улиците след пороя"}
{"url": "http://www.focus-news.net/news/2019/06/04/2666039/montana-politsiyata-razsledva-krazhba-na-10-steka-tsigari-ot-magazin-v-berkovitsa.html", "text": "Полицията разследва кражба на 10 стека цигари от магазин в Берковица. Това съобщиха от  ОДМВР - Монтана . Между 21.00 часа на 2 юни 2019 г. и 07.30 ч. на 3 юни 2019 г. в гр. Берковица неизвестен извършител взломява метална решетка и стъкло на прозорец на хранителен магазин, собственост на берковска фирма, проникнал и извършил кражба на 30 стека с цигари от различни марки , монети с различен номинал на стойност 100 лв и мобилен телефон \"Самсунг\". На местопроизшествието е извършен оглед. По случая е образувано досъдебно производство.", "date": "2019.06.04", "title": "Монтана: Полицията разследва кражба на 10 стека цигари от магазин в Берковица"}
{"url": "http://www.focus-news.net/news/2019/06/04/2666038/vidin-dvama-mazhe-sa-zadarzhani-zaradi-strelba-s-pistolet-v-selo-vodnyantsi.html", "text": "Двама мъже са задържани заради стрелба с пистолет в село Воднянци. Това съобщиха от  ОДМВР - Видин . На 3 юни около 14.15 часа пред магазин в село Воднянци неизвестно лице грубо нарушило обществения ред, възпроизвеждайки няколко изстрела с пистолет. В хода на предприетите незабавни оперативно-издирвателни мероприятия полицейски служители установили до язовира в землището на селото двама мъже от Враца – на 38 и 66 години, съпричастни към деянието. По-възрастният доброволно предал на полицаите законно притежаван от него пистолет „ТТ“ и пистолет с надпис “Blow”.  \r\nПри последвалото претърсване в автомобил „Сузуки Витара“ с врачанска регистрация, собственост на по-младия мъж, разследващите открили и иззели 21 незаконно притежавани боеприпаси (патрони кал.12). На около 50 метра от колата до каменен зид в сак била открита едноцевна пушка и гилза. Двамата мъже са задържани за срок до 24 часа и приведени в ареста на РУ - Белоградчик. Работата на разследващите продължава в рамките на образувано по случая досъдебно производство.", "date": "2019.06.04", "title": "Видин: Двама мъже са задържани заради стрелба с пистолет в село Воднянци"}
{"url": "http://www.focus-news.net/news/2019/06/04/2666032/iliyana-todorova-mosv-nivoto-na-reka-dunav-ostava-pod-pragovete-na-vnimanie-nablyudava-se-pokachvane-na-nivoto-na-rekite-iskar-i-osam-pri-selo-izgrev-na-reka-tundzha-pri-yambol-i-na-reka-maritsa.html", "text": "Нивото на река Дунав остава под праговете на внимание. Това съобщи в информационния блок „Добър ден“ на  Радио „Фокус“  Илияна Тодорова от Дирекция „Управление на водите“ към Министерството на околната среда и водите (МОСВ). Тя допълни, че в резултат на валежите, по информация на Националния институт по метеорология и хидрология, се наблюдава покачване на нивото на реките Искър и Осъм при село Изгрев, както и на река Тунджа при Ямбол. „Отбелязва се и тенденция за повишаване на нивото на река Марица. Нивото на река Янтра при Велико Търново, която вчера бе с по-високо ниво, в края на деня започна понижение, като тази тенденция се запазва и днес няма данни за излизане на води от речни корита, както и информация за значителни повишени водни нива в язовирите, които се наблюдават от министерството“, допълни Илияна Тодорова. По думите й превантивните мерки във връзка с валежната обстановка са предприети още вчера с активизиране на Оперативното звено за предотвратяване на опасности от вредното въздействие на водите към министерството и в четирите Басейнови дирекции в страната, като се получава информация от всички компетентни органи. Информацията се анализира, извършват се и контролни проверки, каза още Илияна Тодорова. „Ситуацията се успокоява, наблюдава се подобрение и на метеорологичните условия, но Оперативното звено ще работи, докато ситуацията не се успокои напълно, за да се осигури пълна защита на населението и инфраструктурата“, отбеляза Илияна Тодорова. \r\nЕвелина БРАНИМИРОВА", "date": "2019.06.04", "title": "Илияна Тодорова, МОСВ: Нивото на река Дунав остава под праговете на внимание, наблюдава се покачване на нивото на реките Искър и Осъм при село Изгрев, на река Тунджа при Ямбол и на река Марица"}
{"url": "http://www.focus-news.net/news/2019/06/04/2666040/sergey-lavrov-sasht-ustanovyavat-nov-svetoven-red-po-zakona-na-dzhunglata.html", "text": "Съединените щати се опитват да изградят световен ред, който действа на принципа \"който е по-силен, той е прав\". Това се посочва в статията на министъра на външните работи на Русия Сергей Лавров \"За Деня на победата\", публикувана на интернет страницата на списанието \"Международни отношения\", предава  ТАСС . \r\n„Днес, извращавайки миналото, западните политици и пропагандисти искат да принудят обществеността да се съмнява в справедливостта на световния ред, утвърден с Устава на ООН, изготвен в резултат от Втората световна война“, отбеляза той. „Те са взели курс към подриване на съществуващата международно-правова система и замяната й с някакъв „ред, основан на правила“. Но те искат да създадат този ред на принципа „който е по-силен е прав“, според „закона на джунглата“. \r\nТова, преди всичко, е свързано със САЩ и американските особености на възприятието за историята на ХХ век, продължи министърът. „Там и досега е разпространена представта за „двете добри войни“, в резултат от които Америка обезпечи своето военно доминиране в Западна Европа и редица други региона на света, укрепи увереността в своите сили, преживя икономически бум, стана световен лидер“, пише Лавров. \r\nВъншният министър на Русия обърна внимание на това, че САЩ с ентусиазъм създават образа на „милитаристката Русия“. „Но по-голямата част от собствената им история е пример за безконечни завоевателни войни. За 243 години на „американска изключителност“, интервенционизмът е станал неразделна част от външната политика на Вашингтон“, посочи той. „Нещо повече, политическият елит на САЩ възприема употребата на сила като естествен елемент от „принуждаващата дипломация“ (coercive diplomacy), предназначена за решаване на най-широк кръг от задачи, включително вътрешнополитически въпроси”. \r\n„Нито една избирателна кампания в САЩ не минава без кандидатите да премерят на себе си тогата на главнокомандващ в действие“. „Доказателство за доблестта“ на американския политик се счита готовността да се прибегне до използването на сила по всеки повод, като има много примери за прилагане на тази концепция под различни „благовидни“ предлози: „в Гренада през 1983 година, в Панама през 1989 година, Югославия през 1999 година, или в Ирак през 2003 година“, продължи Лавров. \r\nВ същото време в Америка почитат падналите си войници, независимо от това, за каква кауза са воювали и през май отбелязват Memorial Day, напомня той. „У никого не възникват подозрения в „милитаризъм“, когато в различни градове на САЩ се провеждат военно-морски паради и авиошоу с участието на военна техника“, отбеляза руският външен министър. „А всъщност нас ни обвиняват, че помним и отдаваме воински почести на бащите и дядовците, положили глави в свещената освободителна война, че празнуваме широко и с гордост Деня на победата“. „Нима Русия или СССР предизвикаха две световни войни? Нима днес ние имаме широка мрежа от военни бази, създадени, за да контролират целия свят?“ – заключи Лавров. \r\nПревод и редакция:", "date": "2019.06.04", "title": "Сергей Лавров: САЩ установяват нов световен ред по закона на джунглата"}
{"url": "http://www.focus-news.net/news/2019/06/04/2666037/biser-mihaylov-oblasten-upravitel-na-blagoevgrad-situatsiyata-v-oblastta-e-spokoyna-vaveden-e-rezhim-za-nablyudenie-na-nivata-na-osnovnite-reki-i-pritotsite-im.html", "text": "Въпреки обявения жълт код за валежи в областта ситуацията към момента е спокойна и няма място за притеснение. Това каза за  Радио „Фокус“ - Пирин  областният управител на Благоевград Бисер Михайлов. „Във връзка с получения жълт код за опасни явления на територията на област Благоевград са отправени предупреждения към 14-те общини на територията на областта. Въведен е режим за наблюдение на нивата на основните реки и притоците им в област Благоевград от страна на „Напоителни системи“, както и на нивата на язовирите от Държавната агенция за метрологичен и технически надзор (ДАМТН). Надявам се, че времето ще бъде благосклонно към нас. Имаме и свободни обеми в язовирите, които биха имали възможността да приемат предстоящите валежи“, коментира той. Бисер Михайлов заяви, че към момента няма постъпили сигнали за бедствия в Кризисния щаб и Пожарната. \r\nНатали СТЕФАНОВА", "date": "2019.06.04", "title": "Бисер Михайлов, областен управител на Благоевград: Ситуацията в областта е спокойна, въведен е режим за наблюдение на нивата на основните реки и притоците им"}
{"url": "http://www.focus-news.net/news/2019/06/04/2666030/veliko-tarnovo-s-poveche-ot-3-metra-e-spadnalo-nivoto-na-reka-yantra-prez-poslednoto-denonoshtie.html", "text": "С 314  см е спаднало нивото на река Янтра в кв. „Чолаковци“ във Велико Търново през последното денонощие. Това съобщиха за  Радио „Фокус“ – Велико Търново  от Хидрометеорологичната обсерватория в града. В 8.00 часа тази сутрин там са измерени 224 см, при критични стойности 650 см. С 46 см се е понижило на нивото на реката при село Каранци в община Полски Тръмбеш. Измереното ниво тази сутрин е 344 см, при критични стойности 500 см. С 331 см е спаднала река Джулюница при лясковското село Джулюница. Нивото е 169 см. Голяма река при Стражица е 106 см. Отчита се понижение със 114 см. \r\nПрогнозираните водни количества за 4, 5 и 6 юни ще бъдат над средномногогодишните стойности. През следващите 3 дни в резултат на валежи ще има краткотрайни повишения на водните нива в горното течение на основната река и в притоците ѝ р. Росица, р. Дряновска и р. Лефеджа. До 6 юни водните нива в средното и долното течение на основната река ще се повишават, вследствие на валежи и оттичане. Водните количества ще бъдат под праговете за внимание. \r\nНадежда КРЪСТЕВА", "date": "2019.06.04", "title": "Велико Търново: С повече от 3 метра е спаднало нивото на река Янтра през последното денонощие"}
{"url": "http://www.focus-news.net/news/2019/06/04/2666041/vratsa-tyaloto-na-43-godishen-mazh-e-namereno-vav-vodite-na-reka-iskar-pri-vets-mezdra.html", "text": "Тялото на 43-годишен мъж е намерено във водите на река Искър при ВЕЦ - Мездра. Това съобщиха от  ОДМВР - Враца . На 3 юни 2019 г.  в РУ - Мездра е постъпил сигнал от близките на 43-годишен мъж от същия град, които съобщили, че не се е прибирал в дома си от вечерта на 30 май 2019 г., когато излязъл след употреба на голямо количество алкохол. След издирвателни мероприятия от служители на РУ - Мездра, трупът на мъжа е намерен върху скара за шумопочистване на ВЕЦ - Мездра, във водите на река Искър. По тялото не са открити следи от насилие. Образувано е досъдебно производство.", "date": "2019.06.04", "title": "Враца: Тялото на 43-годишен мъж е намерено във водите на река Искър при ВЕЦ - Мездра"}
{"url": "http://www.focus-news.net/news/2019/06/04/2666044/bchk-organizira-preskonferentsiya-za-gotovnostta-na-vodnite-spasiteli-za-letniya-sezon-na-5-yuni.html", "text": "БЧК организира пресконференция за готовността на водните спасители за летния сезон на 5 юни. Това съобщиха от пресцентъра на  БЧК . Събитието е във връзка с традиционната Седмица на водното спасяване, организирана от Българския червен кръст, която тази година се провежда от 3 до 9 юни в цялата страна. Водноспасителната служба (ВСС) на Българския червен кръст инициира пресконференция за готовността на водните спасители за летния сезон. Тя ще се проведе на 5 юни 2019 г. от 13.00 часа на басейн \"Спартак\". Там ще се състои и спасителна демонстрация. \r\nПредседателят на БЧК акад. Христо Григоров, председателят на Националната комисия по водно спасяване доц. Стоян Андонов и директорът на Водноспасителната служба на БЧК Антон Налбантов ще дадат информация за: \r\n- Обучените водни спасители през 2018 г. и готовността на БЧК за осигуряване на спасители през предстоящия активен летен сезон; \r\n- Статистика за водния травматизъм през 2018 г.; \r\n- Програмите за превенция на водния травматизъм и работата с деца.", "date": "2019.06.04", "title": "БЧК организира пресконференция за готовността на водните спасители за летния сезон на 5 юни"}
{"url": "http://www.focus-news.net/news/2019/06/04/2666046/veliko-tarnovo-v-grada-shte-bade-otkrita-izlozhba-s-fotografii-na-22-detsa-ot-vtoriya-detski-fotoplener-v-grada.html", "text": "В града ще бъде открита изложба с фотографии на 22 деца от втория детски фотопленер в града. Това съобщиха за  Радио „Фокус“ – Велико Търново  от Изложбени зали „Рафаел Михайлов“. Той се  организира от фотографа Марина Чамурка за втора поредна година. Експозицията носи името „Фото Лято 2019“ и ще бъде открита тази вечер от 18.00 часа в Изложбените зали. Заниманията на децата за продължили три последователни съботи и недели, като във фотообективите им са попаднали пейзажи от Трявна, както и от парка на миниатюрите  „Търновград – духът на хилядолетна България“. \r\nМиналата година 18 деца на възраст от 8 до 13 години взеха участие в триседмичния фотопленер „Детско Арт Лято с Марина Чамуркова“. Със съдействието на Община Велико Търново през факултета по изобразителни изкуства бе подредена първата изложба с творби на младите фотографи. Бяха показани общо 72 фотографии. Детският фотографски пленер се проведе в рамките на Програма „Арт лято“. Инициативата бе част от културния календар на Община Велико Търново за 2018 година. \r\nНадежда КРЪСТЕВА", "date": "2019.06.04", "title": "Велико Търново: В града ще бъде открита изложба с фотографии на 22 деца от втория детски фотопленер в града"}
{"url": "http://www.focus-news.net/news/2019/06/04/2666048/sport-ludogorets-e-58-i-v-ranglistata-na-uefa.html", "text": "Шампионът на България Лудогорец заема 58-о място в клубната класация на УЕФА на база постиженията на отборите в последните пет сезона в евротурнирите. Разградчани имат коефициент 27.000 и са непосредствено след първенеца на Казахстан Астана. ЦСКА е 289-и след доброто представяне в Лига Европа миналия сезон. На 299-о място е Литекс с 0.750. Левски заема 294-о място с коефициент 2.000, а Ботев (Пловдив) е една позиция по-надолу с 1.500. Без Лудогорец, всички останали бългаски участници в жребия за евротурнирите, ще участват с националния коефициент, който е 3.500.", "date": "2019.06.04", "title": "Спорт: Лудогорец е 58-и в ранглистата на УЕФА"}
{"url": "http://www.focus-news.net/news/2019/06/04/2666047/stoltenberg-i-severnoatlanticheskiyat-savet-makedoniya-veche-e-chast-ot-transatlanticheskoto-semeystvo.html", "text": "Протоколът за присъединяване към НАТо се ратифицира с бързо темпо, а Северна Македония вече е част от трансатлантическото семейство. Членството трябва само да се формализира след ратификацията на този документ от страните-членки, след което страната официално ще може да участва в процеса на взимане на решенията. Преспанският договор разблокира процеса, но ключов фактор за подписването на Протокола от 29-те съюзници са били досега проведените реформи, са част от посланията на генералния секретар на НАТО Йенс Столтенберг, който беше на визита в Скопие в понеделник, в рамките на която за първи път в държавата пристигна Северноатлантическия съвет, най-висшият орган на Алианса за взимане на политически решения, предава скопското електронно издание  „Слободен печат“ . \r\nСъветът и Комитетът за интеграция на НАТО проведоха съвместно заседание, което Столтенберг отбеляза като историческо и прегледа процесите в Северна Македония по посоката на привеждане в съответствие със стандартите на Алианса. \r\nГенералният секретар изрази задоволство от извършените досега реформи, особено в областта на разузнавателния сектор и отбраната, но отбеляза, че реформите трябва да продължат, решенията да бъдат приложени и подобрени за цялостен просперитет както на страната, така и на региона. Той каза, че членството в Северна Македония, което се очаква или до края на годината, или в началото на следващата, е от полза не само за страната, но и за региона и за самия Алианс. \r\nПревод и редакция:", "date": "2019.06.04", "title": "Столтенберг и Северноатлантическият съвет: Македония вече е част от трансатлантическото семейство"}
{"url": "http://www.focus-news.net/news/2019/06/04/2666049/mrrb-do-1-yuli-shte-bade-pusnato-dvizhenieto-po-viadukt-razliv-na-am-hemus.html", "text": "За улеснение на трафика до 1 юли ще бъде пуснато движението по виадукта „Разлив“ на км 51 на автомагистрала „Хемус“. В момента в ремонт са връхната конструкция и долното строене на дясното платно. Предстои полагането на хидроизолация и асфалт. След 1 юли остават довършителни работи от долната страна на съоръжението, които ще приключат в края на годината. Те обаче няма да затрудняват трафика. Това стана ясно при направената днес инспекция на строително-монтажните работи от министъра на регионалното развитие и благоустройството Петя Аврамова, съобщиха от пресцентъра на  Министерство на регионалното развитие и благоустройството . \r\nЗа възстановяване на състоянието на виадукта, който в резултат на дългогодишната си експлоатация е силно амортизиран, държавната компания „Автомагистрали“ ЕАД изгражда нови стоманобетонови плочи и тротоари, монтира дилатационни фуги, чугунени отводнители и колекторна система. Лявото платно  на съоръжението беше ремонтирано през 2017 г. \r\nВ началото на юли трябва да приключи работата по пътното платно и ще бъде пуснато движението по още един от виадуктите на АМ „Хемус“ – при км 37+920 . Ремонтът на дясното му платно включва възстановяване и на долното строене, което ще завърши до края на 2019 г.  \r\nДвижението по други два виадукта на АМ „Хемус“ - „Потоп“ и \"Коренишки дол\", ще бъде възстановено до края на ноември 2019 г. \r\nТекущият ремонт на виадукт „Потоп“ е заради цялостното му лошо състояние. Строителните работи включват премахване на съществуващата настилка и пластовете под нея до горния ръб на стоманобетонната плоча. Изграждат се нов изравнителен бетон и нови тротоарни блокове, ще има и нова хидроизолация.  \r\nСпешният ремонт на виадукт „Коренишки дол“ включва строителни работи по двете платна, носещите стълбове и основите. \r\nРемонтираните виадукти ще осигурят не само комфорт при пътуване, но и ще отговарят на най-високите европейски критериите за устойчивост при земетресение.", "date": "2019.06.04", "title": "МРРБ: До 1 юли ще бъде пуснато движението по виадукт „Разлив“ на АМ „Хемус“"}
{"url": "http://www.focus-news.net/news/2019/06/04/2666050/haskovo-obshtina-topolovgrad-organizira-traditsionen-naroden-sabor-sveta-troitsa.html", "text": "Община Тополовград, Сливенска митрополия, Читалище “Св. св. Кирил и Методий - 1894” и Тракийско дружество – Тополовград организират на 15 и 16 юни Традиционен народен събор „Света Троица”. В рамките на Програмата ще се проведе Фолклорен празник с участието на местни и гостуващи художествени състави от Югоизточна Тракия. Изпълнителите ще оценява жури с председател Николай Ников - професор по музикално и танцово изкуство и народният певец Стоян Варналиев. Продължава подаването на заявки за участие на групи и индивидуални изпълнители. Проявен е интерес от традиционно участващите и от много нови любителски състави. Очаква се броят им да бъде повече от 100. Фолклорният празник ще започне от 14.00 часа на 15 юни и ще продължи от 9.30 часа на 16 юни. \r\nВ Международният турнир по борба „Еню Вълчев – Димитър Чифудов“ ще премерят сили борци от Турция, Гърция и България. Той ще започне в 11.00 часа, след предварително изтегляне на  категориите и жребия. И тази година ще се връчи най-голямото отличие – „Златен пояс“ на най-добрия състезател, Приз – купа на кмета на Тополовград, Приз „Станка Златева“ ще получи най-добрата състезателка в женската борба.  \r\nМедали и грамоти ще се връчат на всички призьори. Отличията са изработени в САЩ и са дарение от Димитър Чифудов – младши. \r\nПо време на състезанията ще свири гайдарски оркестър от Музикалното училище в гр. Котел.", "date": "2019.06.04", "title": "Хасково: Община Тополовград организира Традиционен народен събор „Света Троица”"}
{"url": "http://www.focus-news.net/news/2019/06/04/2666052/dots-stoyan-prodanov-organizator-na-festivala-orel-na-dunava-grazhdanite-na-svishtov-sa-edin-ot-osnovnite-dvigateli-za-populyariziraneto-na-festivala.html", "text": "Гражданите на Свищов са един от основните двигатели за популяризирането на античния фестивал „Орел на Дунава“. Това обобщи в предаването „Добре дошли в Свищов“ на  Радио „Фокус“ – Велико Търново  доц. Стоян Проданов, един от организаторите на събитието. Той припомни, че то е традиционна част от културния календар на Свищов и подчерта, че за всички 14 издания до сега популярността му расте с всяка изминала година. „Много граждани участват не само като туристи и зрители, но и като  любители, които рекламират една чудесна възможност да прекараш уикенда различно. Така при нас идват хора от много различни места. Освен традиционните канали да се рекламира едно събитие, нашата проява е много популярна благодарение и на социалните мрежи, както и заради разговори между приятели“, коментира още доц. Проданов. Той добави, че има и посетители, които се връщат ежегодно. В Свищов идват гости от цяла Европа и много краища на България. Това, което ги привлича са многото и разнообразни инициативи, които се случват в римския град Нове. „Най-голям е интересът към битката, която традиционно разиграваме в събота вечер. Нейният сюжет винаги е по някаква битка, която се е случила в Древността. Обичайно е между римляните и традиционните им врагове. И тъй като това е едно много масово събитие, в което участват над 200 воини от двете страни, наистина тогава е апотеозът на интереса на публиката. Тогава събираме и най-много гости“, обясни доц. Стоян Проданов. Допълнителна информация можете да откриете на интернет сайта на Община Свищов. \r\nЛуиза ТРАНЧЕВА", "date": "2019.06.04", "title": "Доц. Стоян Проданов, организатор на фестивала „Орел на Дунава“: Гражданите на Свищов са един от основните двигатели за популяризирането на фестивала"}
{"url": "http://www.focus-news.net/news/2019/06/04/2666054/kmetat-na-sofiya-yordanka-fandakova-proveri-izgrazhdaneto-na-detska-gradina-za-tri-grupi-v-kvmusagenitsa.html", "text": "Кметът на София Йорданка Фандъкова провери изграждането на детска градина за три групи в кв.„Мусагеница“, район „Студентски“. Детската градина се намира на ул.„Боян Дановски“ 3, предаде репортер на  Агенция „Фокус“ . \r\n„Тук се изгражда нова сграда за 3 нови групи, които ще се добавят към 10-те, които вече съществуват. Старата детска градина е изцяло санирана, с цялостно обновени инсталации, което означава, че няма да има разлика за децата, които ще учат в старата и в новата детска градина“, обясни Фандъкова. \r\nТя посочи, че ролята на районните кметове е много важна, защото те са хората, които трябва да намерят терен, място и възможност за изграждане на детски градини, а Общината да осигури финансирането. „Финансирането за тази нова сграда е над 1.5 млн. лв. Тя решава и проблема с липсата на физкултурен салон - до момента в детската градина не е имало обособена зала за физкултурен салон. Вече е поръчано  и оборудването“, отбеляза столичният кмет.  \r\n„Имам уверението, че от есента вече ще могат да се приемат деца в новата яслена и в двете нови градински групи, а според кмета на района това до голяма степен ще реши и въпросът с недостига на места в детските градини в кв. „Мусагеница“, заяви Фандъкова.  \r\n„Това е една от общо 15-те нови сгради на детски градини, които сме заложили за тази година. Седем от тях вече се строят, 8 предстои да започнат всеки момент. Това е начинът за решаване на проблемите на родителите, за ограничаване на проблемите с недостига на места в детските градини“, отбеляза столичният кмет. \r\n„Това е пътят - работим активно и имаме сериозни инвестиции в образователна инфраструктура. Вече са над 80 млн. лв. инвестициите в образование от страна на Столичната община само за тази година. Наред с новите детски градини изграждаме и 10 училищни сгради, строителството на които в момента тече. От тях в 5 има и физкултурни салони“, посочи Фандъкова. \r\n„Спорт и образование, това за мен е грижата за децата и за семействата. Това е и най-важната задача“, отбеляза тя.", "date": "2019.06.04", "title": "Кметът на София Йорданка Фандъкова провери изграждането на детска градина за три групи в кв.„Мусагеница“"}
{"url": "http://www.focus-news.net/news/2019/06/04/2666055/burgas-otmenen-e-kontsertat-na-krisko-i-filharmoniyata-v-letniya-teatar.html", "text": "Концертът на „Криско и филхармонията“, обявен за 5 юни в Летния театър, няма да се състои, съобщиха от пресцентъра на  Община Бургас . На всички, които са се сдобили с билети, ще им бъдат възстановени сумите на местата, откъдето са ги закупили. На 5 юни след 18.30 часа в касата на Летен театър ще се връщат само билети, закупени от каса НХК и „Часовника“. Организаторите се извиняват за причиненото неудобство.", "date": "2019.06.04", "title": "Бургас: Отменен е концертът на „Криско и филхармонията“ в Летния театър"}
{"url": "http://www.focus-news.net/news/2019/06/04/2666042/vesela-komarevska-baseynova-direktsiya-dunavski-rayon-pleven-yazovirite-na-teritoriyata-na-oblastta-sa-v-dobro-sastoyanie-nyama-signali-za-kritichni-situatsii-svarzani-s-rekite.html", "text": "Комплексните и значими язовири са в добро техническо състояние. Това каза за  Радио „Фокус“  Весела Комаревска от Басейнова дирекция „Дунавски район“- Плевен по повод нивата на язовирите и реките в областта след валежите. ,,Към 8.00 часа на 4 юни 2019 г. няма данни за проблеми с нивата на язовирите и за възникнали аварийни ситуации по язовирните стени и съоръженията към тях. Комплексните и значими язовири са в добро техническо състояние. Разполагат със свободни обеми за поемане на притока от очаквани валежи”, каза Весела Комаревска. По думите ѝ данните от автоматични станции  показват водните нива са без съществени изменения. ,,За останалите язовири няма постъпила информация към момента за критични водни нива и опасност от наводнения. Към 08.30 часа на дежурния телефон и по електронна поща няма постъпила друга информация и данни за критични нива и възникнали аварийни ситуации по язовирните стени и съоръженията към тях, за критични участъци по диги и укрепителни съоръжения, както и за засегнати населени места от вредното въздействие на водите”, каза още Весела Комаревска.  \r\n,,Към момента няма постъпили сигнали за критични ситуации, свързани с водното ниво на реките и вредното въздействие на водите. През последното денонощие водните нива на реките в по-голямата част от басейна са се повишили значително вследствие на валежи. За реките, разположени на територията на Басейнова дирекция  „Дунавски район“ - Плевен няма постъпила информация за аварийни ситуации и критични участъци, като към момента реките протичат в речните легла”, каза Весела Комаревска. По думите ѝ нивото на р. Дунав остава под праговете за внимание. ,,По получена информация от общини, областни администрации и дежурните на РД ПБЗН няма постъпили данни за аварийни ситуации и критични участъци по поречието на реките Искър, Вит и Осъм за територията на област Плевен, като към момента реките на територията протичат в речните легла. Не са постъпвали данни за разливи, аварийни ситуации и критични участъци”, каза още Весела Комаревска. Продължава денонощното дежурство на експерти от Басейнова дирекция ,,Дунавски регион\".  \r\nВиолета КРЪСТЕВА", "date": "2019.06.04", "title": "Весела Комаревска, Басейнова дирекция „Дунавски район“- Плевен: Язовирите на територията на областта са в добро състояние, няма сигнали за критични ситуации, свързани с реките"}
{"url": "http://www.focus-news.net/news/2019/06/04/2666051/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Няма образували се колони от автомобили и от двете страни на границата. Движението е спокойно. \r\nМария КУРТЕВА", "date": "2019.06.04", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/06/04/2666057/burgas-kulturniyat-festival-shareno-kotle-shte-se-provede-v-zhk-meden-rudnik-na-9-yuni.html", "text": "Богата фолклорна програма, снимки с народни носии и кулинарен базар са част от 6-ото издание на културния фестивал „Шарено котле“. Това съобщиха от пресцентъра на  Община Бургас . Събитието тази година ще се проведе на 9 юни от 10.30 часа до СУ „Петко Росен“ в ж.к. „Меден рудник“. Фестивалът се организира от читалище „Св. св. Кирил и Методий 1985“ с подкрепата на Община Бургас. Идеята на празника е представители на по-големите етнически общности в Бургас да се представят с традиционния си фолклор, характерни ястия, предмети от бита и занаяти. Организаторите вярват, че опознавайки своите различия, хората да открият и това, което ги сближава и ги обеднява в едно цяло. Фестивалната програма включва пъстра концертна фолклорна програма на откритата сцена до СУ „Петко Росен“ с начало 10.30 часа с участието на: ФФ „Чинките“, танцова формация „Младост“, детска фолклорна група „Медено котле“, гайдарска група „Вая“, музикално ателие към ПГСАГ „Кольо Фичето“, танцова група „Медено котле“, фолклорна група „Приятели“, Турска фолклорна група – с. Добра поляна, фолклорен ансамбъл „Царево“ – Царево. Кулинарен базар ще представи богатото разнообразие от типични за различните кухни сладки и солени вкусотии, които ще се предлагат на специално подредени за целта щандове. Представителите на общностите ще се включат в кулинарна битка, а журито ще определи кой ще е „Майстор сладко“ и „Майстор солено“ за тазгодишното издание на фестивала. Арт работилници за традиционни занаяти ще ви запознаят с грънчарство, кошничарство, терзийство, както и с изработването на сувенири от естествени материали, играчки от плат, бижута и др. Всеки посетител ще може да си направи снимки с български, арменски, руски, турски и ромски носии. Фестивалната програма ще приключи с вечерен концерт от 17.00 часа с участието на танцови школи „Амира“, „Елит Танго“, вокални групи „Сезони“ и „Изгревчета“, балканска група „Месечина“ и Acoustic band „Avalon“.", "date": "2019.06.04", "title": "Бургас: Културният фестивал „Шарено котле“ ще се проведе в ж.к. „Меден рудник“ на 9 юни"}
{"url": "http://www.focus-news.net/news/2019/06/04/2666058/afp-kitay-preduprezhdava-grazhdanite-si-za-politseyski-tormoz-i-prestapnost-v-sasht.html", "text": "Във вторник Китай издаде два сигнала за пътуване на своите граждани, които отиват в Съединените щати, като ги предупреждават за полицейски тормоз и престъпления в тази страна, предава  AFP . \r\nПредупрежденията идват на фона на ескалиращата търговска война между двете най-големи икономики в света и други напрежения, включително размяната на любезности по отношение на досиетата за човешките права. \r\n„В последно време, стрелбите, грабежите и кражбите са често явление в САЩ“, съобщават държавните медии, като цитират изявление от китайското министерство на културата и туризма. \r\nВ съобщението китайските туристи се предупреждават „да са напълно наясно с риска“ и „да бъдат нащрек за своята сигурност и безопасност“. \r\nВ отделно предупреждение, Министерството на външните работи на Китай констатира, че правозащитните органи в САЩ „многократно“ са използвали методи, като имиграционни и други разпити, за да „тормозят“ китайските граждани в САЩ. \r\nТам се призовават гражданите на Китай и финансираните от Пекин институции в САЩ да бъдат предпазливи и „да повишават осведомеността и да засилват превантивните мерки“. \r\nПредупрежденията идват ден след като Министерството на образованието обяви, че студентите и академиците са изправени пред визови проблеми в САЩ и ги призовава да преценят „риска“ от пътуването до Съединените щати. \r\nПревод и редакция:", "date": "2019.06.04", "title": "AFP: Китай предупреждава гражданите си за полицейски тормоз и престъпност в САЩ"}
{"url": "http://www.focus-news.net/news/2019/06/04/2666059/mezhdunaroden-seminar-za-preventsiya-i-protivodeystvie-na-radikalizatsiyata-v-zatvorite-shte-se-provede-v-plovdiv.html", "text": "Заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ (ГДИН) главен комисар Васил Миладинов ще открият в Пловдив двудневен международен семинар, посветен на противодействието на радикализацията в местата за лишаване от свобода и пробационните служби. Това съобщиха от пресцентъра на  Министерството на правосъдието . Семинарът, който ще се проведе в хотел „Империал“, започва на 5 юни 2019 г. в 9.30 часа. Домакин на форума “Разнообразни подходи за превенция и противодействие на радикализацията и насилствения екстремизъм в затворническите и пробационните служби – предизвикателства и перспективи” е  ГДИН.  \r\nВ събитието ще вземат участие представители от Съвета на Европа,  Министерство на правосъдието на Италия, Министерство на правосъдието на Белгия, Министерство на вътрешните работи на България, Международната асоциация на корекционните служби (ICPA), Европейската конфедерация по пробация (CEP), Мрежата за повишаване на осведомеността по въпросите на радикализацията към Европейската Комисия (RAN), експерти от Норвегия, Швеция, Белгия, Полша, Холандия, Португалия, Тунис, Център за изследване на демокрацията, както и представители на местната власт, магистрати, представители на ГДИН и служители от затвора и пробационната служба в Пловдив. \r\nФокусът на международния семинар ще бъде насочен към споделяне на знания и опит за различните подходи за превенция и противодействие на радикализацията, насилствения екстремизъм в местата за лишаване от свобода и пробацията, ролята на персонала, предизвикателствата и перспективите, международната правна рамка и връзката между управлението на радикализирани лица и подхода към правата на човека. За целта ще бъдат представени и реални случаи от практиката. \r\nСъбитието се организира в рамките на проект TRAin TRAINING (Трансфер на обучителни подходи в радикализацията), финансиран по програма „Правосъдие“ на Европейския съюз (2014-2020), прилагана в сътрудничество с Министерство на правосъдието на Италия и Института за обучение на магистрати на Белгия (IGO).", "date": "2019.06.04", "title": "Международен семинар за превенция и противодействие на радикализацията в затворите ще се проведе в Пловдив"}
{"url": "http://www.focus-news.net/news/2019/06/04/2666060/burgas-6-ata-mezhdunarodna-konferentsiya-s-mladezhka-sesiya-ekologichno-inzhenerstvo-i-opazvane-na-okolnata-sreda-shte-se-provede-morskoto-kazino.html", "text": "От 5 до 7 юни 2019 г. Бургас ще бъде домакин на 6-ата Международна конференция с младежка сесия „Екологично инженерство и опазване на околната среда“ (ЕИООС‘2019). Това съобщиха от пресцентъра на  Община Бургас . Съорганизатори на конференцията са Университет „Проф. д-рАсен Златаров“ и Института по Микробиология на БАН. За пореден път утвърдени и млади изследователи от Франция, Италия, Белгия, Холандия, Португалия, Русия, Украйна, Латвия, Кипър, Грузия, Алжир и България си дават среща и представят своите най-нови резултати и постижения от изследователската си дейност в следните научни направления: Човек и биосфера; Биоразнообразие и екосистеми; Екологични биотехнологии; Космически технологии и мониторинг на околна среда; Екологичен мониторинг; Екологизация на селското и горското стопанство; ВЕИ и биогорива; Моделиране на екосистеми; Биоавтоматика и биоинформатика. В дните на конференцията интересни данни ще бъдат представени относно биоразграждането на потенцални хигиенни целулозни отпадъци, генерирани по време на дългосрочни космически мисии, в т.ч. мисии до Марс и бази на Луната. Ще се обсъждат модерни биотехнологии за биоремедиация на околната среда, ролята на базидиомицети и техните ензими, включително и биоиновации в чистите технологии, като ключов подход за кръгова икономика на водни цикли. В отделна сесия ще бъдат обсъждани природните бедствия в българските гори и горските пожари в периода 2009-2018 г. Актуални спътникови изображения ще позволят извършването на оценка и мониторинг на моментното състояние на растителността, водния индекс и други показатели на защитени зони в България, остров Ливингстън, Южни Шетландски острови в Антарктика и на Свалбард в Арктика. Секцията по Възобновяема енергия и биогорива ще има за фокус приложимостта на хибридни ядрени реактори, продукцията на биометан в резултат на анаеробно разграждане на органични отпадъци и потенциала на анаеробните филаментозни гъби за получаване на биогорива. В отделна сесия – Микробни горивни клетки, ще бъдат представени най-новите данни по оценка на тяхната ефективност, както и редица технологични параметри свързани с тях. Ще бъдат обсъждани и възможностите на биоелектрохимичните технологии. В организираната младежка научна сесия млади учени, студенти и докторанти от различни научни организации и университети у нас и чужбина, ще покажат своите умения да презентират и дискутират по важни и актуални за науката и обществото теми. В тематично обособени постерни сесии ще бъдат представени и обсъждани най-новите научни и научно-приложни разработки в посочените по-горе направления. Създадените възможности за преки и непринудени дискусии и разговори с авторите ще бъдат основополагащи за генериране на нови идеи, партньорства и изследователски връзки. Събитието се организира с подкрепата на Община Бургас.", "date": "2019.06.04", "title": "Бургас: 6-ата Международна конференция с младежка сесия „Екологично инженерство и опазване на околната среда“ ще се проведе Морското казино"}
{"url": "http://www.focus-news.net/news/2019/06/04/2666053/ria-novosti-germanskite-industrialtsi-zayaviha-che-sa-zagubili-doverieto-si-kam-pravitelstvoto-na-merkel.html", "text": "Правителството на Германия на канцлера Ангела Меркел до голяма степен е загубило доверието към себе си, заяви на конференция в Берлин председателят на федералния съюз на немската промишленост Дитер Кемпф, цитиран от  РИА Новости . \r\n„Очакваме от „голямата коалиция“ отговори на глобалните въпроси на нашето време. Искаме да говорим за това, как ще създадем утрешното благосъстояние. Вместо това ни се предлага несмелата работа по дребни политически въпроси, в надеждата за подобряване на следващите резултати от социологическите проучвания. (...) коалицията, разрешете ми да го кажа директно, е загубила голяма част от доверието към нея“, заяви Кемпф. \r\nТой добави, че „резултатите от изборите за Европейски парламент, както и резултатите от социологическите проучвания за двете „народни партии“ (ХДС и ГСДП) са доста разрушителни“. \r\n„Ние, представителите на индустрията, сме загрижени. Ние сме загрижени за бъдещето на нашата страна, нашето общество и нашите предприятия и предприемачи. За нас е трудно да видим ясен икономико-политически курс в работата на правителството“, заяви още Кемпф. \r\nПревод и редакция:", "date": "2019.06.04", "title": "РИА Новости: Германските индустриалци заявиха, че са загубили доверието си към правителството на Меркел"}
{"url": "http://www.focus-news.net/news/2019/06/04/2666061/ministar-temenuzhka-petkova-shte-uchastva-v-mezhdunarodna-yadrena-konferentsiya-vav-varna.html", "text": "Енергийният министър Теменужка Петкова ще участва в традиционната конференция „Българската атомна енергетика – национална, регионална и световна енергийна сигурност\". Това съобщиха от пресцентъра на  Министерство на енергетиката . Началото на международния форум, който е организиран от Булатом, ще бъде дадено на 5 юни от 9.00 часа във в.к. „Ривиера“ във Варна.  \r\nУчастниците в събитието ще дискутират ролята и бъдещето на ядрената енергетика във връзка с безопасната и надеждна експлоатация на ядрени съоръжения, както и постигане целите на нисковъглеродна икономика.", "date": "2019.06.04", "title": "Министър Теменужка Петкова ще участва в международна ядрена конференция във Варна"}
{"url": "http://www.focus-news.net/news/2019/06/04/2666063/varna-regionalna-sreshta-na-bibliotekarite-ot-oblastta-se-provezhda-v-rb-pencho-slaveykov.html", "text": "Регионална среща на библиотекарите от Варна и региона се провежда в РБ „Пенчо Славейков“. Това съобщи за  Радио „Фокус“ – Варна  директорът на Регионалната библиотека Радка Калчева. Мотото на тазгодишното събитие е „Книгите са само началото“. „Целта на тази регионална среща е да се съберат всички колеги библиотекари от Варна и регион Варна. Най-вече колегите, които работят в читалища, в по-малки библиотеки. Обикновено срещата има за цел да споделим добри практики, да разкажем какви нови услуги има, не само при нас, какво работят колегите от региона. Това е начин те да се срещнат, да обменят информация и така да разберат какво се случва в различните общини, какво се случва в по-малките населени места, читалищата, които иначе обикновено нямат възможност да пътуват и да се срещат със свои колеги“, обясни Радка Калчева. Директорът на културната институция съобщи, че Регионалната библиотека ще сподели със своите колеги няколко иновативни инициативи, които е организирала през годината. „Едното беше „Деня на читателя“. За първи път организирахме тази година такъв ден по повод годишнината на нашата библиотека – ден, в който читателя беше на почит при нас. Не, че винаги не е на почит, но в този ден предложихме малко по-различен поглед върху нещата, които предлагаме. Имаше различни видове викторини и събития, така че смятаме, че в деня на читателя предложихме на хората не само книги, но и още допълнително информация“, посочи Радка Калчева. По думите ѝ библиотекарите ще споделят и новите услуги, които предлага Детския и средношколски отдел, като очакват да чуят интересни инициативи и от своите колеги от региона. Събитието е започнало в 10.00 часа. Радка Калчева допълни, че от библиотеката са получили заявки за участие от над 50 библиотекари от региона, но те могат да бъдат и много повече по време на събитието. \r\nБояна АТАНАСОВА", "date": "2019.06.04", "title": "Варна: Регионална среща на библиотекарите от областта се провежда в РБ „Пенчо Славейков“"}
{"url": "http://www.focus-news.net/news/2019/06/04/2666062/burgas-vazpitanitsi-na-ou-aleksandar-georgiev-kodzhakafaliyata-specheliha-nagradi-ot-dva-prestizhni-turnira.html", "text": "Възпитаниците на ОУ „Александър Георгиев-Коджакафалията“ спечелиха призови места в две престижни състезания – Международен ученически екологичен форум „Сребърна 2019“ и Национален турнир по информатика и информационни технологии „ИТ Свят“ – Добрич. Това съобщиха от пресцентъра на  Община Бургас . Екофорумът в Силистра беше спечелен за втори път от учениците от еко клуб „Капитан Планета“ с ръководител Грета Стоянова – старши учител по природни науки. Младите иноватори впечатлиха авторитетното жури с прототип на умна оранжерия, която се управлява от microbit платка, сигнализираща за засушаване на почвата и необходимост от поливане. По същото време отборът по информационни технологии, ръководен от Таня Сребрева – старши учител по ИТ, засвидетелства превъзходството си на организирания от Шуменския университет „Епископ Константин Преславски“ – филиал Добрич, турнир по информатика и информационни технологии „ИТ Свят“. В него се състезаваха ученици от 1. до 12. клас. В оспорваната надпревара със свои връстници от цялата страна възпитаниците от 2., 5. и 6. клас на иновативното училище завоюваха общо 16 призови места в три категории. Спечелени бяха 8 първи, 5 втори и 3 трети места.", "date": "2019.06.04", "title": "Бургас: Възпитаници на ОУ „Александър Георгиев-Коджакафалията“ спечелиха награди от два престижни турнира"}
{"url": "http://www.focus-news.net/news/2019/06/04/2666064/mon-rezultatite-ot-natsionalnoto-vanshno-otsenyavane-na-chetvartoklasnitsite-sa-pokazatelni-za-visoka-stepen-na-postigane-na-darzhavnite-obrazovatelni-iziskvaniya.html", "text": "Приключи националното външно оценяване на четвъртокласниците. Това съобщиха от пресцентъра на  Министерството на образованието и науката . То се проведе по познатите от предходните години изисквания за организацията и формата на изпитванията по четирите учебни предмета – български език и литература, математика, човекът и обществото, човекът и природата.  \r\nВ изпитите от националното външно оценяване се включиха над 60 500 ученици от 1796 училища. \r\nРезултатите са показателни за висока степен на постигане на държавните образователни изисквания за учебното съдържание за началния етап на основното образование:   \r\n- по БЕЛ  – 77,69% \r\n- по математика – 75,25 % \r\n- по човекът и обществото  – 77,80% \r\n- по човекът и природата – 81,28 % \r\nРезултатите са напълно съизмерими с тези от предходните години. Най–високи продължават да са постиженията по човекът и природата. Тенденция към повишение показват и резултатите по БЕЛ (те са с 5,01% по-високи в сравнение с 2018 г. и с 6,02% по-високи  в сравнение с 2017 г.).  \r\nПо останалите учебни предмети резултатите са в близък диапазон – напр. по математика са с 1,69% по-ниски в сравнение с 2018 г., но с 4,95% по-високи в сравнение с 2017 г. Понижението по човекът и обществото спрямо предходната година е 4,44%, а по човекът и природата - с 1,53 %. \r\nСпоред общия среден резултат от четирите предмета за поредна година най-висока успеваемост имат учениците от Смолян, София-град и Варна. На последните места по три от четирите учебни предмета се подреждат Шумен, Монтана и Сливен, а по БЕЛ - Монтана, Силистра и Сливен.  \r\nНай-ниските резултати са отчетени за въпросите със свободен отговор, които предполагат допълване и/или създаване на кратък текст.  За въпросите с избираем отговор се запазва тенденцията за висока постижимост.  \r\nЗа разлика от предходни години се отчитат по-високи резултати по критериите от диктовката.", "date": "2019.06.04", "title": "МОН: Резултатите от националното външно оценяване на четвъртокласниците са показателни за висока степен на постигане на държавните образователни изисквания"}
{"url": "http://www.focus-news.net/news/2019/06/04/2666056/plovdiv-s-33-sm-se-e-povishilo-nivoto-na-reka-maritsa-pri-grad-parvomay-i-prodalzhava-da-se-povishava.html", "text": "С 33 см се е повишило нивото на река Марица при град Първомай и продължава да се повишава. Това съобщи в интервю за  Радио „Фокус“ - Пловдив  директорът на Басейнова дирекция – Източнобеломорски район инж. Цветелина Кънева. Данните са от автоматичните станции разположени на река Тунджа и река Марица към 8.00 часа тази сутрин, а отчитането е спрямо 8.00 часа вчера сутринта. \r\nВодното ниво на река Марица при град Пловдив също е повишено със 7 см спрямо 8.00 часа вчера, с колебания до +8 см. Към момента нивото там също продължава да се повишава. „С 13 см се е повишило и водното ниво на река Мочурица при село Чарда спрямо 8.00 часа вчера“, каза още инж. Кънева. Към момента нивото там също се повишава. Водното ниво на река Тунджа при град Ямбол се е покачило спрямо 8.00 часа вчера с 37 см, като нивото на Тунджа също продължава да се повишава. \r\nБез съществена промяна е единствено водното ниво на река Тунджа при град Елхово. \r\n„Въпреки всичко това Системата за ранно предупреждение за водосборите на реките Марица и Тунджа на НИМХ-БАН прогнозира, че водните нива ще са под праговете за предупреждение“, каза още инж. Цветелина Кънева. \r\nЗа Река Арда, системата за ранно предупреждение за водосбора на река Арда прогнозира, че водните количества ще бъдат също под праговете за предупреждение. \r\nЦветана ТОНЧЕВА", "date": "2019.06.04", "title": "Пловдив: С 33 см се е повишило нивото на река Марица при град Първомай и продължава да се повишава"}
{"url": "http://www.focus-news.net/news/2019/06/04/2666069/miroslav-yanchev-kmet-na-zlatograd-ramazan-bayram-nosi-poslanie-za-proshka-uvazhenie-kam-blizhniya-i-saprichastnost-kam-nuzhdaeshtiya-se.html", "text": "Рамазан байрам носи послание за прошка, уважение към ближния и съпричастност към нуждаещия се. Това се посочва в поздравителен адрес от кмета на Златоград Мирослав Янчев към всички мюсюлмани по случай празника Рамазан байрaм, съобщиха от  Община Златоград . „Днешният празник носи послание за прошка, уважение към ближния и съпричастност към нуждаещия се. Нека днес сърцата ни бъдат отворени за милосърдие. Нека бъдем по-добри един към друг и да успеем да предадем тези ценности на децата си! И да помним, че вярата ни помага да посрещаме трудностите с мъдрост, решителност и упоритост, да живеем в мир, разбирателство и взаимна подкрепа, единни в дела и начинания. Желая на вас и вашите близки здраве, берекет и разбирателство! Честит празник“, се казва в поздравлението на Мирослав Янчев за празника.", "date": "2019.06.04", "title": "Мирослав Янчев, кмет на Златоград: Рамазан байрам носи послание за прошка, уважение към ближния и съпричастност към нуждаещия се"}
{"url": "http://www.focus-news.net/news/2019/06/04/2666068/sport-kolumbiya-pobedi-panama-s-30-v-kontrola-predi-kopa-amerika.html", "text": "Колумбия победи Панама с 3:0 в контролна среща, част от подготовката за предстоящата “Копа Америка”.Колумбийците спечелиха с голове на Уилям Тесило, Луис Муриел и Радамел Фалкао на стадион \"Ел Кампин\" в столицата Богота. Последната контрола на Колумбия е в неделя срещу Перу, след което тимът започва участието си на “Копа Америка”, където е в група с Аржентина, Парагвай и Катар.", "date": "2019.06.04", "title": "Спорт: Колумбия победи Панама с 3:0 в контрола преди „Копа Америка“"}
{"url": "http://www.focus-news.net/news/2019/06/04/2666067/vidin-vazstanoveno-e-dvizhenieto-po-pat-i-1-montana-vidin-v-rayona-na-gr-dimovo.html", "text": "Възстановено е движението по път I-1 Монтана – Видин в района на гр. Димово. Това съобщиха от пресцентъра на  Агенция „Пътна инфраструктура“ .", "date": "2019.06.04", "title": "Видин: Възстановено е движението по път I-1 Монтана – Видин в района на гр. Димово"}
{"url": "http://www.focus-news.net/news/2019/06/04/2666066/vratsa-nyama-iztichane-na-serovaglerod-ot-ploshtadkata-na-kamibo-ood-nyama-opasnost-ot-vaznikvane-na-avariyni-situatsii-i-obgazyavane-na-grada.html", "text": "Не е констатирано изтичане на серовъглерод от площадката на „Камибо“ ООД, няма опасност от възникване на аварийни ситуации и обгазяване на града. Това съобщиха от пресцентъра на  Областна администрация - Враца  във връзка с публикации в местни медии. РИОСВ - Враца, Областна администрация - Враца и Община Враца правят следното уточнение: \r\n\"На територията на предприятие „Камибо“ ООД-ТП „Хименерго“ - Враца се съхраняват 110 тона серовъглерод. Предвид факта, че химикалът е взривоопасен при контакт с въздуха, той се съхранява в два резервоара, които са изцяло под вода и към момента няма опасност от възникване на аварийни ситуации и обгазяване на града. С цел установяване дали има изтичане на серовъглерод от резервоарите, от страна на РИОСВ - Враца, на Регионална лаборатория - Враца към Изпълнителна агенция по околна среда е възложено пробовземане и изпитване на почвени проби от площадката на предприятието от три точки-под басейните, над басейните и фонова проба (извън площадката). Резултатите от извършените анализи показват, че изследваните показатели в двете проби до басейните и фоновата проба са съизмерими. От това може да се направи заключение, че няма изтичане на серовъглерод в почвите и подземните води\". \r\nПредвид факта, че съдовете в които се съхранява серовъглерода, са стари и не е извършвана техническа експертиза за тяхната годност и здравина, е необходимо химикалът в най-кратки срокове да бъде премахнат от площадката. \r\nОт страна на контролните органи на предприятие „Камибо“ ООД-ТП „Хименерго“ се извършват регулярни проверки и контрол, с цел установяване безопасното съхранение на химикала.   \r\nЗа последващите действия от страна на институциите и оператора, относно премахването на серовъглерода от територията на града ще бъдете уведомени допълнително.", "date": "2019.06.04", "title": "Враца: Няма изтичане на серовъглерод от площадката на „Камибо“ ООД, няма опасност от възникване на аварийни ситуации и обгазяване на града"}
{"url": "http://www.focus-news.net/news/2019/06/04/2666070/varna-apelativniyat-sad-potvardi-parvonachalniya-arest-na-mazh-napravil-opit-da-ubie-bivshata-si-sapruga-v-shumen.html", "text": "Варненският апелативен съд потвърди първоначалния арест на мъж, направил опит да убие бившата си съпруга в Шумен. Това съобщават от пресцентъра на  Апелативен съд – Варна . Съдът потвърди първоначалния арест на Нилгин А., който преди 12 дни в околностите на Шумен направил опит да убие бившата си съпруга. Втората съдебна инстанция остави без уважение жалбата на защитата му срещу определената от Окръжен съд – Шумен най-тежка мярка за процесуална принуда. \r\nНилгин преследвал често бившата си съпруга. Ден преди инцидента тя била подала втора жалба за домашно насилие срещу него. На 22 май жената пътувала към работа в автомобила на свой колега. Нилгин принудил водача на автомобила да спре, извадил оръжие и стрелял в главата на бившата си жена. След това направил обратен завой, произвел още един изстрел и избягал. Животът на 26-годишната Нурсел, в чиято глава са попаднали две сачми е бил спасен в болницата. \r\n30-годишният Нилгин е привлечен като обвиняем за опит за убийство извършен в условията на домашно насилие и в изпитателния срок на предходно осъждане. \r\nСъставът на Варненският апелативен съд днес сподели като правилни, законосъобразни и обосновани всички аргументи на първата съдебна инстанция, която е определила първоначалния арест. Събраните в хода на следствените действия доказателства и материали, както и пълните самопризнания на обвиняемия обосновават категорично предположението, че Нилгин е извършител на тежкото престъпление. \r\nВисоката санкция на закона и съдебното минало на обвиняемия, независимо от пълното съдействие, което е оказал на разследващите, са основание да бъде споделен и извода, че е реална опасността ако търпи по-лека мярка за неотклонение Нилгин да се укрие или да извърши престъпление. \r\nОпределението на Апелативен съд – Варна, с което се потвърждава първоначалната мярка за процесуална принуда „задържане под стража“, е окончателно.", "date": "2019.06.04", "title": "Варна: Апелативният съд потвърди първоначалния арест на мъж, направил опит да убие бившата си съпруга в Шумен"}
{"url": "http://www.focus-news.net/news/2019/06/04/2666065/dots-ivan-ivanov-kevr-ako-se-saobrazim-s-energiynite-druzhestva-parnoto-i-tokat-shte-poskapnat-s-nad-50.html", "text": "Ако се съобразим с енергийните дружества, парното и токът ще поскъпнат с над 50%. Това каза председателят на Комисията за енергийно и водно регулиране (КЕВР) доц. Иван Иванов пред журналисти след заседание на енергийния регулатор, на което бяха обсъдени новите цени на тока и парното от 1 юли, предаде репортер на  Агенция „Фокус“ . „Ако трябва да бъдат удовлетворени всички искания на тези дружества, цената на електрическата и топлинната енергия за бизнеса и за бита в страната ще нарасне с не по-малко от 50 -60 %. Тази социална цена българските граждани не могат да понесат“, допълни той. „Затова Комисията без да води до финансови затруднения за дружествата, в същото време да не ощетява българските потребители, постанови в своя доклад предложение, което не е прието, в края на месеца ще има финално решение, увеличението да бъде единствено в рамките на инфлацията между месец април 2018 година. Инфлацията е 3,7 %.  Предложението, което прави комисията се ограничава до 3,5 %“, обясни доц. Иванов. \r\nВ последните си доклади енергийният регулатор предвижда поскъпване на тока средно с 3.5% за страната и на топлоенергията - с 4.5 на сто.  \r\nНай-голямо следва да е повишението за битовите клиенти на ЕВН в Югоизточна България – 3.59 на сто. Потребителите на ЧЕЗ в Западна България ще плащат с 3.46 процента по-големи сметки, а най-малко ще е поскъпването за абонатите на \"Енерго-Про\" в Североизточна България – с 3.38 процента. \r\nНай-голямо увеличение на топлоенергията е предвидено за Разград - 17.53 %, и Габрово - с 12.53 на сто. В София се очаква поскъпване с 4.3%, в Пловдив увеличението е със 7.4%, колкото е и в Бургас. Във Враца цената на топлоенергията нараства със 7.52 %, а във Велико Търново - със 7.26 процента. Скокът в цената в Плевен е с 6.1%, а по-малки са в Русе - 3.86 %, Перник - 1.77% и Варна - 1.96 на сто. Парното ще поевтинее само в Сливен - с 0.4 процента. \r\nТеодора ПАТРОНОВА", "date": "2019.06.04", "title": "Доц. Иван Иванов, КЕВР: Ако се съобразим с енергийните дружества, парното и токът ще поскъпнат с над 50%"}
{"url": "http://www.focus-news.net/news/2019/06/04/2666071/burgas-parvata-informatsionna-sreshta-ot-natsionalnata-kampaniya-rodi-dete-v-balgariya-shte-se-provede-v-kulturen-tsentar-morskoto-kazino-na-8-yuni.html", "text": "Първата информационна среща от Националната кампания „Роди дете в България“ ще се проведе в Бургас на 8 юни от 12.00 часа в Културен център „Морското казино“. Това съобщиха от пресцентъра на  Общината . Кампанията се организира от Фондация „Супер БЕБЕ“ и Фондация „Мечта за дете“ с подкрепата на Община Бургас. Организаторите канят на информационната среща всички млади хора в репродуктивна възраст, независимо дали имат, нямат, мечтаят или очакват деца. Със специалистите ще се дискутират въпросите: Как да се подготвим за бебето; Фертилно хранене; Репродуктивно здраве; Психо-емоционални фактори, възпрепятстващи зачеването; Страхуваме ли се да раждаме и защо? \r\nУчастниците ще получат подаръци и ще бъде изтеглена томбола с награди. Входът е свободен.  \r\nТемите на дискусията ще бъдат представени от следните специалисти: Елена Терзиева, нутриционист – „Как да се подготвим за бебе? Репродуктивно хранене“; Д-р Жени Стоичкова, педиатър – „Репродуктивно здраве с шуслерови соли“; Теодора Дичева – „Бахова терапия“, „Енегийна псхихология“, ТЕС, „Пренареждане на матрицата“, „Защо се страхуваме да раждаме? Кои са психо-емоционалните фактори, възпрепятстващи зачеването“; Яна Петрова – консултант – „Да поговорим по женски“; Силвия Цакова – психолог – ще проведе ролева и игра и томбола с подаръци.", "date": "2019.06.04", "title": "Бургас: Първата информационна среща от Националната кампания „Роди дете в България“ ще се проведе в Културен център „Морското казино“ на 8 юни"}
{"url": "http://www.focus-news.net/news/2019/06/04/2666074/inzh-plamen-petkov-upravitel-na-obshtinska-stroitelna-firma-v-pleven-do-7-yuni-tekat-aktivni-remontni-deynosti-i-izkarpvane-na-dupki-v-nastilkata-na-ulitsi.html", "text": "Тази седмица текат активни ремонтни дейности и изкърпване на дупки в настилката на улици. Това каза за  Радио „Фокус“  Инж. Пламен Петков, управител на общинска строителна фирма в Плевен. ,,Ремонти на тротоари в Плевен и изкърпване на дупки в настилката на улици предвижда графикът за работа тази седмица до 7 юни. Екипи на фирмата ще работят в жк. „Сторгозия” пред бл. 52, вх. Е; пред входа на жилищната сграда на ул. „Братя Миладинови” 34 и ул. „Иван Вазов” 55. Ремонт ще се прави на тротоара на ул. „Цар Самуил” под бившия психодиспансер. Също така ще се ремонтира и водосток на пътя за с. Къшин”, каза инж. Пламен Петков. ,, В ход е подготовката за изкърпване на дупки в настилката на ул. „Руй”, ул. „Ген. Колев”, ул. „Ген. Ганецки”, както и пред входовете на блока на ул. „Сан Стефано” 48. По думите му изкърпване на дълбоки дупки тази седмица ще бъде направено в настилката на улицата по трасето на тролейбус № 9 към бл. 314 в жк. „Дружба”, както и на ул. „Акад. Й. Трифонов” срещу номер 29. \r\n Виолета КРЪСТЕВА", "date": "2019.06.04", "title": "Инж. Пламен Петков, управител на общинска строителна фирма в Плевен: До 7 юни текат активни ремонтни дейности и изкърпване на дупки в настилката на улици"}
{"url": "http://www.focus-news.net/news/2019/06/04/2666073/varna-teritorialna-direktsiya-severna-morska-prodava-na-targ-drehi-suveniri-i-drugi-stoki-otneti-v-polza-na-darzhavata.html", "text": "Териториална дирекция „Северна морска“ във Варна продава на търг с тайно наддаване девет групи различни стоки, изоставени или отнети в полза на държавата по производства, водени от митническия орган. Това съобщават от  Агенция „Митници“ . Продажбата се извършва по реда на Данъчно-осигурителния процесуален кодекс (ДОПК). Сред обявените за публична продажба стоки са 7618 броя дънкови якета, 110 вази от стъкло, 125 бронзови статуетки, също дървени сувенири, маси и столове, заготовки за паркет. Сред групите стоки на търга се предлагат и градински електрически уреди, включително косачки за трева, също един лек автомобил и един микробус. Всяка стока или група от стоки има начална тръжна цена. За участие в търга се внася депозит от 20% от началната тръжна цена. За стоките с несъюзен митнически статус, спечелилият купувач ще трябва да заплати и дължимите мита и ДДС.", "date": "2019.06.04", "title": "Варна: Териториална дирекция „Северна морска“ продава на търг дрехи, сувенири и други стоки, отнети в полза на държавата"}
{"url": "http://www.focus-news.net/news/2019/06/04/2666075/afp-donald-tramp-iska-znachitelna-targovska-sdelka-s-velikobritaniya.html", "text": "Президентът на САЩ Доналд Тръмп заяви във вторник, че се надява неговата страна  да постигне „много, много значителна търговска сделка“ с Великобритания след Брекзит, предава  AFP. \r\n„Ще свършим това“, заяви американският лидер редом до премиера на Обединеното кралство Тереза Мей по време на бизнес форум във втория ден от държавната му визита във Великобритания. \r\nПревод и редакция:", "date": "2019.06.04", "title": "AFP: Доналд Тръмп иска „значителна търговска сделка“ с Великобритания"}
{"url": "http://www.focus-news.net/news/2019/06/04/2666076/veliko-tarnovo-inspektsiyata-po-truda-zapochva-zasileni-proverki-na-zemedelskite-proizvoditeli-ot-oblastta.html", "text": "Инспекцията по труда във Велико Търново започва засилени проверки на земеделските производители от областта. Това съобщи за  Радио „Фокус“ – Велико Търново  директорът на инспекцията инж. Невена Стефанова. Тя подчерта, че при проверките ще се обръща специално внимание на законосъобразното наемане на работници за сезонна работа. „Наемането на сезонни работници става на всяко основание, регламентирано в Кодекса на труда, като един от начините е и наемане на работна ръка чрез сключване на еднодневни трудови договори“, посочи инж. Невена Стефанов. Тя припомни, че от 2017 година земеделските стопани могат да се възползват от електронна система, която позволява заявяване на образци на еднодневни трудови договори по всяко време. От 2018 година е въведена и възможност за наема на работници с еднодневни договори на 4 часа, които също могат да се заявят онлайн. Помощник-инспектори в Инспекцията във Велико Търново са на разположение на земеделските стопани, за да им представят начинът на работа със системата и нейните функционалности. \r\nИнж. Невена Стефанова подчерта, че при проверките в селското стопанство през месец юни специално ще се следи за присъствие на непълнолетни лица в землищата, на които се полага труд. „В случай, че се установи наличие на такива, чрез задействане на „Механизъм за съвместна работа на институциите по обхващане и включване в образователната система на деца и ученици“ и съгласно Споразумение между Министерството на образованието и Инспекцията по труда, ще бъдат предприети мерки да се установи дали непълнолетните лица посещават училище и ако не – да се работи за връщането им в клас“, посочи директорът на инспекцията. \r\nТя съобщи, че  през месец май Инспекцията по труда е издала 6 разрешителни за работа за наемане на непълнолетни работници. Издадени са и 4 разрешителни за извършване на специални взривни работи и е регистриран един колективен трудов договор. \r\nНадежда КРЪСТЕВА", "date": "2019.06.04", "title": "Велико Търново: Инспекцията по труда започва засилени проверки на земеделските производители от областта"}
{"url": "http://www.focus-news.net/news/2019/06/04/2666072/angela-merkel-germanskata-promishlenost-spodelya-mnenieto-mi-za-severen-potok-2.html", "text": "Германският канцлер Ангела Меркел счита, че немските икономически кръгове споделят мнението й за реализацията на газопровода „Северен поток 2“. Тя заяви това във вторник в Берлин по време на икономическата конференция „Ден на германската промишленост“, предава  ТАСС . \r\nМеркел отбеляза, че за обезпечаването на надеждно енергоснабдяване на Германия в светлината на отказа на Берлин от атомната енергия и въглищата „трябва да се залага на такива енергоносители, като газта“. „Затова аз винаги съм се застъпвала с това, че наред с транзита (на газ) през Украйна може да бъде построен тръбопровода „Северен поток 2“, заяви главата на германското правителство. „Мисля, че тук нашето мнение не се различава“, добави тя, като се обърна към участниците в конференцията. \r\n„Северен поток 2“ предполага строителството на газопровод с две нитки с обща мощност 55 млрд. куб. м. газ в година от крайбрежието на Русия през Балтийско море до Германия. Стойността на строителството се оценява на 9,5 млрд. евро, а пускането на газопровода се очаква до края на годината. \r\nКатегорично против новия тръбопровод от  Русия към Европа се обявяват САЩ. Вашингтон неведнъж е заплашвал да въведе санкции против проекта и неговите европейски участници. Според мнението на руските власти, това може да бъде свързано с опитите да се увеличи продажбата на американски втечнен природен газ в Европа, който е значително по-скъп от руския тръбопроводен. \r\nПревод и редакция:", "date": "2019.06.04", "title": "Ангела Меркел: Германската промишленост споделя мнението ми за „Северен поток 2“"}
{"url": "http://www.focus-news.net/news/2019/06/04/2666077/shumen-neizpraven-ventil-na-gazova-butilka-e-predizvikal-pozhar-v-zhilishte-na-ul-stara-planina.html", "text": "Неизправен вентил на газова бутилка е предизвикал пожар в жилище на ул. „Стара планина“ в Шумен. Това съобщиха от  ОДМВР - Шумен . Сигналът за пожара е подаден в 13.19 часа вчера. Изпратен е противопожарен екип, който след пристигане на място установил, че пламъците тръгнали от неизправен вентил на газова бутилка. Пламъците били погасени. Унищожена е газовата бутилка и пвц врата.", "date": "2019.06.04", "title": "Шумен: Неизправен вентил на газова бутилка е предизвикал пожар в жилище на ул. „Стара планина“"}
{"url": "http://www.focus-news.net/news/2019/06/04/2666079/kyustendil-politsiyata-zapochna-spetsializirana-ohranitelna-i-prevantivna-operatsiya-vav-vrazka-s-chereshovata-kampaniya-v-oblastta.html", "text": "Полицията в Кюстендил започна специализирана охранителна и превантивна операция във връзка с черешовата кампания. Това съобщи за  Радио „Фокус” – Кюстендил  Катя Табачка говорител на Областна дирекция на МВР – Кюстендил. По думите ѝ операцията започва с началото на черешовата кампания, но ще продължи до прибирането на цялата селскостопанска продукция през годината. До пика на кампанията по прибирането на черешите охраната ще се поеме от служители на Областна дирекция на МВР – Кюстендил. Поетапно ще се включват и служители на Регионална дирекция „Гранична полиция” – Кюстендил, и служители на  дирекция „Жандармерия“ на МВР. „Предвижда се по време на операцията да се осъществяват обходи и в по-малките населени места, където обработваемите площи са по-малко, но присъствието на полиция ще предотврати посегателства и ще пресече опити за извършване на битови престъпления”, каза Катя Табачка. И тази година в осъществяването на охранителната операция маршрутите на екипите ще бъдат съгласувани с местната власт, поетапно ще бъдат увеличавани и екипите в районите с черешови насаждения, пунктовете за изкупуване на реколта, пунктовете за наемане на работна ръка. \r\nВенцеслав ИЛЧЕВ", "date": "2019.06.04", "title": "Кюстендил: Полицията започна специализирана охранителна и превантивна операция във връзка с черешовата кампания в областта"}
{"url": "http://www.focus-news.net/news/2019/06/04/2666078/veliko-tarnovo-s-golyam-kontsert-tantsoviyat-sastav-pri-parvo-balgarsko-narodno-chitalishte-v-svishtov-chestva-50-ti-yubiley.html", "text": "С голям концерт танцовият състав при Първо българско народно читалище „Еленка и Кирил Д. Аврамови“ в Свищов чества 50-ти юбилей, съобщават за  Радио „Фокус“- Велико Търново  от Община Свищов. Събитието се организира от културната институция и Общината. Освен членовете на клуба участие в проявата ще вземат и други танцьори от града. Специални гости ще са изпълнителите от Детско-юношески танцов ансамбъл „Дунавска младост“. Поканени са и много приятели. Входът за концерта ще е безплатен. Той ще се проведе в салона на Читалището от 19.00 часа на 11 юни. \r\nЛуиза ТРАНЧЕВА", "date": "2019.06.04", "title": "Велико Търново: С голям концерт танцовият състав при Първо българско народно читалище в Свищов чества 50-ти юбилей"}
{"url": "http://www.focus-news.net/news/2019/06/04/2666080/kmetat-na-sofiya-yordanka-fandakova-gradat-prodalzhava-da-raste-i-da-se-razviva-zatova-stroezhat-na-novi-detski-gradini-ne-tryabva-da-spira.html", "text": "Градът продължава да се развива, продължава да расте и затова строежът на нови детски градини не трябва да спира. Това каза кметът на София Йорданка Фандъкова по време на проверката на изграждането на детска градина за три групи в кв.„Мусагеница“ в  район „Студентски“, предаде репортер на  Агенция „Фокус“ . Фандъкова заяви, че проблемът с недостига на места остава при най-малките - в яслените групи, докато при децата на възраст между 3 и 6 години в повечето райони е преодолян.  \r\n„Градът продължава да се развива, продължава да расте. Икономиката на града е достатъчно привлекателна за младите семейства от цялата страна, така че хората да идват с децата си. За радост в София се раждат много деца, така че тази работа никога не трябва да спира. Това, че навремето е спряло и детски градини са закрити, продадени, раздени и заменени - е най-голямата грешка при управлението на града по време на Прехода, затова категорично строителството на детски градини и училища трябва да продължава заедно със строителството на нови квартали, нови жилищни сгради, ако искаме нашите деца да имат добри условия“, заяви Фандъкова.  \r\n„Над 90 са новите сгради на детски градини, които построихме и продължаваме“, отбеляза тя. \r\nПо думите ѝ проблеми с детските градини има в най-застроените райони, където няма и терени за нови такива - „Триадица“, „Красно село“, както и в някои от зоните на „Люлин“ и „Младост“.  \r\nФандъкова посочи, че проблеми има и в новите квартали, където се заселват младите семейства. „В „Кръстова вада“ вече се строи. за съжаление в „Манастирски ливади“ се забавиха много с процедурите, така че там, въпреки че парите са осигурени и терен има, не е започнало строителството. Разговарях сутринта с районния кмет, увери ме, че след като се приключили обжалванията на процедурата, има готовност да започне. \r\nЗатова подчертавам, районният кмет не е наблюдател. Той е участник в процеса и както аз настоявам и искам подкрепа от държавата, той трябва да е подготвен, да настоява и да иска подкрепа от общината за готови проекти и готови решения“, отбеляза столичният кмет.", "date": "2019.06.04", "title": "Кметът на София Йорданка Фандъкова: Градът продължава да расте и да се развива, затова строежът на нови детски градини не трябва да спира"}
{"url": "http://www.focus-news.net/news/2019/06/04/2666081/bilyana-karadakova-rim-blagoevgrad-d-r-boris-proevski-e-deyatel-na-natsionalno-osvoboditelnite-borbi-i-uchastnik-v-ilindensko-preobrazhenskoto-vastanie.html", "text": "Д-р Борис Проевски е деятел на национално-освободителните борби и участник в Илинденско-Преображенското въстание. Това каза за  Радио „Фокус“ - Пирин  Биляна Карадакова, уредник в отдел „Нова и най-нова история“ в Регионален исторически музей - Благоевград. По думите ѝ това е една личност, която е много активна и подобно на цялото това поколение от следосвобожденските години, се посвещава на каузата за национално обединение. „Д-р Проевски е роден в село Янковец, Ресенско, на 1 февруари 1879 година. Неговият житейски път преминава през националноосвободителното движение, но той също е и медик, завършил в Одеса. Налага се да прекъсне за момент образованието си, за да участва в Балканската война. След това отново се връща в Одеса, завършва медицинското си образование и се включва в Първата световна война в редиците на българската армия“, заяви тя. Карадакова отбеляза, че в Държавен архив - Благоевград и Регионален исторически музей-Благоевград са запазени редица негови оригинални снимки от неговата служба на фронта, както и редица документи, писма и пощенски картички, които разказват за една личност, която след военните години се включва активно в изграждането на Благоевград. \r\nНатали СТЕФАНОВА", "date": "2019.06.04", "title": "Биляна Карадакова, РИМ - Благоевград: Д-р Борис Проевски е деятел на национално-освободителните борби и участник в Илинденско-Преображенското въстание"}
{"url": "http://www.focus-news.net/news/2019/06/04/2666082/lyubomira-gancheva-abv-promenite-v-zakona-za-publichnite-predpriyatiya-shte-dovedat-do-vtora-valna-na-privatizatsiyata.html", "text": "Промените в Закона за публичните предприятия ще доведат до втора вълна на приватизацията. Това каза заместник-председателят на ПП АБВ Любомира Ганчева по време на пресконференция, предаде репортер на  Агенция „Фокус“ . Тя посочи, че АБВ възразява остро срещу Закона за публичните предприятия. „Поставя се въпросът изобщо имаме ли нужда от държавни предприятия. Ние ще положим всички усилия на втората вълна, както ни се предлага, да кажем „Не“. Утре ще внесем пред Министерство на икономиката и до Министерски съвет нашите позиции защо сме против този закон“, каза Ганчева. Тя изрази надежда АБВ да получи подкрепа и от останалите заинтересовани страни. Зам.-председателят на АБВ допълни, че мотивите на партията против закона ще бъдат изпратени и до останалите политически сили. „Последният месец, улисани в една кампания и дребнотемия, пропуснахме един много важен закон, който е на път да доведе до втората вълна в приватизацията“, каза тя. По думите ѝ тази втора вълна може да бъде по-опустошителна от първата. Ганчева визира промените в Закона за публичните предприятия, изготвен от Министерство на икономиката.  \r\n„В момента ни се предлага нещо, което ние можем да определим като скандално. Под шапката и егидата на една държавна политика по отношение на държавните предприятия, която да бъде по-стегната и изказана от правителството ни се предлага, че трябва да бъдат унищожени държавните предприятия“ ,посочи Ганчева. По думите ѝ този закон премахва забранителния списък за привитазия. „С предложените изменения на този закон Народното събрание  ще може да гласува приватизацията на всяко едно държавно предприятие. Ако това изглежда скандално, то има още едно скандално предложение в Закона - Министерски съвет може да гласува приватизацията на обособени части на едно държавно предприятие“, допълни Ганчева.  \r\nДеница КИТАНОВА", "date": "2019.06.04", "title": "Любомира Ганчева, АБВ: Промените в Закона за публичните предприятия ще доведат до втора вълна на приватизацията"}
{"url": "http://www.focus-news.net/news/2019/06/04/2666045/pleven-meditsinskiyat-universitet-v-grada-shte-bade-domakin-na-natsionalna-konferentsiya-po-hirurgiya-i-sestrinska-sesiya-za-spetsialistite-po-zdravni-grizhi.html", "text": "В периода 5 - 7 юни 2019 г. Медицински университет – Плевен ще бъде домакин на два престижни национални форума, които за първи път ще се проведат съвместно – Национална конференция по хирургия и сестринска сесия за специалистите по здравни грижи. Това съобщиха от пресцентъра на  МУ - Плевен . Хирургичният форум ще се състои в Телекомуникационния ендоскопски център при МУ - Плевен на тема “Остър корем. Експертиза при хирургични случай, достигащи до съдебната практика“. За втори път организатор на научното събитие е колективът на Първа хирургична клиника при УМБАЛ „Д-р Георги Странски“ – Плевен под ръководството на проф. д-р Димитър Стойков.  \r\nВ годината на 45-годишния си юбилей плевенската Алма Матер ще привлече над 200 хирурзи от цялата страна, които ще представят повече от 80 доклада, а с пленарни лекции ще се представят водещи имена като: акад. Дамян Дамянов, чл.-кор. Григор Горчев и проф. Славчо Томов. Доклади на актуални за хирургичната общност теми ще бъдат представени също от директора на ИСУЛ проф. Бойко Коруков, от директора на ВМА ген. В. Мутавчийски и от проф. Никола Владов. Ще вземат участие и авторски колективи от Медицински университет – Варна, начело с ректора проф. Красимир Иванов, изпълнителния директор на УМБАЛ „Света Марина“ – Варна проф. Валентин Игнатов и началника на Втора хирургична клиника проф. Росен Маджов; от директора на УМБАЛ „Александровска“ - София доц. К. Ангелов и началниците на двете хирирургични клиники – проф. Виолета Димитрова и проф. Георги Тодоров, ръководителите на катедрите по хирургия при Медицински университет - Пловдив - проф. Божидар Хаджиев и проф. Ангел Учиков; от ръководителите на хирургичните клиники на УМБАЛСМ „Н. И. Пирогов“ - проф. И. Василевски; на МБАЛ „Токуда“ - проф. К. Драганов и на УМБАЛ „Света Анна“ - София - доц. М. Радионов. Плевенските хирурзи също са представени от два колектива начело с проф. Д. Стойков и доц. С. Илиев. \r\nЗа първи път паралелно с Национална конференция по хирургия във Факултета по фармация при МУ-Плевен ще се проведе сестринска сесия за специалисти по здравни грижи на тема „Съвременни тенденции в хирургичните грижи“. Тя ще привлече повече от 50 професионалисти по здравни грижи -  хирургични сестри и акушерки, които ще представят 25 доклада. Те са представители на всички водещи големи лечебни заведения от цялата страна - УМБАЛ „Д-р Георги Странски” – Плевен; МУ-Плевен; УМБАЛ „Света Марина“ – Плевен; УМБАЛ „Александровска”; Аджибадем Сити Клиник; МБАЛ „Токуда” – София; Аджибадем Сити Клиник – Кардиологичен център – София; Пета МБАЛ – София; УМБАЛ \"Пълмед\" – Пловдив; УМБАЛ „Еврохоспитал“ - Пловдив и много други.  \r\nЦелта на двата форума е за първи път да се приеме Национален Консенсус за здравни грижи при хирургично болен пациент, както и отпечатване на тематична монография „Остър корем“.", "date": "2019.06.04", "title": "Плевен: Медицинският университет в града ще бъде домакин на Национална конференция по хирургия и сестринска сесия за специалистите по здравни грижи"}
{"url": "http://www.focus-news.net/news/2019/06/04/2666086/stara-zagora-spetsialisti-za-it-sektora-shte-obuchavat-v-trakiyskiya-universitet-v-grada.html", "text": "Работна среща по проблемите на взаимодействието между образованието и бизнеса се проведе днес в общинската зала „П. Р. Славейков“ в Стара Загора. Това съобщиха от пресцентъра на  Община Стара Загора . Тя бе инициирана от кмета Живко Тодоров и в нея се включи министърът на образованието и науката Красимир Вълчев. \r\nНа форума присъстваха зам.-кметовете Иванка Сотирова, Йордан Николов и Янчо Калоянов, председателят на Общинския съвет Таньо Брайков. Тук бяха още депутатът Радостин Танев, областният управител Гергана Микова и заместникът й Красимир Червилов, представители на образователни институции и на бизнес организации. \r\n„Благодаря Ви за участието в тази важна за нас дискусия. Променят се условията, наша задача е да продължим връзката между образованието и бизнеса, и да направим така, че да задържаме младите хора  в града, да направим живота им по-добър. Това е път, който заедно трябва да начертаем. Да привличаме сериозни инвеститори, които да разкриват производства с висока добавена стойност“, каза кметът Живко Тодоров. Той припомни, че област Стара Загора е в тройката по средна работна заплата, а община Стара Загора е в първата двадесетица. Това обаче не трябва да ни задоволява, трябва да търсим увеличаване на заплатите и да привличаме младите хора. \r\nМинистър Вълчев похвали създадените тук връзки между образованието и бизнеса за подготовка на кадри за местната икономика. Той обясни още, че през следващите 15 години ще има недостиг на много специалисти във всички сфери на производството. Вътрешната миграция към големите градове ще свърши, както и нетната външна миграция. До 10-15 г. ще се промени и възрастовата структура на работещите. В момента се обръща сериозно внимание на професионално техническото образование, както и на въвеждането на дигиталните умения в училище. По думите му висшите училища обаче са крайно затворен модул. Те трябва да са по-свързани с местната икономика. „Стара Загора е с голям потенциал, тук трябва да се заложи на индустрия с висока добавена стойност. Трябва да има инициатива на местната власт и на Тракийския университет, там трябва да има катедра за обучение в областта на информационните технологии и да се акредитират специалности“, каза още министър Вълчев и обеща съдействие.  \r\nРекторът на Тракийския университет проф. Иван Въшин обясни, че ръководството на учебното заведение няма проблем с визията за бъдещето. „Предизвикателство пред Тракийския университет е разкриването на IT специалности, но Стара Загора има нужда от такива“, обясни ректорът. Според него може да се обособи база и да се намерят специалисти, които да преподават. Такова обучение ще може да стартира от следващата учебна година. \r\nПредставителите на бизнеса също подкрепиха идеята. \r\n„Основната цел е всички да си партнираме и да успеем да създадем тези специалности, които се търсят от бизнеса. Заедно трябва да се погрижим. Мисля, че посоката е правилна и благодаря на Тракийския университет, че приема това за свой приоритет“, обобщи Живко Тодоров.  Министър Вълчев пък уточни, че Стара Загора е един от шестте града, които имат потенциал за интелигентна специализация в областта на информационните технологии.", "date": "2019.06.04", "title": "Стара Загора: Специалисти за IT сектора ще обучават в Тракийския университет в града"}
{"url": "http://www.focus-news.net/news/2019/06/04/2666087/kyustendil-bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са мокри. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.06.04", "title": "Кюстендил: Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/06/04/2666089/stara-zagora-krasimira-chahova-predstavi-vazmozhnostite-za-turizam-v-grada-na-forum-vav-varna.html", "text": "Заместник-кметът по туризъм Красимира Чахова участва в Трети форум на побратимените български и руски градове, който се проведе във Варна. Това съобщиха от пресцентъра на  Община Стара Загора . Във Варна се събраха представители от 31 руски градове и от 19 български общини. Домакин на срещата бе кметът на Варна Иван Портних, а сред официалните гости бяха министърът на туризма Николина Ангелкова, изпълнителният директор на НСОРБ Силвия Георгиева, генералният консул на Руската федерация във Варна Владимир Климанов, Ирина Живихина – ръководител на Россътрудничество в България, Константин Артюшин – търговски представител на Русия в България, Марина Фанакина - зам.-председател на Общорусийския конгрес на общините. \r\nТемата тази година е подчинена на възможностите за развитие на туризма. Според участниците в срещата директните контакти между кметовете на общини ще бъдат полезни за развитие на двустранните взаимоотношения на регионално ниво.  \r\n„Важно е, че всяка година тези форуми на побратимените градове поставят акцент върху общините и сътрудничество между тях. Смятам, че това е една от най-важните съставки в общите усилия, които ние като правителство полагаме, за да можем да продължим да развиваме туризма и най-вече да превърнем България в целогодишна туристическа дестинация“, каза министър Николина Ангелкова. Тя припомни за проведения в началото на март т.г. в София голям двустранен форум за туризъм, с участието на премиерите на България и Русия Бойко Борисов и Дмитрий Медведев, с акцент върху важността на отрасъла. „С ръководителя на руския туризъм Зарина Догузова и министъра на икономическото развитие на федерацията Максим Орешкин вече работим в посока да се насочват повече руски деца от регионите към лагерите у нас“, допълни министър Ангелкова. \r\nПо време на форума Красимира Чахова е направила презентация на възможностите за исторически и религиозен туризъм в Стара Загора и региона. В петминутното видео са откроени основните връзки между руския и българския народ – вярата и общото историческо минало, чрез забележителни монументи и православни храмове в района на Стара Загора. „Проведох и работна среща с Елена Чернега и Елена Москвичева, заместник- кметове на град Самара. На срещата обсъдихме възможностите за сътрудничество в сферата на туризма, образованието, културата и спорта“, каза още Чахова. \r\nОрганизатори на форума са Община Варна, Генералното консулство на Руската федерация във Варна, Министерството на туризма и Националното сдружение на общините в Република България.", "date": "2019.06.04", "title": "Стара Загора: Красимира Чахова представи възможностите за туризъм в града на форум във Варна"}
{"url": "http://www.focus-news.net/news/2019/06/04/2666088/afp-kitay-napadna-pompeo-za-bezumnite-balnuvaniya-i-bramchene-na-gluposti-otnosno-tyananman.html", "text": "Във вторник Китай разкритикува остро държавния секретар на САЩ Майк Помпео за „безумните бълнувания и бръмченето на глупости“, след като той нападна Пекин за състоянието на човешките права в страната в съобщение, публикувано по повод 30-тата годишнина от разгонването на студентските протести на площад Тянанмън, предава  AFP . \r\nИзявлението на Помпео „злонамерено атакува китайската политическа система, очерня състоянието на човешките права и религиозните отношения в Китай, пристрастно критикува политиката на Китай в Синцзян и сериозно се намесва в вътрешните работи на Китай“, заяви говорителят на външното министерство Генг Шуанг. \r\n„Тези безумни бълнувания и бръмчене на глупости ще свършат на боклука на историята“, добавя дипломатът. \r\nПревод и редакция:", "date": "2019.06.04", "title": "AFP: Китай нападна Помпео за „безумните бълнувания и бръмчене на глупости“ относно Тянанмън"}
{"url": "http://www.focus-news.net/news/2019/06/04/2666043/daniel-kolev-zam-kmet-na-lovech-nyama-bedstvashti-i-postradali-hora-v-obshtina-lovech-prodalzhava-rabotata-po-razchistvane-na-patishtata-ot-kal-i-nanosi.html", "text": "Няма бедстващи и пострадали хора в община Ловеч. Това каза за информационния блок „Добър ден“ на  Радио „Фокус“  зам.-кметът на Община Ловеч по строителство, архитектура, градоустройство и екология Даниел Колев. Има поражения по селскостопанската продукция, уточни той. „Дъждовете през последните дни бяха толкова обилни, че нивите, земеделските имоти и ливадите не могат да поемат повече от дъждовната вода и буквално преливат върху настилката на общински и републикански пътища. Преляха малките бари, които имат по-голям водосбор. Част от уличната мрежа в с. Соколово беше разрушена снощи. С техника освободихме наносите от горната част на селото. Към момента няма затворени пътища в регион Ловеч. Няма язовири в аварийно или предаварийно състояние в Общината“, обясни Даниел Колев. Той каза още, че са наводнени сутерени, складове и помещения в по-ниските точки. Сформирана е комисия, която ще извърши оглед на засегнатите места, обясни Колев. Работи се на терен за премахване на калта и наносите от пътните платна и възстановяване на настилката, добави зам.-кметът на Ловеч. Причината за ситуацията е невъзможността водата да бъде поета от нивите, посочи той. Общината има готовност при нови интензивни валежи, съобщи зам.-кметът.  \r\nЕвелина БРАНИМИРОВА", "date": "2019.06.04", "title": "Даниел Колев, зам.-кмет на Ловеч: Няма бедстващи и пострадали хора в община Ловеч, продължава работата по разчистване на пътищата от кал и наноси"}
{"url": "http://www.focus-news.net/news/2019/06/04/2666090/kyustendil-za-chetvarta-poredna-godina-v-grada-se-provede-turnir-po-tabla-za-hora-s-uvrezhdaniya.html", "text": "За четвърта поредна година в Кюстендил се проведе турнир по табла за хора с увреждания, предаде репортер на  Радио „Фокус” – Кюстендил . В състезанието тази година участваха отбори от клубовете на инвалида в Кюстендил и Дупница и от Съюза на слепите. Самият турнир беше организират от Регионалната организация на Съюза на инвалидите в България. По традиция събитието бе  свързано с Деня на Ботев, а ученици от клуб „Млади възрожденци“ към Основно училище „Христо Ботев“ представиха пред участниците в състезанието рецитал по стихове на Христо Ботев. В крайното отборно класиране  първото място завоюваха състезателите от Дупница, следвани от отбора на Кюстендил, а на почетното трето място се нареди отборът от Клуба на слепите. На 24 юни хората с увреждания ще участват и в още едно събитие – събор на билките и здравето „Заедно на Еньовден в Осоговска планина. \r\nВенцеслав ИЛЧЕВ", "date": "2019.06.04", "title": "Кюстендил: За четвърта поредна година в града се проведе турнир по табла за хора с увреждания"}
{"url": "http://www.focus-news.net/news/2019/06/04/2666092/smolyan-silen-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Смолян, пътните настилки са мокри и хлъзгави, предаде репортер на  Радио „Фокус“ – Смолян . Водачите трябва да шофират с повишено внимание и съобразена скорост. \r\nЖълт код за обилни валежи и гръмотевици е обявен за Смолян и още 14 области в страната на 4 юни. Количествата валежи ще бъдат до 20 - 25 л/кв. м, на отделни места в планинските части и повече. \r\nНели ГЕРГЬОВСКА", "date": "2019.06.04", "title": "Смолян: Силен дъжд вали в града, пътните настилки са мокри и хлъзгави"}
{"url": "http://www.focus-news.net/news/2019/06/04/2666083/inzh-tsvetelina-kaneva-kompleksnite-i-znachimi-yazoviri-na-teritoriyata-na-baseynova-direktsiya-iztochnobelomorski-rayon-razpolagat-sas-svobodni-obemi.html", "text": "Комплексните и значими язовири на територията на Басейнова дирекция „Източнобеломорски район” разполагат със свободни обеми за поемане на притока от очаквани валежи. Това съобщи в интервю за  Радио „Фокус” - Пловдив  директорът на Басейнова дирекция „Източнобеломорски район” инж. Цветелина Кънева. Язовирите са в добро техническо състояние. „Към 8.00 часа днес няма данни за проблеми с нивата на язовирите и за възникнали аварийни ситуации по язовирните стени и съоръженията към тях\", каза инж. Кънева. Язовири с процент на запълване над 90% са „Боровица“, „Въча“ и „Розов кладенец“. \r\nЯзовирите от каскада „Арда“ са под определения максимален обем от 80%, спазвайки условията поставени с месечния график. „Но съгласно числен модел симулиран на основата на измерен валеж, представен от НИМХ БАН, се очаква значително увеличение на собствения приток към язовирите“, каза още инж. Кънева. Сумата от наличните в тях завирени обеми към 03.06.2019 г. е към 67,8% от сумата на общите им обеми. \r\nИнж. Кънева посочи, че според основното им предназначение наличните завирени обеми са различни. За питейно-битово водоснабдяване те са 77,3% от общия им обем, за напояване – 53,0% от общия им обем и за енергетика – 76,8% от общия им обем. \r\nЦветана ТОНЧЕВА", "date": "2019.06.04", "title": "Инж. Цветелина Кънева: Комплексните и значими язовири на територията на Басейнова дирекция „Източнобеломорски район” разполагат със свободни обеми"}
{"url": "http://www.focus-news.net/news/2019/06/04/2666093/vratsa-80-godishna-zhena-e-stanala-zhertva-na-telefonna-izmama-s-nad-3000-leva.html", "text": "80-годишна жена е станала жертва на телефонна измама с над 3000 лева. Това съобщиха от  ОДМВР - Враца . На 3 юни 2019 г. в РУ - Мездра се явила 80-годишна жителка на същия град, която заявила, че на 30 май 2019 г. станала жертва на телефонна измама. Непознат мъж се обадил на домашния ѝ телефон и се представил за служител на криминална полиция. „Полицаят“ обяснил, че следи група измамници, които ще се свържат с нея, а тя трябва да изпълни исканията им и да предаде необходимата сума, тъй като от полицията ги следят и ще ги хванат. Пред жилището на жената дошъл млад мъж и тя му предала 3000 лева, 150 долара и юбилейни монети на БНБ. Малко по-късно непознатият „полицай“ се обадил по телефона и ѝ казал, че са заловили измамниците и до 1-2 дни ще ѝ върнат парите. Образувано е досъдебно производство.", "date": "2019.06.04", "title": "Враца: 80-годишна жена е станала жертва на телефонна измама с над 3000 лева"}
{"url": "http://www.focus-news.net/news/2019/06/04/2666094/pregled-na-mezhdunarodnite-novini-do-13-chasa-agentsiya-fokus.html", "text": "Във вторник Китай разкритикува остро държавния секретар на САЩ Майк Помпео за „безумните бълнувания и бръмченето на глупости“, след като той нападна Пекин за състоянието на човешките права в страната в съобщение, публикувано по повод 30-тата годишнина от разгонването на студентските протести на площад Тянанмън, предава  AFP . \r\nИзявлението на Помпео „злонамерено атакува китайската политическа система, очерня състоянието на човешките права и религиозните отношения в Китай, пристрастно критикува политиката на Китай в Синцзян и сериозно се намесва в вътрешните работи на Китай“, заяви говорителят на външното министерство Генг Шуанг. \r\n„Тези безумни бълнувания и бръмчене на глупости ще свършат на боклука на историята“, добавя дипломатът. \r\n***  Президентът на САЩ Доналд Тръмп заяви във вторник, че се надява неговата страна  да постигне „много, много значителна търговска сделка“ с Великобритания след Брекзит, предава  AFP. \r\n„Ще свършим това“, заяви американският лидер редом до премиера на Обединеното кралство Тереза Мей по време на бизнес форум във втория ден от държавната му визита във Великобритания. \r\n***  Германският канцлер Ангела Меркел счита, че немските икономически кръгове споделят мнението й за реализацията на газопровода „Северен поток 2“. Тя заяви това във вторник в Берлин по време на икономическата конференция „Ден на германската промишленост“, предава  ТАСС . \r\nМеркел отбеляза, че за обезпечаването на надеждно енергоснабдяване на Германия в светлината на отказа на Берлин от атомната енергия и въглищата „трябва да се залага на такива енергоносители, като газта“. „Затова аз винаги съм се застъпвала с това, че наред с транзита (на газ) през Украйна може да бъде построен тръбопровода „Северен поток 2“, заяви главата на германското правителство. „Мисля, че тук нашето мнение не се различава“, добави тя, като се обърна към участниците в конференцията. \r\n„Северен поток 2“ предполага строителството на газопровод с две нитки с обща мощност 55 млрд. куб. м. газ в година от крайбрежието на Русия през Балтийско море до Германия. Стойността на строителството се оценява на 9,5 млрд. евро, а пускането на газопровода се очаква до края на годината. \r\nКатегорично против новия тръбопровод от  Русия към Европа се обявяват САЩ. Вашингтон неведнъж е заплашвал да въведе санкции против проекта и неговите европейски участници. Според мнението на руските власти, това може да бъде свързано с опитите да се увеличи продажбата на американски втечнен природен газ в Европа, който е значително по-скъп от руския тръбопроводен. \r\n***  Във вторник Китай издаде два сигнала за пътуване на своите граждани, които отиват в Съединените щати, като ги предупреждават за полицейски тормоз и престъпления в тази страна, предава  AFP . \r\nПредупрежденията идват на фона на ескалиращата търговска война между двете най-големи икономики в света и други напрежения, включително размяната на любезности по отношение на досиетата за човешките права. \r\n„В последно време, стрелбите, грабежите и кражбите са често явление в САЩ“, съобщават държавните медии, като цитират изявление от китайското министерство на културата и туризма. \r\nВ съобщението китайските туристи се предупреждават „да са напълно наясно с риска“ и „да бъдат нащрек за своята сигурност и безопасност“. \r\nВ отделно предупреждение, Министерството на външните работи на Китай констатира, че правозащитните органи в САЩ „многократно“ са използвали методи, като имиграционни и други разпити, за да „тормозят“ китайските граждани в САЩ. \r\nТам се призовават гражданите на Китай и финансираните от Пекин институции в САЩ да бъдат предпазливи и „да повишават осведомеността и да засилват превантивните мерки“. \r\nПредупрежденията идват ден след като Министерството на образованието обяви, че студентите и академиците са изправени пред визови проблеми в САЩ и ги призовава да преценят „риска“ от пътуването до Съединените щати. \r\n***  Правителството на Германия на канцлера Ангела Меркел до голяма степен е загубило доверието към себе си, заяви на конференция в Берлин председателят на федералния съюз на немската промишленост Дитер Кемпф, цитиран от  РИА Новости . \r\n„Очакваме от „голямата коалиция“ отговори на глобалните въпроси на нашето време. Искаме да говорим за това, как ще създадем утрешното благосъстояние. Вместо това ни се предлага несмелата работа по дребни политически въпроси, в надеждата за подобряване на следващите резултати от социологическите проучвания. (...) коалицията, разрешете ми да го кажа директно, е загубила голяма част от доверието към нея“, заяви Кемпф. \r\nТой добави, че „резултатите от изборите за Европейски парламент, както и резултатите от социологическите проучвания за двете „народни партии“ (ХДС и ГСДП) са доста разрушителни“. \r\n„Ние, представителите на индустрията, сме загрижени. Ние сме загрижени за бъдещето на нашата страна, нашето общество и нашите предприятия и предприемачи. За нас е трудно да видим ясен икономико-политически курс в работата на правителството“, заяви още Кемпф. \r\n***  Протоколът за присъединяване към НАТо се ратифицира с бързо темпо, а Северна Македония вече е част от трансатлантическото семейство. Членството трябва само да се формализира след ратификацията на този документ от страните-членки, след което страната официално ще може да участва в процеса на взимане на решенията. Преспанският договор разблокира процеса, но ключов фактор за подписването на Протокола от 29-те съюзници са били досега проведените реформи, са част от посланията на генералния секретар на НАТО Йенс Столтенберг, който беше на визита в Скопие в понеделник, в рамките на която за първи път в държавата пристигна Северноатлантическия съвет, най-висшият орган на Алианса за взимане на политически решения, предава скопското електронно издание  „Слободен печат“ . \r\nСъветът и Комитетът за интеграция на НАТО проведоха съвместно заседание, което Столтенберг отбеляза като историческо и прегледа процесите в Северна Македония по посоката на привеждане в съответствие със стандартите на Алианса. \r\nГенералният секретар изрази задоволство от извършените досега реформи, особено в областта на разузнавателния сектор и отбраната, но отбеляза, че реформите трябва да продължат, решенията да бъдат приложени и подобрени за цялостен просперитет както на страната, така и на региона. Той каза, че членството в Северна Македония, което се очаква или до края на годината, или в началото на следващата, е от полза не само за страната, но и за региона и за самия Алианс. \r\n***  Съединените щати се опитват да изградят световен ред, който действа на принципа \"който е по-силен, той е прав\". Това се посочва в статията на министъра на външните работи на Русия Сергей Лавров \"За Деня на победата\", публикувана на интернет страницата на списанието \"Международни отношения\", предава  ТАСС . \r\n„Днес, извращавайки миналото, западните политици и пропагандисти искат да принудят обществеността да се съмнява в справедливостта на световния ред, утвърден с Устава на ООН, изготвен в резултат от Втората световна война“, отбеляза той. „Те са взели курс към подриване на съществуващата международно-правова система и замяната й с някакъв „ред, основан на правила“. Но те искат да създадат този ред на принципа „който е по-силен е прав“, според „закона на джунглата“. \r\nТова, преди всичко, е свързано със САЩ и американските особености на възприятието за историята на ХХ век, продължи министърът. „Там и досега е разпространена представта за „двете добри войни“, в резултат от които Америка обезпечи своето военно доминиране в Западна Европа и редица други региона на света, укрепи увереността в своите сили, преживя икономически бум, стана световен лидер“, пише Лавров. \r\nВъншният министър на Русия обърна внимание на това, че САЩ с ентусиазъм създават образа на „милитаристката Русия“. „Но по-голямата част от собствената им история е пример за безконечни завоевателни войни. За 243 години на „американска изключителност“, интервенционизмът е станал неразделна част от външната политика на Вашингтон“, посочи той. „Нещо повече, политическият елит на САЩ възприема употребата на сила като естествен елемент от „принуждаващата дипломация“ (coercive diplomacy), предназначена за решаване на най-широк кръг от задачи, включително вътрешнополитически въпроси”. \r\n„Нито една избирателна кампания в САЩ не минава без кандидатите да премерят на себе си тогата на главнокомандващ в действие“. „Доказателство за доблестта“ на американския политик се счита готовността да се прибегне до използването на сила по всеки повод, като има много примери за прилагане на тази концепция под различни „благовидни“ предлози: „в Гренада през 1983 година, в Панама през 1989 година, Югославия през 1999 година, или в Ирак през 2003 година“, продължи Лавров. \r\nВ същото време в Америка почитат падналите си войници, независимо от това, за каква кауза са воювали и през май отбелязват Memorial Day, напомня той. „У никого не възникват подозрения в „милитаризъм“, когато в различни градове на САЩ се провеждат военно-морски паради и авиошоу с участието на военна техника“, отбеляза руският външен министър. „А всъщност нас ни обвиняват, че помним и отдаваме воински почести на бащите и дядовците, положили глави в свещената освободителна война, че празнуваме широко и с гордост Деня на победата“. „Нима Русия или СССР предизвикаха две световни войни? Нима днес ние имаме широка мрежа от военни бази, създадени, за да контролират целия свят?“ – заключи Лавров. \r\n***  Премиерът на Македония Зоран Заев пристига във вторник вечерта на двудневно посещение в Брюксел, където ще се срещне с председателя на Европейската комисия Жан-Клод Юнкер, комисаря по разширяването Йоханес Хан и върховния представител на ЕС за външните работи и политиката на сигурност Федерика Могерини, пише македонският ежедневник  „Независен“ . \r\nМинистър-председателят ще разговаря с Юнкер за последния доклад на Комисията за Северна Македония, в който се препоръчва бързо и безусловно започване на преговорите за членство в Европейския съюз. Те ще говорят и за предстоящата среща на министрите на външните работи от Съюза, които трябва да вземат окончателното решение за започване на преговорите. \r\nМакедонската страна ще иска от председателя на ЕК недвусмислена подкрепа и помощ за получаване на дата на преговори през юни или юли. Правителството на Северна Македония смята, че е важно страната да започне процеса в най-кратки възможни срокове, в най-добрия случай заедно с Албания, но само ако това е възможно. Скопие смята, че не трябва да се превръща в заложник на групово влизане в ЕС. \r\nТогава премиерът ще се срещне с еврокомисаря по разширяването Йоханес Хан и с ръководителя на европейската дипломация Федерика Могерини. \r\nПравителствената делегация ще вземе участие на прием, организиран от мисията на Северна Македония в ЕС с македонски емигранти, работещи в европейски и белгийски институции и организации. \r\nВ сряда министър-председателят Зоран Заев ще участва в конференция, организирана от Европейската банка за възстановяване и развитие, ЕБВР, посветена на реформите и европейската интеграция, заедно с министър Кочо Ангушев. \r\nВ правителствената делегация участват и вицепремиерът по европейските въпроси Буяр Османи, както и министрите на отбраната Радмила Шекеринска, външният министър Никола Димитров и финансовият министър Драган Тевдовски. \r\n***  Президентът на Украйна Владимир Зеленски ще обсъди стратегия за „възвръщане“ на Крим с чиновници от Европейския съюз и НАТО по време на визитата му в Брюксел, съобщи неговият прессекретар Юлия Мендел в ефира на телевизионния канал 1+1, предава  РИА Новости . \r\nТой ще пристигне на визита в Брюксел на 4 юни, като това ще е първото му задгранично посещение в качеството на държавен глава. \r\n„Администрацията иска да е прозрачна, но не иска да говори за каквито и да е слухове или решения, които могат да бъдат много чувствителни, преди да бъдат взети тези решения“, заяви Мендел. \r\nТя подчерта, че позицията на украинската страна по повод принадлежността на полуострова не се е променила. \r\nНа свой ред, Москва нееднократно е подчертавала, че гражданите на Крим са гласували за присъединяване към Русия в съответствие с международното право и Устава на ООН, като за това са се обявили повече от 95% от жителите на полуострова. \r\nПо думите на руския президент Владимир Путин, въпросът за принадлежността на Крим „е закрит окончателно“. \r\n*** Бившият специален представител на САЩ за Косово Кристофър Хил заяви, че по отношение на Косово Европа не може да разчита на подкрепата на администрацията на Доналд Трамп, защото, както той посочва, Вашингтон практически е вдигнал ръце от косовския въпрос, пише белградският ежедневник  „Политика“ . \r\nКакто заяви дипломатът пред „Дойче веле“, „унилатерализма“ на администрацията на Тръмп правят САЩ „маловажни там, където трябва да бъдат важни“, като например, при разрешаването на спорните въпроси на Балканите. \r\n„Надявах се, че (Майк) Помпео ще разбере този въпрос по-добре от петролния мениджър Рекс Тилърсън, но това отнема повече време, отколкото смятам за приемливо. Европа наистина трябва да разглежда това като „часът на Европа“, казва Хил. \r\nПо неговите думи, старият континент трябва да се справи с това, имайки предвид, че „столицата на САЩ е празна“ по някои от тези въпроси. \r\nХил казва също, че съжалява, че пет държави-членки на ЕС все още не са признали Косово, но че разбира техните причини, защото, казва той, всеки има „своето собствено Косово“. \r\n„Мисля, че въпросът за Косово остава въпрос, който разделя Европа от целта й да стане цялостна и мирна“, обясни дипломатът. \r\nСпоред него историята за промяната на границите е само „симптом“ на косовския проблем и затова не е магическо решение. \r\n„Аз бих оставил териториалните въпроси като окончателен елемент на всяко споразумение“, посочва Хил, като добавя, че междувременно трябва да се обсъдят всички други проблеми, които са основни между Белград и Прищина. \r\n***  Босна и Херцеговина (БиХ), и по-специално Република Сръбска, се интересуват от руски газ и свързване с проекта за газопровод \"Турски поток\", заяви председателят на Президиума на БиХ Милорад Додик, цитиран от електронното издание на сараевския ежедневник  Dnevni Avaz . \r\nВ хода на посещението си на Петербургския международен икономически форум, Додик заяви пред руската агенция „Газета“, че главната цел на визитата е да се подчертае заинтересоваността към руския газ и да се дадат уверения за включването на БиХ в „Турски поток“. \r\n„Международният икономически форум в Петербург дава чудесна възможност да се запознаем с постиженията на руската икономика. Затова е важно за Република Сръбска да се представи в Санкт Петербург. За нас е много важно да подновим преговорите за евентуално присъединяване на РС към проекта \"Турски поток\", подчерта лидерът на босненските сърби. \r\nОсновните събития на форума в Петербург тази година ще бъдат от 6 до 8 юни в конгресния и изложбен център „Експофорум“. На 2 май Додик посети с работна визита Анкара, където на съвместна пресконференция с турския президент Реджеп Тайип Ердоган заяви, че БиХ залага на присъединяване към проекта за газопровода „Турски поток“. \r\n***  Президентът на Турция Реджеп Таийп Ердоган заяви във вторник, че Анкара няма намерение да се отказва от придобиването на руски зенитно-ракетни системи (ЗРС) С-400, предава  ТАСС . \r\n„Имаме договор, който в момента се реализира и ние сме решени да го изпълним. Нямаме никакво намерение да се отказваме (от покупката на С-400)“, заяви турският лидер в ефира на телевизионния канал Haberturk. \r\nСАЩ предприемат активни опити да не допуснат Турция да купи руските системи. По-рано Вашингтон вече предупреди Анкара, че в случай, че придобие С-400, САЩ могат да откажат да доставят на Турция изтребители F-35. \r\n***  Гръцките военни и дипломати са в режим на готовност на фона на опасенията от евентуални събития в Източното Средиземноморие през следващите седмици, докато Турция се стреми да укрепи присъствието си в региона, разбра вестник  Kathimerini . \r\nУвеличената активност на турски кораби край бреговете на Кипър, индикациите, че Анкара може да изпрати трети сондажен кораб в региона и евентуалното разполагане на руска система за противоракетна отбрана С-400 с голям обсег по протежението на южното крайбрежие на Турция, предизвикват загриженост в Атина и Никозия. \r\nМиналия петък кипърското външно министерство информира посланиците на Европейския съюз за ескалиращата турска агресия. Междувременно в Атина има опасения от увеличението на турските нарушения на гръцкото въздушно пространство и реторика за правата на мюсюлманското малцинство в Тракия. \r\nМеждувременно, ръководителят на гръцката делегация, която води преговори с турските си колеги за съживяването на мерките за укрепване на доверието подаде оставка в понеделник, след като министърът на отбраната Евангелос Апостолакис отхвърли предложението му разговорите да бъдат прекъснати до провеждането на парламентарните избори в Гърция. \r\nГенерал-лейтенант Никос Захариадис, който оглавява Генералната дирекция за национална отбранителна политика и международни отношения на Министерството на отбраната, бе цитиран от сайта lawandorder.gr като каза, че няма да е уместно гръцката делегация да отиде в Анкара за втория кръг от преговорите , като се има предвид, че страната ще проведе избори след около четири седмици. \r\nВместо това, той е заявил, че преговорите трябва да бъдат прекъснати до приключване на изборите и формиране на новото правителство. \r\n*** Италианският премиер Джузепе Конте заплаши да си подаде оставката, ако не спрат скандалите между управляващите партии в страната „Движението 5 Звезди“ и „Лигата“, пише европейската редакция на  Politico . \r\nНа пресконференция в Рим в понеделник вечерта Конте каза, че е „наивно да се мисли, че двете партии ще уредят различията си след европейските избори“, в които „Лигата“ спечели 28 места, а „Д5З“ - 14. \r\nПремиерът, който миналата година бе издигнат от сравнителна неизвестност, за да оглави правителството, настоя, че не принадлежи към нито една политическа партия и че защитава само интересите на италианците. Но той каза, че има смисъл да продължи само, ако петгодишният план на правителството може да бъде приложен. \r\nКонте заяви още, че ще даде всичко от себе си, за да продължи да говори с Европейската комисия относно бюджета на Италия и да избегне евентуални санкции срещу страната. Въпреки това, той призова заместниците си - Матео Салвини от „Лигата и Луиджи ди Майо от „Д5З“, да изпратят недвусмислени послания, за да помогнат за възстановяването на вярата на финансовите пазари в страната. \r\n„Следващият бюджетен закон трябва да върне публичните финанси в правилния път, защото европейските правила няма да се променят, докато не успеем да ги променим“, посочи министър-председателят. \r\nЛигата на Салвини иска 15% плосък данък за физически лица и предприятия, което би увеличило бюджетния дефицит на страната. Брюксел трябва да реши в сряда дали иска да задейства процедура срещу Италия, която би могла да доведе до глоба от 3,5 милиарда евро. \r\n„Политическите сили трябва да решат дали искат правителството да продължи ... Искам бърза реакция, защото страната не може да чака“, каза Конте, без да предложи ясен срок. \r\n***  Мексиканските власти предупредиха САЩ за възможен ръст на броя на мигрантите към страната, в случай на въвеждане на новите американски мита, предаде  РИА Новости , позовавайки се на съвместно изявление на външното министерство, министерството на икономиката и министерството на селското стопанство на Мексико.  \r\n„Без важните мексикански усилия миграцията към САЩ би се увеличила с 250 хиляди души само през 2019 година. Ако митата бъдат въведени, миграционните потоци биха станали още по-многочислени, а двете икономики по-малко конкурентноспособни на външните пазари и по-малко процъфтяващи на вътрешните“, се казва в изявление на мексиканските власти.  \r\nВъв връзка с това Мексико отново предлага на САЩ да работят над решението на съвместните предизвикателства.", "date": "2019.06.04", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/06/04/2666098/kmetat-na-svishtov-gencho-genchev-za-ramazan-bayram-religioznite-praznitsi-sa-nay-silnoto-poslanie-za-edinenie-na-obshtestvoto-i-razbiratelstvo-mezhdu-etnosite.html", "text": "Религиозните празници са най-силното послание за единение на обществото и разбирателство между етносите. Това казва кметът на Свищов Генчо Генчев в поздравителен адрес към всички мюсюлмани по случай празника Рамазан байрам. В адреса се посочва, че религиозните празници са най-силното послание за единение на обществото. „Поздравявам Ви от свое име и от името на общинското ръководство с празника Рамазан байрам! Независимо от различията във вярата, зачитането на всички религиозни общности в България е фактор, който спомага за мирното съжителство и общуването помежду ни. Нека във всичките си дни да бъдем силни и да умеем да прощаваме, да живеем в братство, хармония и толерантност. Вярвам, че ще запазим уважението един към друг и ще поддържаме духа на приятелството. В месеца на спасението, опрощението, покаянието и милосърдието Ви пожелаваме здраве, мъдрост и благополучие за Вас и на вашите семейства. В свещения месец повече от всякога да сме изпълнени с доброта и човечност. Светъл Рамазан байрам!“, казва още Генчев.", "date": "2019.06.04", "title": "Кметът на Свищов Генчо Генчев за Рамазан байрам: Религиозните празници са най-силното послание за единение на обществото и разбирателство между етносите"}
{"url": "http://www.focus-news.net/news/2019/06/04/2666091/rumen-petkov-abv-nastoyavame-za-nezabaven-moratoruim-varhu-sdelkata-za-f-16-i-za-preustanovyavane-na-bezumnata-politika-spryamo-balgarskata-aviatsiya.html", "text": "Настояваме за незабавен мораторуим върху сделката за F-16 и за преустановяване на безумната политика спрямо българската авиация. Това каза председателят на АБВ Румен Петков по време на пресконференция, предаде репортер на  Агенция „Фокус“ . Петков коментира покупката на многоцеливите изстребители F-16. „Това, което беше обявено в публичното пространство и потвърдено от Министерството на отбраната, е поредното доказателство, че на нас се гледа като на портмоне от страна на партньорите ни от САЩ. Те са преценили, че могат да бръкнат в портмонето и да си вземат близо 3 млрд. лв. за 8 изключително скъпи „прахосмукачки“, както специалистите наричат самолетите F-16“, каза Петков. „Първоначалната финансова рамка беше 1,5 млрд. лв. След това, за да угодим противопоставяйки се на нашия бюджет, на интересите на националната ни сигурност и на България, Народното събрание увеличи бюджетът до 2,1 млрд. лв. С вчерашно обявените 1,6 млрд. долара тази сутрин потвърдени в средствата за масова информация, ние отиваме на 2,7 млрд. лв. Това е безумна цена, която българският данъкоплатец ще трябва да плати. Продължаваме да питаме кой ще поеме отговорността за самолетите, в които няма да бъдат необходими резервни части. Кой ще поеме отговорността за бюджета, който ще трябва ние да плащаме за резервните части и кой ще поеме отговорността за  боеспособността на самолетите, или прахосмукачките, които ще си купим. На този въпрос продължава да няма отговор“, каза Петков. Той припомни, че е настоявал многократно да се изиска информация колко самолета F-16 има Румъния и колко от тях летят. „Институционално Министерство на отбраната на Република България да оповести: Румъния има толкова самолета, например 12, от тях летят толкова, например 4 и да излязат и да кажат защо другите не летят и защо си купуваме нещо изключително скъпо, което няма да можем да експлоатираме и което по никой начин няма да отговори на потребностите на въздушната защита на Република България“, каза още Петков.  \r\nДеница КИТАНОВА", "date": "2019.06.04", "title": "Румен Петков, АБВ: Настояваме за незабавен мораторуим върху сделката за F-16 и за преустановяване на безумната политика спрямо българската авиация"}
{"url": "http://www.focus-news.net/news/2019/06/04/2666096/vratsa-vsichki-yazoviri-v-oblastta-imat-dostatachno-svoboden-obem-za-poemane-na-vodni-masi.html", "text": "Всички язовири в областта имат достатъчно свободен обем за поемане на водни маси. Това съобщиха от пресцентъра на  Областна администрация - Враца . В Областния съвет по сигурност към Областната администрация на всеки два часа постъпва актуална информация за състоянието на язовирите и нивата на реките на територията на областта. Предупреждение за обявен „жълт код“ за интензивни валежи и гръмотевични бури с условие за градушки за днес е получено от Оперативния център на Регионална дирекция „Пожарна безопасност и защита на населението“ – Враца. На места се очакват количества на валежа до 20 - 25 л/ кв. м, локално и повече.  \r\nКъм 12.30 часа нивото на р. Скът при с. Нивянин, община Борован е 85 см, при критично ниво 340 см. Нивото на реката при Бяла Слатина е 50 см, при критично ниво 400 см и е в застой. Река Скът в Мизия има ниво 20 см при критичен праг 290 см. Река Огоста при с. Хайредин е под критичните 200 см. Няма опасност от разливи и нанасяне на материални щети. \r\nВсички язовири имат достатъчно свободен обем за поемане на водни маси. Язовирите „Гарвански геран“ и „Езерска падина“ в община Борован са пълни на 65%, като яз. „Езерска падина“ намалява водните маси чрез сифонно източване. \r\nЯзовирите на община Хайредин - „Бързина“, „Рогозен 1“ и „Рогозен 2“ имат свободен обем за поемане на водни маси, като „Бързина“ е пълен на 40%, „Рогозен 1“ е на мъртъв обем, а „Рогозен 2“ е на 65% пълен.  \r\nНивата на язовирите на територията на област Враца се следят денонощно от собствениците и дежурните по общински съвети за сигурност. Данните към момента показват, че хидротехническите съоръжения не създават потенциална опасност за населението.", "date": "2019.06.04", "title": "Враца: Всички язовири в областта имат достатъчно свободен обем за поемане на водни маси"}
{"url": "http://www.focus-news.net/news/2019/06/04/2666085/vladimir-marinov-abv-prodalzhavame-da-nastoyavame-da-bade-sazdadeno-ministerstvo-na-bedstviyata-i-avariite.html", "text": "Продължаваме да настояваме да бъде създадено Министерство на бедствията и авариите. Това каза заместник-председателят на АБВ Владимир Маринов по време на пресконференция, предаде репортер на  Агенция „Фокус“ . Той посочи, че АБВ настоява и за възстановяване на звеното за бедствия и аварии към Министерски съвет. „МВР в този си вид, без да изказвам мнение на компетенцията на ръководещите го, не може да се справи със ситуацията в страната“, каза още Маринов. „Първият ден, в който повече от 2 часа вали проливен дъжд, ние се оказваме в ситуация, в която не можем по никакъв начин да реагираме, докато не дойде свише някакво нареждане. Държавата няма инструментите и организацията, след като бяха унищожени всичките звена“, каза още заместник-председателят на АБВ.  \r\nДеница КИТАНОВА", "date": "2019.06.04", "title": "Владимир Маринов, АБВ: Продължаваме да настояваме да бъде създадено Министерство на бедствията и авариите"}
{"url": "http://www.focus-news.net/news/2019/06/04/2666097/kmetat-na-sofiya-yordanka-fandakova-denonoshtno-se-sledyat-nivata-na-yazovirite-i-na-rekite.html", "text": "Следят се денонощно нивата на язовирите, на речните корита и на рисковите участъци. Това каза кметът на София Йорданка Фандъкова по повод силните валежи, които се изсипаха в близките дни, предаде репортер на  Агенция „Фокус“ . „Звеното за аварийно-спасително дейности към Община София, както и Столичният инспекторат са на терен непрекъснато“, заяви Йорданка Фандъкова. Тя посочи, че е важно да се следят, за да може когато има поройни валежи да се отреагира бързо, ако има някъде запушена шахта, или нещо, което пречи или затруднява движението на гражданите и на автомобилите. „Ще продължим да следим ситуацията, докато прогнозите включват жълти кодове“, отбеляза Фандъкова.  \r\n„Дай Боже да няма по-страшни неща, защото, когато има такива ситуации, както видяхме в страната, с над 60 л./кв.м, това е огромно водно количество, което, когато падне изведнъж, няма канализация, която да издържи и трябва да се реагира много бързо, за да може хората да са подготвени“, посочи столичният кмет.", "date": "2019.06.04", "title": "Кметът на София Йорданка Фандъкова: Денонощно се следят нивата на язовирите и на реките"}
{"url": "http://www.focus-news.net/news/2019/06/04/2666095/ombudsmanat-maya-manolova-uvelichenieto-na-tsenata-na-parnoto-nyama-da-podobri-finansovoto-polozhenie-na-toplofikatsiite.html", "text": "Увеличението на цената на парното, няма да подобри финансовото положение на топлофикациите. Това каза пред журналисти омбудсманът на България Мая Манолова, която участва в заседание на енергийния регулатор, на което бяха обсъдени новите цени на тока и парното от 1 юли, предаде репортер на  Агенция „Фокус“ . „Заявиха се искания за повишение за работните заплати в топлофикациите. По принцип като омбудсман подкрепям повишаването на работните заплати, но те би следвало да бъдат обвързани с конкретни икономически резултати“, каза още тя. „При положение, че финансовото състояние става все по-тревожно на практика потъват топлофикациите. Като добавим към тревожните констатации и натрупваните загуби - за Столична топлофикация те са в рамките на близо 600 милиона с натрупване от последните пет години. В същото време единствените мерки за този крах на топлофикациите е повишаване на цената на парното, която за три години от юли 2016 година се е увеличила с повече от 50 %“. Тоест тенденцията е да се повишава цената на природния газ - повишава се парното се запазва, но когато пада цената на природния газ, парното не просто остава същото, то продължава да се повишава. Това исторически е най-високата цена“, каза още омбудсманът.  \r\nПо думите ѝ повишаването на цената на парното няма да подобри финансовото положение на топлофикациите, защото хората не могат да плащат тези цени. Те не могат да ги плащат, защото са много високи, и не ги плащат, защото са нечестни. Нямат доверие на начина, по който се определят сметките, включително и по начина, по който се вдигат цените“, каза още по темата Манолова.  \r\nТеодора ПАТРОНОВА", "date": "2019.06.04", "title": "Омбудсманът Мая Манолова: Увеличението на цената на парното, няма да подобри финансовото положение на топлофикациите"}
{"url": "http://www.focus-news.net/news/2019/06/04/2666101/ministar-ekaterina-zaharieva-shte-se-sreshtne-s-ministara-na-vanshnite-raboti-na-kralstvo-niderlandiya-stef-blok.html", "text": "По покана на вицепремиера и министър на външните работи Екатерина Захариева на официално посещение у нас пристига външният министър на Кралство Нидерландия Стеф Блок. Това съобщиха от пресцентъра на  Министерството на външните работи . Двамата ще обсъдят развитието на двустранните връзки в годината, когато се навършват 110 г. от установяването на дипломатически отношения между България и Нидерландия. Ще дискутират актуални теми от дневния ред на Европейския съюз, европейската интеграция на Западните Балкани и други външнополитически въпроси от взаимен интерес.  \r\nНа 5 юни 2019 г. в Министерския съвет Стеф Блок ще бъде приет от премиера Бойко Борисов и от вицепремиера Екатерина Захариева. Ще се състоят и разговори между двете делегации.  \r\nСлед преговорите Екатерина Захариева и Стеф Блок ще дадат пресконференция в Гранитната зала на Министерския съвет в 10.15 ч.", "date": "2019.06.04", "title": "Министър Екатерина Захариева ще се срещне с министъра на външните работи на Кралство Нидерландия Стеф Блок"}
{"url": "http://www.focus-news.net/news/2019/06/04/2666100/dobrich-na-zenitniya-poligon-na-voennovazdushnite-sili-kray-shabla-i-prilezhashtata-akvatoriya-shte-se-provedat-strelbi-ot-formirovaniya-na-balgarskata-armiya.html", "text": "Община Каварна съобщава на гражданите, както и на всички собственици и ползватели на плавателни съдове и съоръжения за морски спортове, риболов и развлечения, че в периода от 10 юни до 14 юни 2019 г. на зенитния полигон на Военновъздушните сили край Шабла и прилежащата акватория на Черно море ще се проведат стрелби от формирования на Българската армия. Това съобщиха от пресцентъра на  Община Каварна . \r\nПрез периода на учението за временно опасни зони за корабоплаване и въздухоплаване се обявяват участъците от въздушното и морското пространство между нос Карталбурун и нос Калиакра и линията, отстояща на 55 мили, успоредно на бреговата ивица, както и пространството на височина до 40 000 м над морската повърхност.", "date": "2019.06.04", "title": "Добрич: На зенитния полигон на Военновъздушните сили край Шабла и прилежащата акватория ще се проведат стрелби от формирования на Българската армия"}
{"url": "http://www.focus-news.net/news/2019/06/04/2666103/lidiya-parpuleva-ruo-smolyan-za-poredna-godina-oblastta-e-parvo-myasto-po-uspevaemost-na-natsionalnoto-vanshno-otsenyavane-na-chetvartoklasnitsite.html", "text": "За поредна година област Смолян е първо място по успеваемост на националното външно оценяване на четвъртокласниците. Това каза за  Радио „Фокус“ – Смолян  Лидия Парпулева – старши експерт на обучението в начален етап в Регионалното управление на образованието – Смолян. Тя посочи, че средният брой точки по математика за областта е 80,38 или 5,23 като оценка, по български език 81,31 точки или 5,30, по човекът и обществото – 84,63 или оценка 5,44 и по човекът и природата 86,72 или 5,55. \"Средният брой точки от четирите предмета за областта е 83,26 или 5,38\", уточни Парпулева. \r\nТя сравни, че тазгодишните резултати са по-високи от миналогодишните на четвъртокласниците от област Смолян, като показател за това е увеличението на средния броя точки по български език с 3,68, тъй като активно се работи за стратегията за грамотността и всичко. „Постигнатите високи резултати от учениците в област Смолян показват, че когато се работи в екип – учители, директори, родители и РУО, няма начин да няма успехи. Преди всичко това се дължи на отношението и на родопския родител – да е съпричастен към проблемите и успехите на училището. Оттам идват всички успехи, екипната работа и това, че детето е приоритет и за семейството, и за училището“, коментира Парпулева. Тя благодари на учителите високите резултати и подчерта, че това е благодарение на неуморния им четиригодишен труд и професионалния стремеж да направят учениците знаещи и можещи. „От държането на малката неуверена ръчичка, която преди четири години се учеше да пише букви и цифри, учителите в област Смолян формираха у децата любов към книгата и умения да мислят и изразяват собствено мнение. Разкриха пътя за постигане на успехи с много труд и постоянство“, подчерта Парпулева. Тя поздрави и учениците за това, че за пореден път са поставили Смолянска област на първо място и себе си като победители. Поздрави и родителите, че винаги са били до и с учениците и учителите. „През всички тези години с началните учители в региона наистина изградихме една общност, която се стреми да дава максимума на децата. От 2012 г. работим по стратегията за грамотността и това, което постигнахме и направихме е да научим децата да извличат информацията от текста – да мислят и да разсъждават“, каза още Лидия Парпулева. \r\nНели ГЕРГЬОВСКА", "date": "2019.06.04", "title": "Лидия Парпулева, РУО – Смолян: За поредна година областта е първо място по успеваемост на националното външно оценяване на четвъртокласниците"}
{"url": "http://www.focus-news.net/news/2019/06/04/2666104/sport-zhulen-lopetegi-e-noviyat-trenyor-na-sevilya.html", "text": "Жулен Лопетеги е новият старши треньор на Севиля, съобщиха от клуба. Бившият национален селекционер на Испания подписа договор до 2022 година. Той заменя на поста Хоакин Капарос. От андалусийския клуб приветстваха специалиста със съобщение в профила си в една от социалните мрежи. За последно Лопетеги ръководи Реал Мадрид. Той напусна „Ла Фурия“ малко преди старта на Мондиал 2018 в Русия, за да поеме „белия балет“. Престоят на специалиста обаче бе кратък. Той се раздели с клуба в края на октомври след тежката загуба на „лос меренгес“ с 1:5 от Барселона. В треньорската си кариера до момента, Лопетеги е ръководил още Райо Велекано и Порто.", "date": "2019.06.04", "title": "Спорт: Жулен Лопетеги е новият треньор на Севиля"}
{"url": "http://www.focus-news.net/news/2019/06/04/2666084/evangelos-venizelos-dvizhenie-za-promyana-izvarshi-politichesko-samoubiystvo.html", "text": "Ветеранът-социалист Евангелос Венизелос обвини лидера на „Движение за промяна“ (КИНАЛ) Фофи Генимата, че е извършила политическо самоубийство, като си сътрудничи с „Нова Демокрация“ и отхвърли категорично слуховете, че гледа към някаква форма на коопериране с дясноцентристката опозиция, пише електронното издание на вестник  Kathimerini . \r\nВ интервю пред местния телевизионен канал „Скай“ в понеделник вечерта, след като си подаде оставката от КИНАЛ преди втория тур от местните и регионалните избори през почивните дни и след като лявоцентристката коалиция се класира на трето място на европейските избори през май, Венизелос изрази „дълбоката си тъга“ от начина, по който са се развили събитията, като заяви, че те са нанесли „дълбока рана“ на партията. „Надявам се щетите да не са непоправими“, заяви политикът. \r\nВенизелос, член на стълба на КИНАЛ – ПАСОК в продължение на близо три десетилетия и министър в две правителства по време на кризата – включително това на финансите, когато Гърция приложи дълбоко непопулярната схема за реструктуриране на дълга чрез размяна на частни облигации – заяви, че Генимата го е обвинила, че символизира „усилията за спасяване на страната“, че се опитва да получи по-голяма роля в партията и в това, че преследва различна стратегия от тази на ръководството. \r\nВенизелос призна, че се е почувствал обиден от решението на Генимата да постави бившия кмет на Атина Георгиос Каминис на върха на списъка на кандидатите за националния партиен списък (епикратиите) на националните избори, вместо него, като каза, че преди шест месеца той е дал ясно да се разбере, че нямаше намерение да се кандидатира за депутат. \r\n„Почитам тази позиция, но я изпълнявам вече от 27 години. Въпросът е, дали КИНАЛ вярва, че трябва да ме има в парламента, да ме има като глас в редиците си. Ако го искаше, щях да съм го направил. Затова, цялото действие е послание. Послание, че има друг КИНАЛ – без Венизелос“, заяви той. „Цялата афера бе създадена, за да се изпрати съобщение“. \r\nСъщо така политикът обвини Генимата, че играе играта на „Нова Демокрация“, с което й гарантира, че ще спечели достатъчно голямо мнозинство, за да формира правителство. „Борих се и продължавам да се боря „Нова Демокрация“ да не може да формира правителство“, заяви Венизелос, като опроверга категорично слуховете за възможен негов съюз с консервативната партия. \r\nСтратегията на Генимата е „извършване на политическо самоубийство за партията“, добави ветеранът-социалист, като отказа да коментира, дали в КИНАЛ не се оформя битка за лидерството. \r\n Коментарите на Венизелос дойдоха, докато КИНАЛ провеждаше среща на парламентарната си група и организираше комитет в центъра на Атина във вторник, за да обсъди стратегията преди парламентарните избори следващия месец. \r\nПревод и редакция:", "date": "2019.06.04", "title": "Евангелос Венизелос: „Движение за промяна“ извърши политическо самоубийство"}
{"url": "http://www.focus-news.net/news/2019/06/04/2666105/veliko-tarnovo-na-chetiri-signala-za-otvodnyavane-na-mazeta-i-patna-infrastruktura-sa-reagirali-pozharnikari-ot-oblastta-prez-izminaloto-denonoshtie.html", "text": "На четири сигнала за отводняване на мазета и пътна инфраструктура са реагирали великотърновските пожарникари през изминалото денонощие. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. В следствие на обилния дъжд са били наводнени избени помещения на къщи в еленското село Константин и във великотърновското село Леденик. Екип на районната служба във Велико Търново е работил по отводняването на участък от пътното платно в село Шемшево. Дежурните екипи са  извършили отводняване на водосточна тръба от уличната мрежа на ул. „Паисий Хилендарски“ в град Елена. През целия ден служители на Районната служба във Велико Търново са осъществявали наблюдение на нивото на река Янтра в кв. „Асенов“ във Велико Търново. Мястото е било посетено и от екип на Сектор СОД. \r\nНадежда КРЪСТЕВА", "date": "2019.06.04", "title": "Велико Търново: На четири сигнала за отводняване на мазета и пътна инфраструктура са реагирали пожарникари от областта през изминалото денонощие"}
{"url": "http://www.focus-news.net/news/2019/06/04/2666106/plovdiv-tyaloto-na-49-godishen-mazh-e-otkrito-v-podlez-na-bul-balgariya.html", "text": "Тялото на 49-годишен мъж е открито в подлез на бул. „България“, съобщи за  Радио „Фокус“ - Пловдив  говорителят на ОДМВР. Сигналът е подаден на 31 май около 17.00 часа, когато на тел. 112 е съобщено за открит мъж в безпомощно състояние. Лекарски екип е констатирал смъртта му на място. Служители на Трето РУ са установили самоличността му. Няма данни за насилие. \r\nОбразувано е досъдебно производство, докладвано е на прокуратурата. \r\nЦветана ТОНЧЕВА", "date": "2019.06.04", "title": "Пловдив: Тялото на 49-годишен мъж е открито в подлез на бул. „България“"}
{"url": "http://www.focus-news.net/news/2019/06/04/2666107/kyustendil-blizo-50-zayavleniya-za-razkrivane-na-punktove-za-izkupuvane-na-chereshi-sa-podadeni-v-obshtinata.html", "text": "Близо 50 заявления за разкриване на пунктове за изкупуване на череши са подадени до момента в Община Кюстендил. Това съобщи за  Радио „Фокус” – Кюстендил  Светослав Василев, зам.-кмет на Общината. По думите му заявленията се приемат от 27 май. Кметовете на кметства и служители на Дирекция „Икономически дейности” са определили местата, на които може да бъдат разкривани пунктове, които са съобразени с изискванията за организация и безопасност на движението. „Самото разрешително се издава след заплащане на такса, съгласно действащата нормативна уредба. След разкриване на пункта копие от разрешителното трябва да се постави на видно място в самия пункт. Изкупуването на черешите става след представяне на документи за собственост или за правно основание за ползване”, каза Светослав Василев. По думите му, ако се налага превоз на черешова продукция извън населените места, това може да става с попълване на приемно-предавателни протоколи от страна на производителите. Тези протоколи се предоставят от кметовете и от кметските наместници на населените места. \r\nВенцеслав ИЛЧЕВ", "date": "2019.06.04", "title": "Кюстендил: Близо 50 заявления за разкриване на пунктове за изкупуване на череши са подадени в Общината"}
{"url": "http://www.focus-news.net/news/2019/06/04/2666110/kmetat-na-sofiya-yordanka-fandakova-razrabotva-se-proektat-za-parviya-universitetski-kampus-v-kv-studentski-grad.html", "text": "Разработва се проектът за първия университетски кампус в кв. „Студентски град“. Това каза пред журналисти кметът на София Йорданка Фандъкова, предаде репортер на  Агенция „Фокус“ . „Години наред в кв. „Студентски град“ имахме и продължаваме да имаме проблеми със строителството - с това, че „Студентски град“ отдавна не е студентски град, а просто един квартал на София. \r\nЗа наша радост вече сме на финала и вече се разработва проектът за първият университетски кампус“, обяви столичният кмет. Фандъкова заяви, че през 2001 г. е приет Подробен устройствен план (ПУП) на кв. „Студентски град“, според който се застроява всичко, което може да се застрои, включително двора на НСА. „През 2008 г. с участието на районния кмет и Столична община се прави нов ПУП, който спасява от застрояване над 220 дка, включително целият двор на НСА и районите на кампусите. Този план защитава възможността за обособяването на над 10 кампуса в кв. „Студентски град“, посочи Фандъкова. Тя отбеляза, че проектът за първия кампус е направен изцяло заедно със собственика в лицето на министър на образованието и науката и е финансиран от МОН. По думите ѝ кампусът ще е с площ от 27 дка и в него ще има 4 общежития с алеи, площадки и озеленяване. \r\nФандъкова отбеляза, че защитата на територията и обособяването на зелени площи се случва именно чрез плановете. Тя посочи, че проектът за Борисовата градина, който утре ще бъде поставен за обществено обсъждане е на арх. Атанас Ковачев. „Моето мнениие е да не се допуска застрояване в Борисовата градина“, заяви Фандъкова.", "date": "2019.06.04", "title": "Кметът на София Йорданка Фандъкова: Разработва се проектът за първия университетски кампус в кв. „Студентски град“"}
{"url": "http://www.focus-news.net/news/2019/06/04/2666108/haskovo-10-straka-kanabisovi-rasteniya-sa-otkriti-pri-proverka-na-imoti-v-harmanli-i-selo-biser.html", "text": "10 стръка канабисови растения са открити при проверка на имоти в Харманли и село Бисер. Това съобщиха от пресцентъра на  МВР . Растенията са иззели полицаи от РУ - Харманли при проверки на два адреса - на булевард „България“ в града и в дом в село Бисер. Във всеки от домовете униформените намерили по 5 стръка растения, засети в саксии и реагирали при полеви наркотест на канабис. Собствениците им - на 24 и 28 г., са задържани. Образувани са досъдебни производства.", "date": "2019.06.04", "title": "Хасково: 10 стръка канабисови растения са открити при проверка на имоти в Харманли и село Бисер"}
{"url": "http://www.focus-news.net/news/2019/06/04/2666109/tass-rusiya-ne-e-uvedomyavala-sasht-za-izteglyane-na-svoite-spetsialisti-ot-venetsuela.html", "text": "Москва не е изпращала официално уведомление на Вашингтон за изтегляне на своите технически специалисти от Венецуела, в своя „Туитър“ президентът на САЩ Доналд Тръмп е реагирал на вестникарски източници на информация, заяви пред журналистите прессекретарят на Кремъл Дмитрий Песков, коментирайки публикацията на американският лидер в социалната мрежа, предава  ТАСС . \r\n„По всичко изглежда, че това е косвено позоваване на някакви вестникарски източници на информация“, заяви Песков. Защото от руска страна не е имало никакви официални съобщения по този повод, а и не може да има“. \r\nГоворителят на президента Владимир Путин уточни, че във Венецуела“ Има специалисти, които се занимават с обслужване на доставена по-рано техника“. „Този процес върви според плановете, а какво означава, „е изтеглила своите хора“, ние не знаем“, коментира той съобщението, появило се в „Туитъра“ на Тръмп. При това представителят на Кремъл не пожела да коментира защо именно е реагирал по този начин президентът на САЩ. „Не зная на какво е реакция това, по-добре попитайте американската страна“, заяви той. \r\nВ понеделник Доналд Тръмп написа в „Туитър“ следното: „Русия ни информира, че е изтеглила повече от хората си от Венецуела“. Вестник The Wall Street Journal по-рано публикува материал, в който се твърди, че Русия е съкратила рязко броя на техническите си специалисти във Венецуела. В тази публикувана в неделя статия се казва, че в продължение на последните няколко месеца броят на специалистите на корпорация „Ростех“, която, според информацията на вестника, отговаря за подготовката на венецуелските военни и консултациите по договорите за доставка на въоръжение, е съкратен от около хиляда до няколко десетки. Изданието предполага, че това може да е свързано с „отсъствието на нови договори и признание, че режимът на Мадуро повече не разполага със средства, за да продължи да плаща другите услуги на „Ростех“, свързани с предишни контракти“. \r\nВ коментар за публикацията, представител на „Ростех“ заяви пред ТАСС, че съставът на представителството на корпорацията във Венецуела остава непроменено от много години и числата, посочени от WSJ, са завишени в десетки пъти. \r\nОт своя страна пресслужбата на \"Рособоронекспорт\" добави, че специалният износител продължава да работи в страната, реализирайки сключените по-рано споразумения. \"Рособоронекспорт\" подчерта, че и други руски компании, участващи в руско-венецуелското военно-техническо сътрудничество, също \"остават ангажирани със задълбочаването на сътрудничеството с Министерството на отбраната и други държавни ведомства на Венецуела\". \r\nПревод и редакция:", "date": "2019.06.04", "title": "ТАСС: Русия не е уведомявала САЩ за изтегляне на своите специалисти от Венецуела"}
{"url": "http://www.focus-news.net/news/2019/06/04/2666111/afp-varhovniyat-sad-na-ispaniya-sprya-ekshumatsiyata-na-tlennite-ostanki-na-frantsisko-franko.html", "text": "Върховният съд на Испания във вторник спря ексхумацията на тленните останки на лидера Франциско Франко, докато разглежда обжалването на членовете на семейството му, предава  AFP . \r\nИспанското социалистическо правителство планираше да премести тленните останки в понеделник от пищния мавзолей в близост до Мадрид на по-дискретно място. \r\nПревод и редакция:", "date": "2019.06.04", "title": "AFP: Върховният съд на Испания спря ексхумацията на тленните останки на Франциско Франко"}
{"url": "http://www.focus-news.net/news/2019/06/04/2666112/yambol-1400-kutii-tsigari-sa-otkriti-v-taynik-na-lek-avtomobil-na-mitnicheski-punkt-lesovo.html", "text": "Митнически служители от Главна дирекция „Митническо разузнаване и разследване“ (ГД МРР) са открили 1375 кутии (27 500 къса) цигари без български акцизен бандерол в пригоден тайник във фабрични кухини на лек автомобил с българска регистрация. Това съобщиха от пресцентъра на  Агенция „Митници“ . Колата е влизала в страната от Турция. Пристигнала е на Митнически пункт „Лесово“ късно през нощта  на 30 май 2019 г. на трасе \"Входящи леки автомобили и автобуси\".  Автомобилът е селектиран от екип на митническа мобилна група за щателна митническа проверка. \r\nСлед като шофьорът и пътникът, български граждани, са заявили, че не внасят нищо за деклариране, при проверката митническите служители откриват, след демонтиране на предната дясна седалка на автомобила, тайник пълен с цигари. Иззети са 600 кутии цигари с марки  „MM Classic Slims“ и „MM Special Slims“, 596 кутии цигари с марки „Karelia Slims“ и „Karelia Ome Superslims“ и 179 кутии цигари с марка „ASSOS Slims“ - всички без български акцизен бандерол, част от тях с надписи “DUTY FREE”. Установено е, че цигарите са собственост на пътника в автомобила - български гражданин, срещу когото е съставен акт за установеното митническо нарушение.", "date": "2019.06.04", "title": "Ямбол: 1400 кутии цигари са открити в тайник на лек автомобил на Митнически пункт „Лесово“"}
{"url": "http://www.focus-news.net/news/2019/06/04/2666099/vladimir-marinov-abv-iztsyalo-podkrepyame-premiera-borisov-v-dumite-mu-che-i-magare-da-varzhe-to-shte-bade-izbrano-v-plovdiv-se-sluchi-dva-pati.html", "text": "Изцяло подкрепяме премиера Борисов в думите му, че и магаре да върже, то ще бъде избрано – в Пловдив се случи два пъти.   Това каза заместник-председателят на АБВ Владимир Маринов по време на пресконференция, предаде репортер на  Агенция „Фокус“ . „Ние сме феноменална държава. Единствено на нас ни се случва често юни и май да валят сериозни дъждове и януари и февруари да валят снегове. Това е обичайно повтарящо се действие. Ще си позволя от името на АБВ да изкажа нашето съчувствие към хората в пострадалите региони“, каза Маринов. Той се спря на случилото се в Пловдив през уикенда. „Ние нееднократно предупреждавахме за провала на местната власт в лицето на кмета Иван Тотев. Нееднократно казвахме, че Пловдив по никакъв начин не отговаря на изискванията за така дълбоко прокламираната инициатива „Европейска столица на културата“. Има нещо, което е невероятен успех. Освен, че Пловдив е европейска столица на културата през 2019 г. заедно с град Матера, Италия, имаме още нещо общо с Италия. Освен, че те си имат Венеция, и ние си имаме Венеция и тя се казва – Пловдив“, каза Маринов. По думите му в съботно-неделния ден основните артерии са били с 60-70 см воден стълб. \r\nДеница КИТАНОВА", "date": "2019.06.04", "title": "Владимир Маринов, АБВ: Изцяло подкрепяме премиера Борисов в думите му, че и магаре да върже, то ще бъде избрано – в Пловдив се случи два пъти"}
{"url": "http://www.focus-news.net/news/2019/06/04/2666114/varna-dete-e-postradalo-pri-katastrofa-na-ul-nikola-vaptsarov-v-provadiya.html", "text": "Дете е пострадало при катастрофа на ул. „Никола Вапцаров“ в Провадия. Това съобщиха от  ОДМВР – Варна . Инцидентът е станал около 10.30 часа на 3 юни. Водачът на лек автомобил, по време на движение, не пропуска и блъска пешеходец – дете, което пресича пътното платно. Вследствие на инцидента момиченцето получава охлузвания на ляв крак, прегледано е и освободено за домашно лечение, няма опасност за живота му.", "date": "2019.06.04", "title": "Варна: Дете е пострадало при катастрофа на ул. „Никола Вапцаров“ в Провадия"}
{"url": "http://www.focus-news.net/news/2019/06/04/2666116/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-2.html", "text": "Интензивен е трафикът за товарни автомобили на изход на ГКПП „Дунав мост 2“. Това съобщиха от  ГД „Гранична полиция“ . Информацията за трафика на граничните пунктове е към 13.30 часа. На границата със Сърбия, Северна Македония, Гърция и Турция трафикът е нормален на всички гранични контролно-пропускателни пунктове.", "date": "2019.06.04", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост 2“"}
{"url": "http://www.focus-news.net/news/2019/06/04/2666118/kyustendil-komisiya-ot-obshtina-dupnitsa-zapochna-okonchatelen-ogled-na-ulichnata-mrezha-vav-vrazka-s-predstoyashta-rehabilitatsiya.html", "text": "Комисия от Община Дупница започна окончателен оглед на уличната мрежа във връзка с предстояща рехабилитация. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му до края на седмицата, комисията трябва да приключи работа и да изготви списък с улиците, които ще бъдат ремонтирани. Минимум 17 500 кв. м ще бъдат изкърпени, като на места ще бъдат преасфалтирани и цели участъци, което ще бъде преценено след огледа. В уличната мрежа за рехабилитация не попадат тези, по които в момента тече ремонт или предстои цялостно преасфалтиране през лятото. „400 000 лева задели за тази дейност от бюджета Община Дупница за тази година. За селата, прогнозната минимална стойност е за 14 200 кв. м асфалт. Там обаче се предвидени и допълнителни дейности свързани с ремонтите. Комисията ще огледа селата съвместно с местните кметове и кметски наместници”, каза Христо Апостолов. \r\nВенцеслав ИЛЧЕВ", "date": "2019.06.04", "title": "Кюстендил: Комисия от Община Дупница започна окончателен оглед на уличната мрежа във връзка с предстояща рехабилитация"}
{"url": "http://www.focus-news.net/news/2019/06/04/2666117/burgas-geografat-dots-d-r-georgi-bardarov-shte-uchastva-v-seminar-posveten-na-obrazovanieto-i-obuchenieto-na-mladite-hora-v-ekspotsentar-flora.html", "text": "По покана на Община Бургас географът доц. д-р Георги Бърдаров, спечелил първото литературно реалити в България „Ръкописът“, ще участва в семинар, посветен на образованието и обучението на младите хора, в Експоцентър „Флора“. Това съобщиха от пресцентъра на  Общината . \r\nВ продължение на два дни - 13 и 14 юни, доц. д-р Георги Бърдаров – зам.-декан на Геолого-географски факултет на Софийски университет „Св. Климент Охридски“, ръководител на катедра „Социално-икономическа география“ и на магистърска програма „Регионално развитие и управление“, магистър по „Климатология и хидрология\" и доктор по „География на населението и селищата“ ще гостува на бургаските учители и ученици. \r\nНа 13 юни от 9.00 до 13.00 часа в зала № 4 на Експозиционен център „Флора“ ще бъде проведен семинар с учители на тема: „Образованието и обучението на младите хора през призмата на кардиналните промени в света през XXI век“. Учителите ще се запознаят с 3 теми: \r\n– Нови тенденции в науката и обучението, определени от развитието на технологиите и променените изразни средства през XXI в. \r\n– Мотивация и вдъхновение при работата с учениците и нуждата от нови подходи за ангажиране на тяхното внимание и предаване на знания в информационната и технологизирана епоха, която поставя много предизвикателства пред тях. \r\n– Практически задачи за презентиране и обучение. \r\nОткритата лекция с ученици (и учители) на тема: „България – География на свободата“ ще се проведе на 14 юни 2019 г. от 10.00 до 12.30 часа в зала № 2 на Експозиционен център „Флора“. Планирано е да бъде изнесена мотивираща научно-популярна лекция за съвременните процеси в света – глобализация, мултикултурализъм, хуманизъм и защо България е наистина добро място за живот и реализация на млади хора?", "date": "2019.06.04", "title": "Бургас: Географът доц. д-р Георги Бърдаров ще участва в семинар, посветен на образованието и обучението на младите хора, в Експоцентър „Флора“"}
{"url": "http://www.focus-news.net/news/2019/06/04/2666115/veliko-tarnovo-neizplateni-trudovi-vaznagrazhdeniya-v-razmer-na-116-310-leva-sa-ustanoveni-v-predpriyatie-za-skladova-tehnika-v-gorna-oryahovitsa.html", "text": "Неизплатени трудови възнаграждения в размер на 116 310 лева са установени в предприятие за складова техника в Горна Оряховица. Това съобщи за  Радио „Фокус“ – Велико Търново  инж. Невена Стефанова, директор на Дирекция „Инспекция по труда“ във Велико Търново. Проверките в завода са започнали след получени сигнали от служители на фирмата за забавени заплати. След намесата на Инспекцията са изплатени 54 999 лева от задълженията. Предстои изплащането и на останалата част от забавените трудови възнаграждения, тъй като има издадени предписания за това със срок. Инж. Невена Стефанова посочи, че в предприятието работят около 100 човека. През месец април служители на фирмата излязоха на протест. \r\nПрез месец май Дирекция „Инспекция по труда“ - Велико Търново е проверила 102 предприятия в областта, работещи във всички отрасли на икономиката. За първи път проверки са извършени в седем предприятия. Проверени са 1 386 мъже и 896 жени. Трудоустроените работници с намалена работоспособност на територията на областта са 55, а работещите пенсионери – 87. Установено е едно работещо непълнолетно до 18 години и един работещ чужденец. Извършените проверки са  общо 104. Проверки, в които е извършен контрол на дадени предписания са 41, а проверките по постъпили сигнали от граждани и организации – 14. Инж. Невена Стефанова посочи, че през периода са извършени и съвместни проверки с други институции – МВР, НАП, НОИ и други, като при някои от извършените проверки са взели участие и представители на синдикални организации, както и представители на работниците и служителите в проверените предприятия. \r\nНадежда КРЪСТЕВА", "date": "2019.06.04", "title": "Велико Търново: Неизплатени трудови възнаграждения в размер на 116 310 лева са установени в предприятие за складова техника в Горна Оряховица"}
{"url": "http://www.focus-news.net/news/2019/06/04/2666119/kiriakos-mitsotakis-nova-demokratsiya-nyama-da-si-satrudnichi-nito-sas-siriza-nito-s-krayno-desnite-sled-parlamentarnite-izbori.html", "text": "„Нова Демокрация“ няма да участва в процедурите в гръцкия парламент през тази седмица, заяви лидерът на основната опозиционна партия в страната Кириакос Мицотакис в понеделник вечерта, като отбеляза още, че няма намерение да си сътрудничи със СИРИЗА или крайно-десните партии след предстоящите в страната предсрочни парламентарни избори, предава държавната агенция  АНА-МПА . \r\nВ интервю за телевизия ANT1 Мицотакис каза, че не се фокусира върху това, което премиерът Алексис Ципрас и неговата партия СИРИЗА ще представляват в деня след изборите и отбеляза, че „моята първа грижа е да имам възможно най-силен мандат“. \r\nМицотакис каза, че неговата партия ще обясни във вторник причините да не влиза в парламента и е възложила на правителството да се опита да ускори регламентите преди официалното обявяване на изборите. (Ципрас заяви, че ще уведоми гръцкия президент за насрочването на избори, които правителственият говорител каза, че ще се състоят на 7 юли). \r\nЛидерът на НД заяви, че неговата кампания в страната няма да включва големи обществени събирания, а по-скоро той ще организира открити дискусии. Единственото изключение, по неговите думи, ще бъде последният митинг на открито близо до датата на изборите. \"Трябва да се свържем с хората и младежите\", каза той, като подчерта, че НД е на първо място сред възрастовата група 17-24 години и сред гръцките представители в Европарламента. \r\nМицотакис поясни, че неговата партия няма да си сътрудничи нито с Евангелос Венизелос, нито с Янис Варуфакис, след разрива на първия с „Движение за промяна“ (КИНАЛ) и последните заявления на Варуфакис за възможно сътрудничество с НД. \r\nФракцията няма да си сътрудничи и с крайнодясната телевизионна личност Кириакос Велопулос, който успя да получи 4,2% на европейските избори на 26 май със своята партия „Гръцко решение“, заяви той, като изрази желание Велопулос и екстремно-дясната партия „Златна Зора“ да не влязат в гръцкия парламент, последната за втори път, и подчерта, че няма никаква възможност за сътрудничество със СИРИЗА след изборите. \r\nТой добави, че няма желание за отмъщение и че е готов да участва в дебат с Ципрас и други партийни лидери. \r\nПревод и редакция:", "date": "2019.06.04", "title": "Кириакос Мицотакис: „Нова Демокрация“ няма да си сътрудничи нито със СИРИЗА, нито с крайно-десните след парламентарните избори"}
{"url": "http://www.focus-news.net/news/2019/06/04/2666120/burgas-zapochva-mezhdunarodniyat-festival-sv-bogoroditsa-dostoyno-esty-v-pomorie.html", "text": "За 16 поредна година един от най-мащабните форуми за църковна музика ще събере в Поморие стотици талантливи изпълнители от България, Сърбия, Русия, Молдова, Украйна и Холандия. Това ще се случи в рамките на Международния фестивал за православна музика „Света Богородица – Достойно есть”, провеждан под патронажа на Н. В. Пр. Сливенския митрополит Иоаникий и кмета на Община Поморие Иван Алексиев. Това съобщиха от пресцентъра на  Общината . \r\nСъбитието ще бъде тържествено открито на 7 юни 2019 г. от 17.00 часа с литийно шествие по главната пешеходна улица, молебен и водосвет в храм „Свето Рождество Богородично”. В рамките на пет дни - от 7 до 11 юни 2019 г., както в храм „Свето Рождество Богородично”, така и на открита сцена ще бъде изнесена богата концертна програма. Ще бъдат представени уникални солови и хорови изпълнения, като първият концерт ще започне в 18.00 часа в деня на откриването. По традиция хоровете ще гостуват на неделната света литургия в няколко от храмовете в областта:  поморийската църква „Преображение Господне“ и манастир „Свети Георги“, храм „Свето Успение Богородично” – Несебър, „Св. Богородица “ и „Св. св. Кирил и Методий“ – Бургас.", "date": "2019.06.04", "title": "Бургас: Започва Международният фестивал „Св. Богородица – Достойно есть” в Поморие"}
{"url": "http://www.focus-news.net/news/2019/06/04/2666121/veliko-tarnovo-chetiri-mladi-shtarkela-sa-spaseni-ot-eksperti-na-riosv.html", "text": "Четири млади щъркела спасиха експерти от Регионалната инспекция по околна среда и води. Сигналът за бедстващите животни е от 1 юни, съобщи за  Радио „Фокус“ – Велико Търново  Милка Асенова, експерт по връзки с обществеността в РИОСВ. Обаждането е дошло от жител на село Първомайци. Той е сигнализирал за паднало гнездо с птици. „При проверката на място в жилищен имот в селото е установено, че в резултат на силна буря, гнездо, разположено върху короната на дърво с четири млади щъркела е паднало и се е разрушило. Три от птиците са в добро общо състояние, а последната е със счупване на крилото. Възрастната двойка не е пострадала“, обясни Милка Асенова. Тя уточни, че животните са транспортирани до Спасителния център в Стара Загора за лечение и последващи грижи. \r\nЛуиза ТРАНЧЕВА", "date": "2019.06.04", "title": "Велико Търново: Четири млади щъркела са спасени от експерти на РИОСВ"}
{"url": "http://www.focus-news.net/news/2019/06/04/2666122/pazardzhik-48-dushi-sa-se-razboleli-ot-varitsela-v-oblastta-prez-mesets-may.html", "text": "Спокойна е епидемиологичната обстановка в област Пазарджик, съобщиха от  РЗИ . Броят на заболелите от остри респираторни заболявания през месец май е 132 души, а пневмониите са 66. Най-много са случаите на варицела – 48 и на морбили – 9. Трима души са се разболели от хепатит, а двама от ехинококоза. Единични са случаите на заболели от скарлатина, туберкулоза, салмонелоза и ротавирусен гастроентерит.", "date": "2019.06.04", "title": "Пазарджик: 48 души са се разболели от варицела в областта през месец май"}
{"url": "http://www.focus-news.net/news/2019/06/04/2666125/dobrich-povecheto-morski-zoni-za-kapane-v-oblastta-sa-s-otlichno-kachestvo.html", "text": "Повечето морски зони за къпане в Добричка област са с отлично качество, според информация на Министерство на здравеопазването, съобщават от пресцентъра на  Областна администрация – Добрич . На територията на областта сред зоните, които през 2018 г. са подобрили своя статус спрямо предходната година, е зона „Болата“. От пресцентъра припомнят, че при срещата си с представители на туристическия бранш от областта министърът на туризма Николина Ангелкова е съобщила, че плаж Болата е избран за един от най-красивите плажове в Европа, според вота на 32 428 туристи от 116 различни държави, гласували в конкурса, провеждан от европейската организация European Best Destinations. Според информацията на Министерството на здравеопазването (МЗ) на територията на област Добрич за 2018 г. само няколко зони са оценени с „Добър“ – „Божурец“-1, 2, 3, „Дуранкулак – север 2“ и „Крапец – север“. Всички останали зони имат оценка „отличен“. От МЗ отбелязват, че през отминалата 2018 г. е преустановена тенденцията за намаляване на морските зони за къпане с добро състояние, за сметка на тези с оценка „отличен“. Спрямо 2017 г. броят на отличните зони за къпане се е увеличил през 2018 г. по цялото Черноморско крайбрежие с 8. Все още обаче процентът на зоните за къпане с добро качество у нас е висок, спрямо средните нива за страните от Европейския съюз, посочват още от здравното министерство.  \r\nЖулиета НИКОЛОВА", "date": "2019.06.04", "title": "Добрич: Повечето морски зони за къпане в областта са с отлично качество"}
{"url": "http://www.focus-news.net/news/2019/06/04/2666124/blagoevgrad-bez-problemi-se-osashtestvyava-preminavaneto-prez-gkpp-kulata-za-vsichki-prevozni-sredstva.html", "text": "Без проблеми се осъществява преминаването през ГКПП „Кулата“ за всички превозни средства. Това съобщиха за  Радио „Фокус“ - Пирин  от Гранична полиция. Нормално интензивен е трафикът и в двете посоки на ГКПП „Илинден“. Спокойно се осъществява преминаването и през ГКПП „Златарево“. \r\nНатали СТЕФАНОВА", "date": "2019.06.04", "title": "Благоевград: Без проблеми се осъществява преминаването през ГКПП „Кулата“ за всички превозни средства"}
{"url": "http://www.focus-news.net/news/2019/06/04/2666102/plovdiv-okolo-20-registratsionni-nomera-na-avtomobili-zagubeni-pri-poroyniya-dazhd-veche-sa-varnati-na-sobstvenitsite-im.html", "text": "Около 20 регистрационни номера на автомобили, загубени при поройния дъжд, вече са върнати на собствениците им. Това съобщи за  Радио „Фокус“ - Пловдив  инспектор Ботьо Гиргинов, от „Пътна полиция“. Табелите се предават при представяне на регистрационен талон на МПС и лична карта на лицето, без административни пречки и за кратко време. При заявено желание на място табелите се монтират безплатно. \r\nСамо във вчерашния ден в „Пътна полиция“ са били предадени над 80 загубени в дъжда табели, съобщи още инсп. Ботьо Гергинов. Броят им непрекъснато се мени. За тези, които не са потърсили номерата си в момента се извършват справки в регистрите, за да бъдат уведомени. \r\nДесетки регистрационни номера на автомобили са били намерени при почистване на улиците в Пловдив след пороя. Табели се предават и от добросъвестни граждани. \r\nЗапитвания могат да се правят на телефоните на „Пътна полиция“ в Пловдив. \r\nЦветана ТОНЧЕВА", "date": "2019.06.04", "title": "Пловдив: Около 20 регистрационни номера на автомобили, загубени при поройния дъжд, вече са върнати на собствениците им"}
{"url": "http://www.focus-news.net/news/2019/06/04/2666113/mvr-vazmozhno-e-vremenno-zatrudnenie-na-dvizhenieto-po-patishtata-v-oblastite-haskovo-yambol-sliven-targovishte-razgrad-i-ruse-poradi-preminavaneto-na-voenna-edrogabaritna-tehnika.html", "text": "Възможно е временно затруднение на движението на автомобили по основни пътища на територията на областите Хасково, Ямбол, Сливен, Търговище, Разград и Русе на 5 и 6 юни, поради преминаването на колони с военна, едрогабаритна техника. Това съобщиха от  МВР .  \r\nПоради провеждане на военни учения на 5 юни от 9.00 часа от ГКПП „Капитан Петко войвода“ поема колона, която ще се придвижи до полигона в Ново село. \r\nНа 6 юни от 9.30 часа поетапно 4 колони с едрогабаритна техника ще се придвижват от ГКПП „Капитан Петко войвода“ по маршрут – гр. Тополовград-гр. Елхово - с. Тенево, където е предвидено време за презареждане и престой. След това колоните продължават по маршрут – с. Тенево - с. Зимница- п. в. „Петолъчката“ - с. Мокрен - гр. Котел - гр. Омуртаг - гр. Разград - полигон „Николово“ - ГКПП „Русе“. \r\nПътна полиция и Военна полиция са взели всички необходими мерки по съпровождането на техниката и обезпечаване на опасните участъци и уязвимите кръстовища. Умоляват се водачите, които ще пътуват по тези направления на посочените дати, по възможност да изберат алтернативни маршрути или часове на придвижване. Да не навлизат в колоната, както и да изпълняват стриктно указанията на униформените и временната организация на движението, ако е въведена такава.", "date": "2019.06.04", "title": "МВР: Възможно е временно затруднение на движението по пътищата в областите Хасково, Ямбол, Сливен, Търговище, Разград и Русе, поради преминаването на военна, едрогабаритна техника"}
{"url": "http://www.focus-news.net/news/2019/06/04/2666129/poslanikat-na-ungariya-n-pr-tekla-harangozo-80-ot-ungarskite-turisti-predpochitat-yuzhnoto-chernomorie.html", "text": "„80% от унгарските туристи предпочитат Южното Черноморие, защото е живописно и предлага различни алтернативни форми на туризъм“. Това заяви по време на среща с кмета на Бургас Димитър Николов посланикът на Унгария в България Н.Пр. г-жа Текла Харангозо, съобщиха от пресцентъра на  Община Бургас . \r\n„Бургас винаги е бил красив, така го помня в детството си, когато живях за малко тук, а сега е още по-красив“, каза още по време на срещата Нейно превъзходителство. \r\nКоментирана бе възможността за откриване на временно консулство в Бургас, ако продължава да расте броят на туристите през лятото, както и разкриването на редовна линия от Бургас до Будапеща. \r\nОбсъдени бяха и възможности за задълбочаване на контактите с побратимения на Бургас град Мишколц. По линия на съвместен образователен проект  в момента  10 ученици са в Бургас, за да се срещнат със свои връстници и да участват в различни прояви, с които да опознаят Бургас.", "date": "2019.06.04", "title": "Посланикът на Унгария Н. Пр. Текла Харангозо: 80% от унгарските туристи предпочитат Южното Черноморие"}
{"url": "http://www.focus-news.net/news/2019/06/04/2666123/kevr-predlaga-poskapvane-na-toka-sredno-s-35-za-stranata-i-na-toploenergiyata-s-45-ot-1-yuli-obzor.html", "text": "Комисията за енергийно и водно регулиране (КЕВР) проведе открито заседание, на което обсъди цените на тока и парното от 1 юли 2019. През миналата седмица регулаторът предвиди средно поскъпване на електроенергията с 3.5%, а парното и топлата вода – с 4.5%. \r\nНай-голямо следва да е повишението от първи юли за битовите клиенти на ЕВН в Югоизточна България – 3.59%. Потребителите на ЧЕЗ в Западна България ще плащат с 3.46% по-големи сметки, а най-малко ще е поскъпването за абонатите на „Енерго-Про“ в Североизточна България – с 3.38 %. Най-голямо увеличение на топлоенергията е предвидено за Разград - 17.53%, и Габрово - с 12.53%. В София се очаква поскъпване с 4.3%, в Пловдив увеличението е със 7.4%, колкото е и в Бургас. Във Враца цената на топлоенергията нараства със 7.52 %, а във Велико Търново - със 7.26 процента. Скокът в цената в Плевен е с 6.1%, а по-малки са в Русе - 3.86 %, Перник - 1.77% и Варна - 1.96%. Парното ще поевтинее само в Сливен - с 0.4%. \r\nПредседателят на Комисията за енергийно и водно регулиране (КЕВР) доц. Иван Иванов коментира пред журналисти, че увеличението на цените за тока е в рамките на инфлацията за периода от април 218 г. досега, която е 3,7%, затова Комисията предлага повишението да е до 3.5%. По думите му ако енергийният регулатор се съобрази с исканията на енергийните дружества, парното и токът ще поскъпнат с над 50%. Затова предложението на КЕВР е такова, което да не води до финансови затруднения за дружествата, а в същото време да не ощетява българските потребители.  \r\nОмбудсманът Мая Манолова заяви, че увеличението на цената на парното, на топлата вода и на ел. енергията е необосновано. Според нея основания за повишаване на цената на парното няма и посочи, че този път КЕВР ще започне обсъждането на по-високи цени на топлото преди да е определил цената на природния газ. Според нея увеличението на цената на парното няма да подобри финансовото положение на топлофикациите, защото хората не могат да плащат тези цени. Манолова посочи, че цената на парното се е повишила с 50% за последните 3 години, но финансовото състояние на топлофикациите става все по-тревожно. Омбудсманът подчерта, че се запазва тенденцията при повишаването на цената на природния газ, да се повишава и тази на парното, но когато пада цената на природния газ, цената на парното не просто остава същата, а продължава да се повишава. Манолова коментира още, че това е исторически най-високата цена на парното.  \r\nТеодора ПАТРОНОВА", "date": "2019.06.04", "title": "КЕВР предлага поскъпване на тока средно с 3.5% за страната и на топлоенергията с 4.5% от 1 юли (ОБЗОР)"}
{"url": "http://www.focus-news.net/news/2019/06/04/2666128/emiliya-milkova-gerb-varna-do-sredata-na-yuni-shte-startira-novata-programa-za-obnovyavane-na-bibliotechnite-fondove.html", "text": "До средата на този месец Министерството на културата ще даде ход на програмата, с която подкрепя обновяването на библиотечните фондове. Тази година тя е с удвоен бюджет в размер на 2 млн. лв. Това каза на регионална среща на представители на обществените библиотеки във Варна и областта народният представител от Парламентарната група на ГЕРБ Емилия Милкова, съобщават от пресцентъра на  ПП ГЕРБ – Варна . Тя допълни, че промяна има не само по отношение на финансирането, но и на правилата за кандидатстване, така че посъветва библиотечната общност да подходи внимателно към условията на програмата. \r\n„На Панаира на книгата, на който присъствах миналата седмица в София, бяха представени изключително стойностни книги от съвременни български автори. Издателствата предлагат богата палитра от нови книги, които позволяват библиотеките да направят добър подбор на заглавия и не само да обновят фондовете си, но и да удовлетворят високите изисквания на читателите си”, изтъкна Милкова. \r\nТя насърчи присъстващите да се включат активно и с мнения и предложения в обсъждането на Стратегията за развитие на културата, което тече в момента. „Бъдете уверени, че библиотечната общност е чуваема и уважавана. Работата на всички колеги се ползва с признание не само у нас, но и зад граница”, изтъкна Милкова, която е дългогодишен директор на варненската библиотека. Тя сподели позитивните впечатления, с които са останали гостувалите наскоро у нас представители на обществените библиотеки в Холандия.  „Те бяха удивени, че в годините сме запазили отношението си към книгата и четенето, че чрез читалищата библиотеки има и в най-малките населени места, че  и там колегите са успели да пренесат в ежедневната си работа достиженията на информационния век. Развитието на библиотеките е наша отговорност, мисия, живот”, коментира Милкова и пожела на присъстващите здраве и още много успехи. \r\nВ качеството си на домакин на събитието директорът на Регионалната библиотека „Пенчо Славейков” Радка Калчева приветства участниците във форума, който премина под мотото „Книгите са само началото”. Тя изрази удовлетворение, че срещата се е превърнала в традиция, която дава възможност на голямото библиотечно семейство да обменя идеи и добри практики. \r\n„Книгите наистина са само началото, защото тихо и полека Вие превърнахте библиотеките в едно огромно и важно културно пространство”, заяви в приветствието си към библиотечната общност Антония Йовчева, която оглавява дирекция „Култура и духовно развитие” в община Варна. Тя поздрави участниците в срещата, като открои, че успешно работят по национални и европейски програми и поддържат високото ниво на библиотеките във Варна и областта с професионализъм и сърце. „Битката за нашите деца, за тяхната просветеност и за духовното им израстване е битка на всеки един от нас”, отбеляза още Антония Йовчева, изтъквайки ролята на библиотеките в съвременното общество.", "date": "2019.06.04", "title": "Емилия Милкова, ГЕРБ - Варна: До средата на юни ще стартира новата програма за обновяване на библиотечните фондове"}
{"url": "http://www.focus-news.net/news/2019/06/04/2666126/shumen-podadeni-sa-636-zayavleniya-za-priem-na-detsa-v-parvi-klas-na-teritoriyata-na-obshtinata.html", "text": "Заявления за прием в първи клас за 636 деца са подадени в Шумен, предаде репортер на  Радио „Фокус“ - Шумен . Данните от кампанията по регистриране в електронната система за прием на ученици представи Даниела Савчева, началник на отдел „Образование, наука и развитие“ в Община Шумен. Към 31 май за участие в първо класиране за учебната 2019/2020 година са подадени 626 заявления за прием в първи клас. Утвърдените места за първокласници са 682 места, разпределени в 30 паралелки. 44% от заявленията са подадени от родителите он лайн, 12% са подадени в общинска администрация и 44% в училищата.  \r\nВ 17.00 часа утре ще бъдат обявени резултатите от първото класиране на първокласниците. От 6 до 10 юни родителите могат да записват децата си в училищата, в които са приети. На 12 юни ще бъдат обявени свободните места за второто класиране. От 13 юни до 17 юни системата ще отвори за подаване на заявления или редактиране на вече подадени. На 18 юни ще бъде обявено второто класиране. На 24 юни системата ще отвори за подаване на заявления за участие в трето класиране, а резултатите ще бъдат обявени на 25 юни. След тази дата до 14 септември, при наличие на свободни места, те ще бъдат попълвани на място в училищата, посочи Даниела Савчева. „Към момента от подадените заявления и посочени  като първо желание в четири училища в Шумен, броят на заявилите желание надвишава броя на обявените места. Това са НУ „Княз Борис Първи“, Второ основно училище „Д-р Петър Берон“, Трето основно училище „Димитър Благоев“ и Средно училище „Сава Доброплодни“, със съответно 17, 11, 10 и 13 заявления в повече от обявените места, „Предварително можем да заключим, че приемът в града е правилно разпределен, тъй като извън класиране няма да останат деца, които са пожелали като първо желание училището в своя район. Това означава, че деца, които живеят в района на училището, което са пожелали, с над 3 години уседналост, задължително ще бъдат приети. Деца, които попадат във втора група, с уседналост от 1 до 3 години в района на училището, също ще бъдат настанени“, заяви Даниела Савчева. Тя обясни, че тази година критерий „други деца от семейството под 12 години, обучаващи се в същото училище по Наредба 10 на МОН директно се класират в първа група, без значение на местоживеене. Даниела Савчева отбеляза, че не са получавали сигнали или оплаквания от родители за проблеми със електронната система за прием. \r\nИвелина ИВАНОВА", "date": "2019.06.04", "title": "Шумен: Подадени са 636 заявления за прием на деца в първи клас на територията на общината"}
{"url": "http://www.focus-news.net/news/2019/06/04/2666132/veliko-tarnovo-blagotvoritelnata-initsiativa-ot-detsata-za-detsata-sabra-577-lv-za-lechenieto-na-19-godishnata-nikol-vladkova.html", "text": "577 лв. събра благотворителната инициатива „От децата за децата“, която се проведе в града. Парите са за лечението на 18-годишната Никол Владкова, която страда от тежко заболяване. Това съобщават за  Радио „Фокус“ – Велико Търново  организаторите от КНСБ. Базарът бе подреден във фоайето на МДТ „Константин Кисимов“ преди концерта за 50-ия юбилей на Младежки дом – Велико Търново. Децата от детски градини и ученици от основни училища в общината участваха с ръчно изработени свои изделия. Само за няколко седмици малчуганите и младежите бяха направили картички, бижута, сувенири, моливници и други интересни предмети. Една от причините за организиране на проявата е, че Никол Владкова е възпитаник на Младежкия дом и нейните съученици и приятели искат да и помогнат. Директорът на ПМГ „Васил Друмев”, където Никол учи, Ангел Гушев отбеляза, че е започнал следващият етап от лечението на момичето в турската клиника и всяка помощ е ценна за семейството. Събраните средства са преведени на обявената банкова сметка. \r\nЛуиза ТРАНЧЕВА", "date": "2019.06.04", "title": "Велико Търново: Благотворителната инициатива „От децата за децата“ събра 577 лв. за лечението на 19-годишната Никол Владкова"}
{"url": "http://www.focus-news.net/news/2019/06/04/2666130/pazardzhik-okrazhniyat-sad-gleda-deloto-sreshtu-direktor-na-gimnaziya-v-grad-septemvri-obvinen-za-bezstopanstvenost.html", "text": "Окръжният съд гледа делото срещу директор на гимназия в град Септември, обвинен за безстопанственост, съобщиха от администрацията на  Съда . Делото е образувано по обвинителен акт на Окръжна прокуратура – Пазарджик. Срещу Иван Шушнев е повдигнато обвинение за това, че за периода 6 декември 2012 – 1 февруари 2013 година като длъжностно лице – директор на гимназия в град Септември, не е положил достатъчно грижи за ръководенето и управлението на училището. Докладчик по делото е съдия Ивета Парпулова.", "date": "2019.06.04", "title": "Пазарджик: Окръжният съд гледа делото срещу директор на гимназия в град Септември, обвинен за безстопанственост"}
{"url": "http://www.focus-news.net/news/2019/06/04/2666135/afp-dzhared-kashnar-shte-pregovarya-s-yunker-vav-vtornik.html", "text": "Съветникът на американския президент и негов зет Джаред Къшнър ще проведе разговори с председателя на Европейската комисия Жан-Клод Юнкер във вторник, предава  AFP , като се позовава на официално съобщение от Европейския съюз. \r\n„Председателят ще се срещне с Джаред Къшнър, главен съветник на президента на САЩ Доналд Тръмп. Те ще обсъдят ситуацията в Близкия Изток и други геополитически въпроси“, заяви говорителят на Комисията Мина Андреева пред журналистите. \r\nПревод и редакция:", "date": "2019.06.04", "title": "AFP: Джаред Къшнър ще преговаря с Юнкер във вторник"}
{"url": "http://www.focus-news.net/news/2019/06/04/2666131/valentin-nikolov-gerb-proektite-po-izgrazhdaneto-na-gazov-hab-balkan-prodalzhavat-no-tryabva-da-razrabotim-zakonova-ramka.html", "text": "Проектите по изграждането на газов хъб „Балкан“ продължават, но трябва да разработим законова рамка. Това каза председателят на Комисията по енергетика Валентин Николов по време на кръгла маса за представяне на концепцията за реализация на газов хъб „Балкан“, предаде репортер на  Агенция „Фокус“ . \r\n„Темата е важна и е продиктувана от промяната на енергийната стратегия, където обявихме, че ще създаваме газов хъб „Балкан“. Има инфраструктура, която е започната. Вече е готова връзката с Румъния, реверсивна е и връзката с Гърция“, заяви Николов. Той уточни, че продължава проектът и за връзка със Сърбия. „Така че на техническо ниво продължават проектите, но трябва да разработим законовата рамка, така че да можем да осъществим пазара на газ в България. имаме опита на други, по-развити страни в това отношение. Имаме и опита на БЕХ“, каза още той. \r\nНиколов заяви, че текстовете за реализация на проекта газов хъб „Балкан“ ще бъдат публикувани в интернет. \r\nЦветилена СИМЕОНОВА", "date": "2019.06.04", "title": "Валентин Николов, ГЕРБ: Проектите по изграждането на газов хъб „Балкан“ продължават, но трябва да разработим законова рамка"}
{"url": "http://www.focus-news.net/news/2019/06/04/2666134/veliko-tarnovo-poroen-dazhd-s-gradushka-vali-v-grada-chast-ot-ulitsite-sa-navodneni.html", "text": "Пороен дъжд наводни улиците на града. Валежът започна преди минути и е придружен с гръмотевична буря. Падна и градушка, предаде репортер на  Радио „Фокус“ - Велико Търново . В центъра на града шахтите не могат да поемат цялата вода и главните булеварди се превръщат в реки. Движението на автомобили и автобусите от градския транспорт е затруднено. Слушатели на „Фокус“ алармираха за локални наводнения в някои от кварталите на града. \r\nЛуиза ТРАНЧЕВА", "date": "2019.06.04", "title": "Велико Търново: Пороен дъжд с градушка вали в града, част от улиците са наводнени"}
{"url": "http://www.focus-news.net/news/2019/06/04/2666138/sport-mitov-petrovich-i-penev-ostavat-nachelo-na-tsska-prez-noviya-sezon.html", "text": "ЦСКА и занапред ще бъде воден от треньорския щаб, с който завърши изминалия сезон. Отборът ще започне подготовка на 9 юни под ръководството на старши треньора Добромир Митов, който ще продължи сътрудничеството си с доказани специалисти като Димитър Пенев и Люпко Петрович, съобщи клубният сайт на \"червените\". В щаба остават асистентът Даниел Моралес и кондиционният треньор Кирил Динчев, а работата с вратарите отново ще е поверена на Ивайло Петров - Пифа.", "date": "2019.06.04", "title": "Спорт: Митов, Петрович и Пенев остават начело на ЦСКА през новия сезон"}
{"url": "http://www.focus-news.net/news/2019/06/04/2666137/blagoevgrad-obshtinata-obyavi-priem-na-zayavleniya-za-polzvane-na-17-mesta-otkrita-plosht-po-vreme-na-kontsertite-na-bg-radio-i-frankofoli-blagoevgrad.html", "text": "Общината обявява прием на заявления за ползване на открита площ по време на двете грандиозни музикални събития в града - Концертът на БГ Радио и „Франкофоли. Благоевград“. Това съобщиха от пресцентъра на  Община Благоевград . Пространствата се намират в парк „Македония“, района на бившите казарми, където ще бъдат двата концерта. Желаещите могат да подават заявления от 05 до 12 юни, включително в Деловодството на Община Благоевград. Повече информация може да бъде получена в стая 320 в сградата на общинска администрация. \r\n Местата са разпределени по схема. На площите могат да бъдат разположени хранителни продукти, скари, хладилници за безалкохолни напитки и бира, автомати за наливна бира с прилежаща площ за разполагане на маси и столове за консумация. \r\nКонцертът на БГ Радио и фестивалът на френската музика „Франкофоли. Благоевград“ отново дават силно обещание към своята публика за едно незабравимо музикално пътешествие. Очакват се хиляди хора да станат част от двете събития в Благоевград. Първото събитие е на 14 и 15 юни, а на 21 и 22 юни публиката ще стане част от „Франкофоли. Благоевград“.", "date": "2019.06.04", "title": "Благоевград: Общината обяви прием на заявления за ползване на 17 места открита площ по време на концертите на БГ Радио и „Франкофоли. Благоевград“"}
{"url": "http://www.focus-news.net/news/2019/06/04/2666133/balkanist-rusiya-saedinenite-shtati-raztarsiha-hashim-tachi-bez-pomirenie-i-razgranichenie.html", "text": "Съединените щати са готови да направят всичко, за да предотвратят помирението между Белград и Прищина. Дори идеята за демаркация, която сама по себе си е колосална отстъпка от страна на Сърбия и идея, която мнозина там, а и, грях е да се премълчи, в Русия, смятат за капитулация, изглежда недостатъчна за Вашингтон, пише Юрий Ковалчук в материал за руското електронно издание  „Балканист“ , представен без редакторска намеса. \r\nДори въпреки агресивната реторика и най-новите провокации и приключения на Прищина, по адрес на Хашим Тачи за всеки случай се разнесе гневен вик: никакво помирение - само война. \r\nВ коментар за проекта BIRN американският политически анализатор Дейвид Л. Филипс, ръководител на Програмата за мир и човешки права към Института за изследване на правата на човека в Колумбийския университет, обвини главата на косовските “държавни институции” Хашим Тачи в тайно споразумение със сръбския президент Александър Вучич за бъдещо помирение и разграничение на териториите. Американският експерт, работил в апарата на трима американски президенти – Бил Клинтън, Джордж Буш и Барак Обама, безкомпромисно определи преговорите между тях като предателство. \r\n„Ако президентите на Косово и Сърбия сключат сделка зад затворени врати за нормализиране на отношенията чрез обмен на територии, това допълнително ще поляризира политическите кръгове в Косово, ще изостри социалните различия, ще отчужди международните съюзници и ще предизвика междуетнически вълнения“, твърди Филипс. \r\nСпоред информацията на американския експерт, която по неговите думи е получена от високопоставен косовски политик, по време на последната среща в Берлин преговорите между Александър Вучич и Хашим Тачи в присъствието на Върховния представител на ЕС по въпросите на външните работи и политиката на сигурност Фредерика Могерини се увенчават със сключването на рамково споразумение, което ще бъде обявено на следващата среща на политиците в Париж на 1 юли. \r\nДейвид Филипс твърди, че същността на споразумението ще се заключва в признаването на независимостта на Косово от Сърбия в замяна на Косовска Митровица и четири северни общини. Косоварите ще получат няколко села в Прешевската долина, които понастоящем са част от Сърбия. Язовирът Газивода, който има решаващо значение за електроснабдяването и водоснабдяването на Косово, ще стане буферна зона, контролирана от КФОР. ра. Също и в други части на Косово, в местата на компактно пребиваване на сърбите, ще се създаде Общност на сръбските общини, която ще получи определени правомощия и „зачатъци“ на самоуправление. \r\nВсичко това, според Филипс, „е изключително вредно за Прищина и изобщо за цялото прогресивно човечество“. Американците смятат, че всички споразумения са безсмислени, защото Александър Вучич няма достатъчен брой гласове в парламента за необходимите промени в Конституцията за разграничението. Освен това признаването от страна на Сърбия на независимостта на Косово не гарантира на последната членството в Европейския съюз и ООН (сякаш репресиите срещу сръбското население, кръвопролитията и обидите срещу европейските политици го гарантират – бел. Ковалчук). \r\nИнтересното е, че Дейвид Л. Филипс без да се стеснява взима решение по въпроса, който е от изключителната компетентност на Европейския съюз. \r\n„Изпълнението на споразумението би довело до институционализиране на нестабилността, изолация на албанските села в Прешево и Северно Косово и по този начин ще създаде гето, подобно на Газа“, твърди Филипс. Също така, според него, създаването на Общност от сръбски общини за косовските сърби в южната част на страната „ще предизвика размирици и в крайна сметка ще стане плодородна почва за техните искания за отделяне от Косово“. \r\nСъщо така политологът е уверен, че демаркацията на териториите между Сърбия и Косово ще доведе до разпри в правителството в Прищина и междуетнически конфликти и подновяване на насилието в Босна и Херцеговина, тъй като Република Сръбска ще се опита да се обедини със Сърбия. \r\nНакрая „миролюбивият“ американски експерт безапелационно заявява, че всяко споразумение между Сърбия и Косово без съгласието на Германия и САЩ е обречено на провал, че в Косово трябва да се проведе референдум, а всички бъдещи срещи между Хашим Тачи и Александър Вучич трябва да се провеждат изключително в присъствието на представители на САЩ. И въобще, трябва да се настоява Белград да признае независимостта на Косово без каквито и да е условия, в противен случай политиката на Тачи ще бъде „предателство и снизхождение в натиска над Белград“. \r\nВъпреки факта, че Дейвид Л. Филипс не е член на апарата на настоящия американски президент, неговите тези могат да се считат за програмни. Концепцията е ясна: САЩ не се интересуват от мнението на ЕС (всъщност коя е тази Могерини? – бел. Ковалчук), САЩ ще се опитат да окажат натиск върху сръбския лидер и, ако е необходимо, ще горят миролюбието в Прищина с калено желязо, докато провинцията не може да бъде напълно откъсната от Сърбия. И тогава те вероятно ще преминат с удвоена енергия в Република Сръбска. \r\nИ ако за тази цел трябва да се потопи провинцията в анархия и хаос, директорът на Програмата за мир и човешки права и неговите сътрудници ще са много щастливи от това. \r\nЕдинственият проблем е, че уважаемият Дейвид Л. Филипс, който все още бълнува за изключителността и световното господство на Съединените щати, или е напекъл главата си на горещото слънце, или просто не може да си позволи да признае: Америка от времената на Клинтън е много различна от сегашната. Световният жандарм не е напълно изчерпан, но вече не е в състояние да диктува условията си на Русия или на Европейския съюз, които са непосредствените съседи на Балканския полуостров. \r\nТака че е дошло времето американците да оставят каубойските си навици в миналото. Още повече, че САЩ и така имат достатъчно проблеми – както вътрешни, така и външни (колко ли им струва само търговската война с Китай –бел. Ковалчук). \r\nВъзможно е след Сирия и Венецуела Косово да се превърне в нова точка на картата, където ястребите, отглеждани в духа на Франсис Фукуяма, ще трябва отново да се убедят в горчивата истина - ерата на еднополярния свят остана в миналото. \r\nПревод и редакция:", "date": "2019.06.04", "title": "„Балканист“ (Русия): Съединените щати разтърсиха Хашим Тачи: без помирение и разграничение!"}
{"url": "http://www.focus-news.net/news/2019/06/04/2666136/ministar-krasimir-karakachanov-za-sdelkata-za-f-16-razumnata-tsena-e-okolo-2-mlrd-lv.html", "text": "Имаме една рамка, която ни е гласувал парламентът – 1,8 млрд. лв. Той ни е гласувал и възможност да се отклоним леко. Смятам, че може да се отклоним в рамките на разумното и изгодното за България – около 2 млрд. лв. Това каза военният министър Красимир Каракачанов по повод новината, че американският Конгрес е одобрил финансовата рамка за придобиване на 8 многоцелеви изтребителя F-16 Блок 70 от България – 1,6 млрд. долара, предаде  бТВ . Стойността на одобрената сделка е 2,9 млрд. лв. по днешния курс на долара. Пакетът включва стойността на осемте самолета с пълен комплект въоръжение „въздух-въздух“ и „въздух-повърхност“, всички допълнителни системи на самолета, както и бъдещите модернизации и нововъведени оръжейни системи. Каракачанов уточни, че тази цена е таван и ще се преговаря за намаляването ѝ. \r\nТече двуседмичен срок, в който американското правителство ще предостави на българската страна проект на договор (LOA), в който очакваната цена за придобиване на осемте самолета с пакет от необходимите бойни способности ще бъде в рамките на 1,2 млрд. долара. Първоначално българският парламент даде разрешение цената на 8 нови многоцелеви изтребителя да не надхвърля 1,8 млрд. лв. По-късно депутатите приеха допълнително решение международният договор за придобиване на нов тип боен самолет да се отклони от посочената цена. \r\nСхемата за плащане според България трябва да е разсрочена, а САЩ иска еднократно плащане. След изтичане на двуседмичния срок и получаване на проекта на договор преговорният процес ще продължи. \r\n„Преговорите за сключване на договор между правителствата на България и САЩ продължават и ние сме уверени, че F-16 Блок 70 е най-добрата комбинация от оперативни способности, най-ниски разходи за експлоатационния цикъл и цялостни разходи за програмата, която ще отговори на изискванията на българските военновъздушни сили в бъдеще“, коментираха от американската компания „Локхийд Мартин”, производител на изтребителите F-16. \r\n„Процесът по чуждестранни военни продажби (FMS) е функция на политиката на правителството на САЩ, но е важно да се уточни, че оценките за разходите, включени в нотификацията на Конгреса, дават максималната обща цена. Така се предоставя възможност за допълнително разширяване на програмата, без да се изисква повторно одобрение от американския Конгрес. Тази цена обаче не е показателна за крайната стойност на договора и не трябва да се разглежда по този начин. Одобрението на Конгреса е важна стъпка в процеса по чуждестранни военни продажби. То е необходимо условие преди правителството на САЩ да може да изпрати финалната си оферта до правителството на България“, заяви Джон Нилсън, директор Комуникации на „Локхийд Мартин” за Европа и Израел.", "date": "2019.06.04", "title": "Министър Красимир Каракачанов за сделката за F-16: Разумната цена е около 2 млрд. лв."}
{"url": "http://www.focus-news.net/news/2019/06/04/2666127/bilyana-karadakova-rim-blagoevgrad-mnogostrannata-deynost-na-d-r-boris-proevski-go-obvarzva-s-tseliya-zhivot-na-grada-sled-balkanskite-voyni.html", "text": "Многостранната дейност на д-р Борис Проевски го обвързва с целия живот на Благоевград след Балканските войни. Това каза за  Радио „Фокус“ - Пирин  Биляна Карадакова, уредник в отдел „Нова и най-нова история“ в Регионален исторически музей - Благоевград. Тя уточни, че той е не само лекар, а и учител в бившата Солунска гимназия, както и председател на македоно-одринското опълченско дружество в града; председател на дружеството за защита на децата; председател на ЛРС „Сокол“, подпредседател на читалище „Съгласие“ и т.н. „Неговият принос и като човек, и като лекар, е построяването на училищната почивна база в местността „Картала“ в Рила планина, като той е изцяло ръководител на строежа, но и инициатор на това да се намери най-подходящото място за лятната почивка на децата. Търсят се оптимални условия, за да се подобри здравословното състояние на децата и това е нещо изключително хуманно. Той е инициатор и за построяването на Ловния дом в града, което е една от най-хубавите сгради в Благоевград“, коментира уредникът. Биляна Карадакова посочи, че това е първата изложба, посветена на д-р Проевски, като идеята е гражданите да се запознаят с една такава изключителна личност. \r\nНатали СТЕФАНОВА", "date": "2019.06.04", "title": "Биляна Карадакова, РИМ - Благоевград: Многостранната дейност на д-р Борис Проевски го обвързва с целия живот на града след Балканските войни"}
{"url": "http://www.focus-news.net/news/2019/06/04/2666141/tass-rosneft-provezhda-sondazhi-za-petrol-v-cherno-more-no-zasega-bezrezultatno.html", "text": "Очакванията на „Роснефт“ след сондажните дейности за въглеводороди в шелфа на Черно море засега не се оправдават, съобщи директорът на компанията Игор Сечин на годишното събрание на акционерите във вторник, предава  ТАСС . \r\n„Засега нашите очаквания не се потвърждават на този етап, но ние ще продължим да работим и ще вземем съответстващите решения“, заяви той в отговор на въпрос дали компанията има бъдещи планове да продължи да търси нефт в Черно море. \r\nПо неговите думи се планира провеждането на допълнителни изследвания и се провежда проучване на геологическата информация. \r\nПроектът за пробиване на първия сондажен кладенец в района на западната част на Черно море трябваше да бъде реализиран съвместно с Eni – стратегическият партньор на „Роснефт“, но в края на 2018 година италианската компания съобщи, че спира работата с руските си колеги по този проект. \r\nПри подготовката за сондиране е извършено сеизмично проучване в размер на повече от 4 хиляди линейни километра чрез двуизмерен метод и на над 3 хиляди квадратни километра чрез 3D метод, завършени са комплексни инженерно-геоложки проучвания. \r\nПревод и редакция:", "date": "2019.06.04", "title": "ТАСС: „Роснефт“ провежда сондажи за петрол в Черно море, но засега безрезултатно"}
{"url": "http://www.focus-news.net/news/2019/06/04/2666139/haskovo-kmetat-na-obshtina-dimitrovgrad-ivo-dimov-podpisva-dogovor-s-mtsp-za-bezvazmezdna-finansova-pomosht-po-proekta-za-patronazhna-grizha.html", "text": "Кметът на Община Димитровград Иво Димов подписва днес с Министерството на труда и социалната политика - Управляващ орган на Оперативна програма „Развитие на човешките ресурси, Договор за предоставяне на безвъзмездна финансова помощ по спечелен от общината проект \"Звено за патронажна грижа - Димитровград\" на стойност 312 357.16 лв. Това съобщиха от пресцентъра на  Общината . \r\nОсновен приоритет на проекта е развитие и повишаване на възможностите за подобряване качеството на живот на възрастни хора над 65-годишна възраст и лица с увреждания, включвайки и малките населени места на общината. За целта се създава Звено за патронажна грижа, в което ще работи екип от лекар, медицински сестри, социални работници, психолог, рехабилитатор и санитари, за предоставяне на почасови мобилни интегрирани здравно-социални услуги в домашна среда.  \r\nЕкипът на Звеното ще извърши индивидуална оценка за идентифициране на специфичните нужди и потребности на всеки потребител. На базата на тази оценка ще бъдат предоставяни съответните услуги в домашна среда. Услугите ще включват медицинско обслужване, рехабилитация и психологическа подкрепа на целевите групи. Водещ принцип при изпълнението на дейностите по проекта ще бъде обвързването им със специфичните нужди и потребности на лицата от целевите групи за преодоляване на социалната изолация и осигуряване на по-добри условия за живот.  \r\nОсновната цел на проекта е да се подобри качеството на живот и възможностите за преодоляване на социалната изолация на възрастните хора и лица с увреждания, включително с хронични заболявания и трайни увреждания чрез изграждане на капацитет и предоставяне на патронажна грижа. \r\nПроектът предвижда предоставянето на почасови интегрирани мобилни здравно-социални услуги на 118 лица от целевите групи, като вида на услугите и броя часове ще бъдат определени индивидуално за всеки потребител в зависимост от идентифицираните нужди и потребности. Предвижда се той да стартира на 1 септември 2019 г., като през първите три месеца ще се извършат ремонтни дейности на офиса на звеното, ще се стартира процедура по закупуване на специализиран автомобил и ще се извърши подбор и обучение на персонала на звеното. През третия месец ще започне приемането на документи на кандидатите да ползват почасовите здравно-социални услуги. Предоставянето на услугите ще стартира от началото на четвъртия месец и ще продължи в рамките на 12 месеца.", "date": "2019.06.04", "title": "Хасково: Кметът на Община Димитровград Иво Димов подписва договор с МТСП за безвъзмездна финансова помощ по проекта за патронажна грижа"}
{"url": "http://www.focus-news.net/news/2019/06/04/2666143/stara-zagora-v-grada-beshe-predstavena-programata-podkrepa-za-malkiya-biznes.html", "text": "Информационен бизнес форум на тема „Искаш бизнесът ти да расте? Ние имаме експерти и ноу-хау“ се проведе днес в общинската зала „П. Р. Славейков“ в Стара Загора. Това съобщиха от пресцентъра на  Общината . Той е организиран от Европейската банка за възстановяване и развитие (ЕБВР) с подкрепата на Община Стара Загора, Изпълнителната агенция за насърчаване на малки и средни предприятия (ИАНМСП) и Министерството на икономиката. \r\nЦелта на форума е малките и средни компании от региона да се запознаят с възможностите, които дава програмата „Подкрепа за малкия бизнес“ на ЕБВР. Чрез нея фирмите могат да получат местна и международна експертна помощ за развитие и растеж в различни области като стратегия, маркетинг, финансов мениджмънт, енергийна ефективност и др. \r\n„От името на кмета на Община Стара Загора Живко Тодоров Ви приветствам с добре дошли. Европейската банка за възстановяване и развитие разработва нови услуги насочени към малкия и средния бизнес. Те ще помогнат за развитието на Вашите идеи и създаването на нова работна среда в Стара Загора, което ще бъде полезно и за Вас и за гражданите“, каза при откриването Делян Иванов, секретар на Община Стара Загора. \r\n„Организирахме тази серия от информационни форуми в страната, за да могат повече фирми да научат за програмата и да се възползват от възможностите, които тя дава“, съобщи Мирослав Стоянов, мениджър на програмата за България. Тя е стартирала през 2018 г. отново (работила е през 1998-2010). „Работим съвместно с Министерство на икономиката, за създаване на проекти, които да решат проблемите на малкия и средния бизнес и да реализираме техни идеи. За година и половина програмата е подкрепила реализацията на 40 проекта, още около 20 компании подготвят документите си за кандидатстване. 17 от всички проекти са от компании, извън София“, допълни той.  \r\nОбщо 65 са консултантите одобрени да работят по програмата. \r\nПрограмата действа в 29 държави. Участниците във форума бяха запознати с различни проекти по света и в България. Мирослав Стоянов поясни, че досега одобрените проекти са в различни сектори на икономиката, а процедурата за стартиране е олекотена, гъвкава и бърза.   \r\nД-р Бойко Таков, изпълнителен директор на ИАНМСП, съобщи, че Агенцията работи по различни програми в помощ на малките и средни предприятия, една от които е за листване на фондовата борса, а от октомври ще има и програма насочена към ползване на IT услуги. Над 1800 компании са били представени на изложения и над 70% от тях са сключили договори и са установили  дълготрайни партньорства. \r\nЕксперти от Министерството на икономиката обясниха какви са възможностите за подпомагане на бизнеса чрез ОП „Иновации и конкурентоспособност 2014-2020“ \r\nПредставители на бизнеса в Стара Загора споделиха проблемите, които срещат при кандидатстване по проекти и получиха практически съвети за успешно участие в програмата „Подкрепа за малкия бизнес“.", "date": "2019.06.04", "title": "Стара Загора: В града беше представена програмата „Подкрепа за малкия бизнес“"}
{"url": "http://www.focus-news.net/news/2019/06/04/2666142/vladimir-malinov-bulgartransgaz-za-sazdavaneto-na-gazov-hab-balkan-sa-neobhodimi-promeni-v-zakona-za-energetikata-koito-da-napravyat-pazara-stabilen-likviden-i-predvidim.html", "text": "За създаването на газов хъб „Балкан“ са необходими промени в Закона за енергетиката, които да направят пазара стабилен, ликвиден и предвидим. Това каза председателят на Съвета на директорите на „Газов хъб Балкан“ ЕАД и изпълнителен директор на „Булгартрансгаз“ ЕАД Владимир Малинов по време на кръгла маса за представяне на концепцията за реализация на газов хъб „Балкан“, предаде репортер на  Агенция „Фокус“ . „Изменената енергийна стратегия действително ярко изрази целите на България и правителството. Във връзка с това създадохме дружеството „Газов хъб Балкан“ – целта му е да бъде платформа за търговия с природен газ. С тази цел започнахме работа за създаване на ликвиден пазар на природен газ в България, включително в тясно сътрудничество с компании, които имат опит в ЕС за създаване на такива пазари“, заяви Малинов. Той обясни, че за да бъде създадена добра правна рамка, са необходими промени в Закона за енергетиката, които да направят пазара стабилен, ликвиден и предвидим. \r\nОт своя страна, Кирил Равначки - член на Съвета на директорите на  „Газов хъб  Балкан“ ЕАД, заяви, че промените и допълненията в националното законодателство създават рамката, в която пазарните участници се стремят да развиват пазара. Той обясни, че дружеството предлага създаване на Лицензирана газова борса и засилване на правомощията на КЕВР що се касае до контрол и мониторинг на ликвидността. Равначки уточни още, че мерките за осигуряване на ликвидност включват програми за освобождаване на количества газ, продажба от „Булгаргаз“ ЕАД на излишъците само по борсов път, предлагане на борсата на количества природен газ от местен добив в България и региона и включване на пазарни участници – маркетмейкъри.  \r\nЦветилена СИМЕОНОВА", "date": "2019.06.04", "title": "Владимир Малинов, „Булгартрансгаз“: За създаването на газов хъб „Балкан“ са необходими промени в Закона за енергетиката, които да направят пазара стабилен, ликвиден и предвидим"}
{"url": "http://www.focus-news.net/news/2019/06/04/2666140/plovdiv-v-grada-shte-badat-izgradeni-retenzionni-rezervoari-koito-da-poemat-po-golyamo-kolichestvo-dazhdovna-voda.html", "text": "Конкретни мерки за справяне с кризисни ситуации, предизвикани от последните интензивни валежи, обсъдиха на работна среща кметът на Пловдив Иван Тотев, управителят на ВиК ЕООД Спартак Николов и директорът на ОП „Чистота“ Иван Стоянов. Това съобщиха за  Радио „Фокус“ - Пловдив  от пресцентъра на общината. В рамките на две седмици работната група от служители на Община Пловдив и ВиК ще определи местата, където може да се изградят ретензионни резервоари, които да поемат по-голямо количество дъждовна вода. \r\nСред местата, на които ще се обърне специално внимание са пътен възел „Скобелева майка“, бул. „Александър Стамболийски“ и Коматевския надлез. Ще се обследва и възможността за изграждане на отводнителен дъждовен канал, който да отвежда водата директно към река Марица. \r\n„В момента канализацията на Пловдив е изградена така, че може да поема дъждовна вода до 30 литра на кв. м, а не както беше при последния силен порой – 80 литра на кв. м за няколко часа“, обясни експертът инж. Антон Гълъбов, ръководител производствено направление към ВиК. „Всеки дъжд над 30 литра на кв. м създава предпоставки за наводняване на определени места в града, а при над 80 и 100 ставаме свидетели на ситуацията, която видяхме през последните дни“, уточни той. \r\nОсновната дългосрочна мярка и цел за справяне с подобни бедствени ситуации е изграждане на Южния обходен колектор и други отводнителни колектори, който ще отвежда водата от целия район „Южен“ и квартал „Прослав“ през Тракия до Пречиствателната станция. \r\n„Става въпрос за 1/3 от водата на целия град, с което ще се облекчи и работата на сега съществуващата канализационна мрежа“, обясни Спартак Николов. Той допълни, че изграждането на Южния обходен колектор е необратим процес. В момента се изчаква съгласуване на предпроектното проучване, направено съвместно от Община Пловдив и ВиК в МОСВ и впоследствие стартиране работата по същинско проектиране и избор на изпълнители за изграждане на този важен за Пловдив проект. \r\nДо момента Община Пловдив е изградила по-малки колектори за справяне с голямото количество дъждовна вода на „Коматевско шосе“ и на бул. „Менделеев“ до многофункционална спортна зала „Колодрума“.", "date": "2019.06.04", "title": "Пловдив: В града ще бъдат изградени ретензионни резервоари, които да поемат по-голямо количество дъждовна вода"}
{"url": "http://www.focus-news.net/news/2019/06/04/2666144/dokumentalna-izlozhba-moeto-uchilishte-v-moyata-sofiya-shte-predstavi-istoriyata-na-nay-starite-uchilishta-v-sofiya-v-stolichna-biblioteka.html", "text": "Документална изложба „Моето училище в моята София“ ще представи историята на най-старите училища в София в Столична библиотека. Това съобщиха от пресцентъра на  Столична библиотека .  \r\nИзложбата е част от програмата на Столична библиотека по случай 140 години от обявяването на София за столица и в контекста на Националната стратегия за повишаване на грамотността. Библиотеката на София вече четвърта година реализира кампанията „На училище в Столична библиотека” и огромният интерес на всички столични училища към образователната ни кампания доказва, че тя има устойчиво развитие. За тази си дейност Библиотеката на София получи връчваната за първи път награда на РУО – София-град за партньорство.  \r\nСтолична библиотека притежава най-богатия документален и информационен архив за историята и развитието на София. Тази изложба допълва уникалните документи, които се съхраняват в него и ще бъдат включени в дигиталната платформа „Сердика”, за да бъдат достъпни до повече потребители. \r\nДокументалната изложба „Моето училище в моята София 140 години” представя шест училища, основани през 1879 г.: \r\n1 СУ „Пенчо Славейков” е създадено като част от плана на Марин Дринов – първият министър на просвещението – за изграждане на учебното дело в България.  \r\n7 СУ „Свети Седмочисленици” е основано също с указ на Марин Дринов като Първа софийска държавна девическа гимназия, с която започва историята на средното девическо образование в България. \r\n26 СОУ „Йордан Йовков” е наследник на най-старото училище в Княжево. \r\n55 СУ „Петко Каравелов”, наследник на откритото през 1879 г. начално училище и  съхранява богатите традиции и възрожденския дух на първите си родолюбиви създатели. \r\n85 СУ „Отец Паисий” – основите на училището във Враждебна се полагат след Освобождението на България първоначално в частни къщи. \r\n159 ОУ „Васил Левски” – обучението в Челопечене първоначално се провежда в дома на учителя и килийното училище става основа за държавно. \r\nИзложбата проследява пътя към знанието – от доброволчество и безвъзмезден труд до даряване на къщи за учебни цели. Някои първите възпитаници на училищата са българските литературни класици, литературни критици и историци, като: Елин Пелин, Йордан Йовков, Кирил Христов, Пенчо Славейков, Иван Шишманов, Екатерина Каравелова, Елисавета Багряна и още много личности, чиито произведения се съхраняват в Столична библиотека. Интересно е разделението на мъжка и девическа гимназия и как десет години преди основаването на Софийския университет девическата гимназия подготвя първите начални учителки в България. Представени са артефакти от архивите на училищата като оригинален метален печат, Уверение и свидетелство за завършване на първа софийска мъжка гимназия с оригиналния печат на училището, първата ученическа униформа на Първа софийска девическа гимназия, ученическа книжка, лична ученическа карта, мастилница и още много интересни и малко познати неща, които учениците са събирали сами. \r\nОткриването на изложбата е на 6 юни 2019 г. 11.00 ч. пред централния вход на Столична библиотека.", "date": "2019.06.04", "title": "Документална изложба „Моето училище в моята София“ ще представи историята на най-старите училища в София в Столична библиотека"}
{"url": "http://www.focus-news.net/news/2019/06/04/2666145/opredeleni-sa-vremenno-opasni-zoni-vav-vrazka-s-provezhdaneto-na-uchenieto-shabla-2019-ot-10-do-14-yuni.html", "text": "Учението „Шабла 2019“ ще се проведе от 10 до 14 юни 2019 г. на зенитния полигон на Военновъздушните сили (ВВС) „Шабла“. Това съобщиха от пресцентъра на  Министерство на отбраната . То включва: Тактическо учение с бойни стрелби на формирования за противовъздушна отбрана (ПВО) от Българската армия, съвместни експериментални и бойни стрелби на авиационни формирования от ВВС с международно участие, стрелба с ракетен комплекс 9К79 „Точка“ и изпълнение на огневи задачи с артилерийска материална част по надводни цели от Сухопътни войски. Стрелбите са част от План за подготовката на Щаба на отбраната, Българската армия и структурите, пряко подчинени на министъра на отбраната през 2019 година. \r\nЗа времето от 08.00 часа на 10 юни до 19.00 часа на 14 юни 2019 г. активира временно опасни зони, намиращи се във въздушното пространство над полигона и прилежащата му акватория и териториалното море – между нос Калиакра, нос Карталборун и линията, отстояща на 100 км успоредно на бреговата ивица.  \r\nПредислокацията и развръщането на личния състав и техниката на дивизионите от състава на Първа зенитно-ракетна база, определени за участие в „Шабла-2019”, вече завършиха. Те заеха позиции на територията на Зенитния полигон на ВВС – Шабла, откъдето ще се проведат бойните стрелби, съвместно с формирования за противовъздушна отбрана (ПВО) на Сухопътните войски и Военноморските сили на Република България и на въоръжените сили на Република Сърбия и САЩ.  \r\nВ хода на учението са предвидени стрелби с няколко типа зенитно-ракетни комплекси (ЗРК) по радиоуправляеми, аеробалистични и парашутни мишени. От Зенитно-ракетната база участват разчети на ЗРК „Нева”, “Куб” и С-300. Пускове от полигона ще извършват още военнослужещи  от  250-а бригада за ПВО на Сърбия и от американската армия в Европа. За ръководител на стрелбите на зенитно-ракетните формирования е назначен командирът на Базата полковник Валери Ценов.", "date": "2019.06.04", "title": "Определени са временно опасни зони във връзка с провеждането на учението „Шабла - 2019” от 10 до 14 юни"}
{"url": "http://www.focus-news.net/news/2019/06/04/2666146/kmetat-na-london-sadik-han-donald-tramp-e-momche-za-plakati-na-krayno-dyasnoto-po-sveta.html", "text": "Кметът на Лондон Садик Хан заяви във вторник, че президентът на САЩ Доналд Тръмп е момче за плакати на крайно-десните активисти из целия свят, с което продължи вербалната престрелка между двамата, предава  Reuters . \r\n„Със сигурност трябва да му кажем: ‚Слушай, нали знаеш, нали разбираш, че си момче за плакати за крайно-дясното движение по целия свят‘“, заяви Хан пред Sky News, визирайки политиките на американския лидер спрямо мюсюлманите и имиграцията. \r\nПревод и редакция:", "date": "2019.06.04", "title": "Кметът на Лондон Садик Хан: Доналд Тръмп е момче за плакати на крайно-дясното по света"}
{"url": "http://www.focus-news.net/news/2019/06/04/2666147/stara-zagora-initsiativata-dzhaz-za-detsa-se-provezhda-v-ramkite-na-3-dni-v-parka-do-obshtinata.html", "text": "Инициативата „Джаз за деца“ се провежда в рамките на 3 дни в парка до Общината. Първото от поредицата матинета „Джаз за деца\" в парк „Пети октомври“ беше вчера, съобщиха от пресцентъра на  Община Стара Загора . Събитието е част от предфестивалната програма на Осмия международен фестивал „Джаз форум Стара Загора“, който се организира от Община Стара Загора и фондация „Джазтет“, с подкрепата на „КонтурГлобал Марица Изток 3“. \r\nДетски концерти на открито ще има и днес, и в сряда от 11.00 часа на същото място, а при неподходящо време те ще се състоят във фоайето на Радио Стара Загора. \r\nМалкият пианист Ясен, подкрепян от баща си на барабаните, изпълни с увереност и самочувствие рагтайм. Мариан Божидаров, възпитаник на НУМСИ „Христина Морфова“, с професионализъм партнира на кларинет на колегите си от „Лайв Зара Джазтет“. Към тях за първи път тази година се присъедини Мартин Хафизи, възпитаник на Ротердамската консерватория. \r\nИстинска наслада и възторжени аплодисменти предизвика дуетът на солиста на Военен биг бенд Стара Загора Цветомир Цанков с млада дама на видима възраст около 10 години, която прекъсна разходката си в парка, за да се включи в детското веселие. Двамата изпълниха любимата на малки и големи песен „Чело коте книжки“.  \r\nНа 6 юни от 11.00 часа в РБ „Захарий Княжески“ гостуващите артисти Пиер Маркюс и Батист Ербан (Франция) ще изнесат майсторски клас на тема: Джаз импровизации и комбо състави. \r\nОфициалното откриване на фестивала е на 6 юни от 19.30 часа на голямата сцена сред античния комплекс „Августа Траяна“. В първата фестивална вечер ще се представят Пиер Маркюс трио със специалното участие на Батист Ербан и Balk@n Fusion Band. \r\nИзчерпателна информация за концертите и участниците можете да намерите на сайта на фестивала  .", "date": "2019.06.04", "title": "Стара Загора: Инициативата „Джаз за деца“ се провежда в рамките на 3 дни в парка до Общината"}
{"url": "http://www.focus-news.net/news/2019/06/04/2666150/shumen-parvi-mladezhki-ulichen-festival-shumen-i-buden-shte-se-sastoi-v-grada-ot-7-do-9-yuni.html", "text": "Първи младежки уличен фестивал „Шумен и Буден“ ще се състои в града от 7 до 9 юни, предаде репортер на  Радио „Фокус“ - Шумен . Организацията и програмата на стрийт арт фестивала представи на брифинг Петър Бодуров, председател на Общинския младежки съвет. „Целта ни е да организираме младежки фестивал, където да представим уличното изкуство в различните му форми - графити, музика, танци и улични спортове. Идеята е да участват не само известни улични артисти, изпълнители и танцови групи на национално ниво, но и да дадем трибуна и да представим местните клубове и школи“, обясни Петър Бодуров. Фестивалът ще се проведе в парк Студентски. В двудневен Графити пленер ще се включат на най-известните родни артисти, които ще демонстрират своите умения върху стената на рампата в парк Студентски и стените на стрийт фитнеса. Подготвят се 200 кв. м площ за изрисуване. Предвидени са лекции за историята на уличното изкуство  и практически работилници. Темата на Графити пленера е „Флора и фауна“ и „Символи на града“.  „Идеята е да покажем, че графити изкуството не е вандализъм, а начин за преобразуване на сивата градска среда в цветно и въздействащо пространство, заредено със силни послания“, заяви Петър Бодуров. Концертната част на фестивала включва хип-хоп програма, а преди началото на концертите са предвидени две предавания на живо за хип хоп и стрийт култура „ЙоМРУК“, с водещ Илиян Илиев. Спортовете ще бъдат преставени чрез демонстрации и турнири- паркур, скейтове и колела, стрийтбол турнир и др. В танците като част от уличното изкуство, ще се включат местни хип-хоп и брейкденс школи. Официалното откриване на „Шумен и Буден“ е от  18.00 часа на 7 юни. Програмата на феста в събота и неделя започва от 10.00 часа. \r\nИвелина ИВАНОВА", "date": "2019.06.04", "title": "Шумен: Първи младежки уличен фестивал „Шумен и Буден“ ще се състои в града от 7 до 9 юни"}
{"url": "http://www.focus-news.net/news/2019/06/04/2666148/ministar-temenuzhka-petkova-izgrazhdaneto-na-gazorazpredelitelen-tsentar-v-balgariya-shte-dovede-do-povishavane-na-dohodite-i-standarta-na-zhivot.html", "text": "Изграждането на газоразпределителен център в България ще доведе до повишаване на доходите и стандарта на живот. Това каза министърът на енергетиката Теменужка Петкова по време на кръгла маса за представяне на концепцията за реализация на газов хъб „Балкан“, предаде репортер на  Агенция „Фокус“ . „Един от най-важните приоритети на правителството в енергетиката е свързан с диверсификация на източниците на природен газ. Тогава ще можем да говорим и за либерализация на пазара и реална конкуренция“, заяви Петкова и посочи, че това изразява желанието за изграждане на газоразпределителен център в България. „Всичко това ще даде на България и целия регион сигурност на доставките и възможност за конкурентни цени, което означава и конкурентна икономика. Искаме българският бизнес да получава по-добри цени на тази суровина и всичко, което правим, е в интерес на гражданите, за да постигнем повишаване на доходите и стандарта на живот. Така че Министерството на енергетиката подкрепя създаването на газов хъб „Балкан“. Безспорно е налице необходимост от създаване на законова рамка, която ясно да дефинира всичко в този процес“, каза още тя. Петкова обясни, че Министерството на енергетиката изразява готовност целият експертен потенциал на министерството да се включи в този процес. \r\nЦветилена СИМЕОНОВА", "date": "2019.06.04", "title": "Министър Теменужка Петкова: Изграждането на газоразпределителен център в България ще доведе до повишаване на доходите и стандарта на живот"}
{"url": "http://www.focus-news.net/news/2019/06/04/2666151/gd-granichna-politsiya-shestima-nezakonni-migranti-i-dvama-kanaldzhii-byaha-zadarzhani-ot-granichni-politsai-ot-rdgp-burgas.html", "text": "Шестима незаконни мигранти и двама каналджии бяха задържани от гранични полицаи от РДГП Бургас. Това съобщиха от пресцентъра на  Главна дирекция \"Гранична полиция\" .  \r\nРегионална дирекция „Гранична полиция“ – Бургас проведе специализирана полицейска операция в района на град Каблешково. При оперативно-издирвателните мероприятия близо до въгледобивната мина „Черно Море“  са установени и задържани 6 мъже - нелегални имигранти от Афганистан и един местен жител, който ги придружавал. Впоследствие е установен и задържан още един помагач, съпричастен към престъпната дейност.  \r\nОбразувано е досъдебно производство, уведомена е районната прокуратура. Работата по случая продължава.", "date": "2019.06.04", "title": "ГД \"Гранична полиция\": Шестима незаконни мигранти и двама каналджии бяха задържани от гранични полицаи от РДГП Бургас"}
{"url": "http://www.focus-news.net/news/2019/06/04/2666153/stara-zagora-v-grada-shte-se-sastoi-kontsert-pod-nadslov-zaedno-mozhem.html", "text": "Центърът за подкрепа за личностно развитие (ЦПЛР) към Община Стара Загора ще представи своя концерт-спектакъл „Заедно можем”. Това съобщиха от пресцентъра на  Община Стара Загора . На 06 юни 2019 година от 19.00 часа на сцената на Държавна опера - Стара Загора, децата и младежите от школите и клубовете на ЦПЛР, ще се  представят в традиционния си годишен концерт.  \r\nТова е най-голямото и вълнуващо събитие за децата и младежите, техните родители и ръководители, защото на него се показват постиженията през изминалата творческа година.  \r\nНад 500 деца и младежи рисуват, моделират и декорират, пеят, танцуват, учат и са активни граждани в 22–те школи и клубове на Центъра.   \r\nПо традиция на концерта грамоти за активно участие и високи творчески успехи през годините и участието си в различни направления,  ще получат всички абитуриенти.", "date": "2019.06.04", "title": "Стара Загора: В града ще се състои концерт под надслов „Заедно можем“"}
{"url": "http://www.focus-news.net/news/2019/06/04/2666149/dots-ivan-ivanov-kevr-balgariya-s-uskoren-temp-tryabva-zapochne-liberalizatsiyata-na-pazara-na-priroden-gaz-zashtoto-sme-izostanali.html", "text": "България с ускорен темп трябва да реализира стъпки по отношение на либерализацията на пазара на природен газ, защото сме изостанали. Това каза председателят на КЕВР доц. Иван Иванов по време на кръгла маса за представяне на концепцията за реализация на газов хъб „Балкан“, предаде репортер на  Агенция „Фокус“ . „Ролята на КЕВР се засилва много, тя нараства и при създаването на регионален пазар на природен газ“, коментира доц. Иванов. Той посочи, че няма съмнение, че България с ускорен темп трябва да реализира стъпки по отношение на либерализацията на пазара на природен газ, защото сме изостанали в тази насока. „КЕВР категорично подкрепя както либерализацията на пазара, така и диверсификацията на доставчиците на природен газ в страната. В тази посока ролята на КЕВР ще се изрази в дейности, които са аналогични на дейностите, които имаме в борсата за електроенергията. Ще има текст, естествено, който да ни дава възможност да извършваме контрол по процеса на либерализация и преминаването към свободен пазар. Освен това КЕВР се ангажира и с лицензирането на борсовия оператор. Няма съмнение, че доброто решение е заимстване на средноевропейската платформа за търговия с природен газ“, заяви доц. Иванов. \r\nЦветилена СИМЕОНОВА", "date": "2019.06.04", "title": "Доц. Иван Иванов, КЕВР: България с ускорен темп трябва започне либерализацията на пазара на природен газ, защото сме изостанали"}
{"url": "http://www.focus-news.net/news/2019/06/04/2666152/bsp-sofiya-pokaza-kak-gerb-usvoyava-2-mln-lv-evrosredstva-chrez-remont-na-uchilishte.html", "text": "БСП - София показа как ГЕРБ „усвоява“ 2 млн. лв. евросредства чрез ремонт на столично училище. Това съобщиха от пресцентъра на  БСП - София . Става дума за 70 Основно училище „Св. Климент Охридски“ в квартал „Модерно предградие“, район „Връбница“. От година това училище е в ремонт, извършван с европейски средства по Оперативна програма „Региони в растеж“, а паралелно с него се провеждат и учебните занятия. \r\nСлед получени поредица от сигнали от граждани за некачествено извършване на ремонта и сериозно забавяне на дейностите, на 4 април 2019 г. заместник-председателят на СОС от БСП Милка Христова и председателят на групата на социалистите в СОС и лидер на БСП – София Калоян Паргов направиха официално питане до кмета Йорданка Фандъкова. Част от въпросите в него бяха свързани с това дали са контролирани доставките на материали, има ли издадени досега протоколи или актове от надзорната фирма за извършените строителни дейности в това число и за лошо качество, има ли наложени глоби и санкции на изпълнителя и в какъв размер. \r\nОтговорът на питането беше забавен почти 2 месеца и беше включен в дневния ред по точка 84 на първата сесия на СОС след евроизборите в четвъртък, 30 май 2019 г. \"След като се запознахме с отговора на кмета Йорданка Фандъкова с Калоян Паргов не останахме удовлетворени, тъй като в него на 3 страници пространно се обясняват целите и обема на проекта, технологията по сключването и изпълнението на договора, без обаче да се дават конкретни отговори на поставените въпроси\", коментира Милка Христова. \"По наше искане разглеждането на отговора на питането беше отложено за следващата сесия на СОС, която ще бъде на 13-и юни“, посочи тя. \r\nВ деня след сесията миналата седмица Милка Христова провери лично фактите и установи, че към момента 70-то ОУ продължава да бъде работна площадка, а ремонтните дейности са много далеч от \"рязане на лентата\". Въпреки че ремонтът по договор трябва да е приключил в края на март тази година. В ранния следобед в ден петък работниците от строителната фирма, които извършват някаква дейност в училището, са по-малко от пръстите на едната ръка. \r\n\"Това, което видях на място, надмина и най-лошите ми очаквания, коментира тя. - В отговора на кмета Фандъкова пише, че възложителят в лицето на Столична община и надзорната фирма в лицето на общинскотодружество \"Софинвест\" осъществяват непрекъснат контрол върху качеството на влаганите строителни материали и изпълнените строително-монтажни работи. Кметът твърди също, че до настоящия момент са съставени всички изискуеми актове и протоколи - 18 на брой, като не са установени отклонения от изискванията за качество на строителните материали. В отговора също така е посочено, че от стартирането наремонта до 5 април 2019 г. са извършени повече от 160 посещения на обекта от представител навъзложителя, тоест Столична община\". \r\nИзненадващо, едва в края на март и началото на април тази година, се появява протокол с констатирани недостатъци. В отговора на кмета Фандъкова на питането от Милка Христова и Калоян Паргов обаче не е посочено в какво точно се изразяват тези недостатъци. При последваща проверка на 1 април 2019 г. е установено, че тези недостатъци не са отстранени и е наложена неустойка в размер на 500 лева на ден, считано от 1 април до отстраняването им?! От тази дата до отговора на Фандъкова на питането от Христова и Паргов са изминали почти 2 месеца. В отговора на кмета обаче напълно липсва информация за това какво се е случило през този период - отстранени ли са недостатъците и ако не са, какъв е размерът на неустойката досега. \r\n\"Имаме всички основания да считаме, че съставянето на констативния протокол от март тази година за недостатъците по ремонтните дейности е провокирано именно от нашето питане, коментира Милка Христова.- Когато се подготвях за това питане ми направи впечатление, че в количествено-стойностните сметки фигурират респектиращи цени на материали. Например: ще бъде поставен нов дъбов паркет на площ от 1122 кв. м при цена 52 лева на квадратен метър, без ДДС, на обща стойност около 58 000 лв., без ДДС; фаянс на цена от 43 лева, без ДДС, теракот за 53 лева на кв.м., без ДДС. Това, което видях с очите си на място беше разхвърляна строителна площадка на обект, който по договор трябваше да бъде готов в края на март. Фасадата на училището е някакъв странен пачуърк от ярки, крещящи цветове, който е крайно неподходящ за учебно заведение. Качеството на изпълнението на настилките в двора е изключително лошо. Плочите са наредени и фугирани по безобразен начин. По примера на тактилната лента от площад \"Гарибалди\", която води незрящите в стената, тук цяла алея отвежда в дувара на оградата. Очевидно това е част от \"почерка\" на управляващите, който ще остане в историята - пътищата им водят до никъде. Вътре в училището стените на коридорите и на стаите са боядисани в изключително неподходящ тъмносин цвят. Новият дъбов паркет от почти 70 лв./кв.м. с ДДС изобщо не изглежда нов, освен това е изкривен, надут и неизползваем в този му вид. От пръв поглед става ясно, че фаянсът и теракотът в тоалетните изобщо не отговарят на цените отколичествено-стойностните сметки. Освен това са поставени изключително некачествено - криви плочки и фуги. Озеленяването в двора се състои от няколко полуизсъхнали дръвчета и храсти...\". \r\nВ отговора на питането на Милка Христова и Калоян Паргов кметът Йорданка Фандъкова твърди, че за всички вложени в ремонта материали се съхраняват мостри във фирмата, осъществяваща надзор, това е общинската \"Софинвест\". И че тези мостри отговарят на поставените материали в училището. \"Тепърва предстои да изясним колко вярно е това, защото на пръв поглед нищо от казаното и от отговора на кмета не съвпада с видяното от мен на място, заяви Милка Христова. - И най-важното - цялото това \"изключително качествено\" усвояване на около 2 милиона лева е ставало под бдителното око на представителя на Столична община, който е бил на обекта точно 160 пъти по официални данни, предоставени от кмета Фандъкова! От това, което видях на място в 70-о училище възникнаха куп нови въпроси. Затова предлагам на кмета Фандъкова да направим заедно инспекция на ремонта и тя на място да ми отговори на всичките въпроси. Да ми каже дали това, което ще види с очите си, я удовлетворява. Да каже дали това е обектът, който е посетен 160 пъти от представители в Столична община и не са намерени никакви недостатъци. Да посочи кметът Фандъкова къде в училището е поставен дъбов паркет, първо качество, за 52 лв./кв. м, без ДДС. Да каже тя като учител и директор на училище, дали фасадата на едно училище трябва да изглежда така, като тази на 70-о ОУ. Да отговори на въпроса дали този ремонт наистина струва 2 милиона лева и кога ще му видим края. Искам всички тези отговори на място в училището. Чакам тя да посочи ден и час, в който да направим заедно инспекцията\".", "date": "2019.06.04", "title": "БСП - София показа как ГЕРБ „усвоява“ 2 млн. лв. евросредства чрез ремонт на училище"}
{"url": "http://www.focus-news.net/news/2019/06/04/2666154/prezidentat-rumen-radev-sezira-konstitutsionniya-sad-za-razporedbi-na-zakona-za-izmenenie-i-dopalnenie-na-zakona-za-darzhavnata-sobstvenost.html", "text": "Президентът Румен Радев сезира днес Конституционния съд с искане да бъдат обявени за противоконституционни и за несъответстващи на международни договори отделни разпоредби от Закона за изменение и допълнение на Закона за държавната собственост (обн. ДВ бр. 44/4.06.2019). Това съобщиха от  прессекретариата на държавния глава . \r\nСезирайки съда президентът отстоява своята позиция, изразена с наложеното вето върху законовите разпоредби.", "date": "2019.06.04", "title": "Президентът Румен Радев сезира Конституционния съд за разпоредби на Закона за изменение и допълнение на Закона за държавната собственост"}
{"url": "http://www.focus-news.net/news/2019/06/04/2666159/pernik-v-grada-se-provede-sreshta-s-predstaviteli-ot-germaniya-polsha-i-gartsiya-za-alternativi-za-vagledobivnite-rayoni-v-yugozapadna-balgariya.html", "text": "Природозащитната организация WWF организира в Перник среща с представители от Германия, Полша и Гърция за алтернативи за въгледобивните райони в Югозападна България. Това съобщиха от пресцентъра на  Община Перник . Визитата беше част от поредицата пътувания за обмяна на опит и споделяне на добри практики на организацията. Във форума взе участие и кметът на Община Перник Вяра Церовска, която представи икономическите, демографските и енергийните предизвикателствата в Перник. Та запозна участниците с разположението на града и неговата история.  \r\n„Перник е град, който изцяло промени своята икономика. Преди години 15 хиляди перничани бяха ангажирани в миннодобивната промишленост , както и в металургията, сега обаче са 1500 човека, които са свързани с тази индустрия“, коментира Церовска  и сподели за отоплението на „Топлофикация Перник\", което касае перничани, тъй като голяма част от населението, институциите, училища и детски градини са на централно отопление. \r\nТя посочи, че в града работят гръцки и шведски предприятия, които са съвременни и модерни, отговарящи на всички европейски изисквания и разширяват своята дейност.  \r\n„Предстои да бъде развита Индустриалната зона в града. Общината е едно изключително удобно и комуникативно място, а магистрала „Люлин“ ни дава допълнителна възможност. Инфраструктурата дава предпоставка за  бърз транспорт до София, до южната ни граница, Македония и  Сърбия. Ние се намираме на уникално място и възможностите трябва да бъдат използвани максимално. Ще бъде приключена и реконструкцията на жп линията София- Перник -Радомир, която ще бъде двойна“, посочи още Церовска. \r\nТя обясни, че е важно да се облечи пътуването и каза, че има заложено изграждането на две кръгови кръстовища, които са финализирани като проекти.  \r\n„Едното е в началото на кв. „Изток”, другото кръстовище е в самото начало на Перник – в района на кв. „Иван Пашов”.  \r\n„Там вечер се образуват километрични опашки, както и в центъра на града. Подготвили сме проект за отбивка  и от скоростната магистрала, за да може да се влиза директно в другия край на Перник, с което ще облекчим движението през центъра“, допълни кметът.", "date": "2019.06.04", "title": "Перник: В града се проведе среща с представители от Германия, Полша и Гърция за алтернативи за въгледобивните райони в Югозападна България"}
{"url": "http://www.focus-news.net/news/2019/06/04/2666158/pazardzhik-silen-dazhd-vali-v-grada-po-ulitsite-se-obrazuvat-zaviryavaniya.html", "text": "Силен дъжд вали в Пазарджик, той е придружен с гръмотевици и вятър, предаде репортер на  Радио „Фокус“ – Пазарджик . По улиците в града се образуват завирявания, които затрудняват трафика, който е по-интензивен по входовете и изходите на областния град. Струпване на автомобили има в района на кръговите кръстовища на моста на река Марица, по околовръстния път в посока Пловдив и на изхода на Пазарджик в посока автомагистрала „Тракия“. \r\nВаня НИКОЛОВА", "date": "2019.06.04", "title": "Пазарджик: Силен дъжд вали в града, по улиците се образуват завирявания"}
{"url": "http://www.focus-news.net/news/2019/06/04/2666162/pernik-gradat-e-domakin-na-republikanskiya-lichen-otboren-shampionat-po-borba-za-momcheta-v-koyto-uchastvat-nad-200-sastezateli-ot-tsyalata-strana.html", "text": "Градът е домакин на Републиканския личен отборен шампионат по борба за момчета, в който участват над 200 състезатели от цялата страна, на възраст 13 - 14 години. Това съобщиха от пресцентъра на  Общината . Подобно състезание в града не е провеждано повече от 10 години, сподели световният и европейски шампион Иво Ангелов.  \r\nСпортната надпревара беше открита от кмета на Община Перник Вяра Церовска. Тя не пропусна да поздрави хубавите примери за града и се обърна към Иво Ангелов с благодарност за всичко, което прави за развитието на спорта. \r\n„Желая успех на всички спортисти и техните треньори, нека най-добрите победят, каза още кметът и получи специален плакет от СК „Миньор“. С приз беше удостоен и треньорът на клуба Веселин Цветков , който тази година навърши 50 години. Символичен подарък получи и зам.-кметът Денислав Захариев за доброто отношение и подкрепата му към спорта в града.", "date": "2019.06.04", "title": "Перник: Градът е домакин на Републиканския личен отборен шампионат по борба за момчета, в който участват над 200 състезатели от цялата страна"}
{"url": "http://www.focus-news.net/news/2019/06/04/2666161/yambol-zapochvat-praznichnite-sabitiya-za-denya-na-yambol.html", "text": "Денят на Ямбол отново събира в пъстра палитра низ от атрактивни събития. Това съобщиха от пресцентъра на  Общината . Честванията, посветени на празника на града – Свети Дух (17 юни), ще бъдат между 4 и 23 юни. \r\nПразничната програма стартира от днес с концерт на Танцова школа „Всички стъпки“ от 20.30 часа в зала „Диана“. Специален гост на спектакъла, представян в две поредни вечери, е тийн-звездата Тита. \r\nУтре честванията продължават с Хепънинга „Докосни науката с нас“ и Парад на природните науки. От източната страна на Безистена ще бъдат разположени центрове за интригуващи научни опити и демонстрации. Термично свиване на въздуха, сладолед без фризер, вулканични кратери, робот и математическо моделиране на облекло, измерване на жизнената сила на белите дробове, балон, който се надува сам, магически цветя – това са само малка част от предизвикателствата за публиката. Своеобразното изложение за областите химия, биология, физика, астрономия и др. има за цел да разкрие по достъпен и забавен начин уникалността на заобикалящия ни свят. Скритите тайни на природните науки ще бъдат представени от няколко ямболски училища, Факултета „Техника и технологии“ към Тракийски университет - Стара Загора, Пловдивския университет „Паисий Хилендарски“ и Телерик Академия. Организатори на проявата са Община Ямбол и Астрономическа обсерватория и планетариум  – Ямбол.  \r\nНа 6 юни в местността Бакаджика ще се проведе традиционният Национален тракийски християнски събор Спасовден. \r\nКулминацията на празника е концертът на „Джипси Кингс“ на 16 юни на централния площад в града. Преди фламенко-кралете на сцената ще се качат Стефан Вълдобрев и „Обичайните заподозрени“. Началото е от 20.00 часа, а входът е свободен. \r\nСред музикалните изкушения е и спектакълът „Кармина Бурана“, представен от Плевенската филхармония на 10 юни. За почитателите на театралното изкуство е 24-тото издание на Театралните празници „Невена Коканова“ - от 10 до 15 юни, включително. \r\nНа финала на честванията са историческите възстановки „Влез в история“ от 21 до 23 юни на Тракийския и античен град „Кабиле“. Зрелищният фестивал стартира с пресъздаване на орфически ритуал по посрещане на Слънцето в най-дългия ден от годината – 21 юни, на култовото тракийско светилище. В съботния и неделния ден продължават атракциите в осмото поред издание на Панаира на туристическите заваления и анимации. \r\nПодробната програма за Деня на Ямбол може да бъде видяна на сайта на Община Ямбол www.yambol.bg и в социалните мрежи.", "date": "2019.06.04", "title": "Ямбол: Започват празничните събития за Деня на Ямбол"}
{"url": "http://www.focus-news.net/news/2019/06/04/2666156/valeri-simeonov-nfsb-vse-oshte-ne-e-yasno-dali-na-balgariya-y-tryabva-gazorazpredelitelen-tsentar-i-kak-tochno-shte-stane-liberalizatsiyata-na-pazara.html", "text": "Все още не е ясно дали на България наистина й трябва изграждане на газоразпределителен център и как точно ще стане либерализацията на пазара на природен газ. Това каза лидерът на НФСБ и зам.-председател на парламентарната комисия по енергетика Валери Симеонов по време на кръгла маса за представяне на концепцията за реализация на газов хъб „Балкан“, предаде репортер на  Агенция „Фокус“ . \r\n„Ясно е, че на тази среща се разяснява механизмът и необходимите законови действия за въвеждането на газова борса. Най-големият проблем, който тя трябва да реши обаче, е да се осигури най-вече демонополизация на пазара с цел освобождаване от доминантен играч“, заяви Симеонов. Той посочи, че не му е ясно откъде ще се появят други доставчици и защо на България ѝ е нужен газов хъб. „Ние се затваряме в една чисто методическа тема по организацията на борса и някак си оставяме отстрани повода за тази среща – изграждането на газов хъб „Балкан“. Защо трябва да има хъб? Хъб означава газоразпределител със склад. Не знам какъв склад има там, където се планира този хъб. И доколкото знам, склад няма там. Ако този хъб е необходимо условие за борса, защо трябва да е там, а не в Южна България например? Защо да отиде там, горе“, попита Симеонов. „Може би защото голямото строителство е свързано с големи разходи. И най-важното – откъде ще се достави този газ и как ще се отървем от този доминантен играч? Какъв газ предстои да ни бъде подаден“, попита още той. \r\nЦветилена СИМЕОНОВА", "date": "2019.06.04", "title": "Валери Симеонов, НФСБ: Все още не е ясно дали на България й трябва газоразпределителен център и как точно ще стане либерализацията на пазара"}
{"url": "http://www.focus-news.net/news/2019/06/04/2666163/veliko-tarnovo-rektorat-na-stopanskata-akademiya-v-svishtov-nagradi-studenti-medalisti-ot-natsionalniya-universitetski-shampionat.html", "text": "Ректорът на Стопанска академия „Димитър А. Ценов” награди свищовските студенти, завоювали медали в тазгодишния Национален университетски шампионат. Това съобщиха от пресцентъра на  Стопанската академия . Доц. д-р Иван Марчевски поздрави за постигнатите успехи Едмон Белчев – шампион по джудо от Национална универсиада 2019 и представителния отбор по футбол на Стопанска академия – бронзов медалист от Национален университетски шампионат по футбол 2019 и четвърти в шампионата по футзал. В срещата участваха треньорите на медалистите – съответно ст. преп. д-р Силвия Иванова и ст. преп. д-р Асен Атанасов, зам.-ректорът по студентска политика – доц. д-р Николай Нинов и финансовият директор – доц. д-р Иван Андреев. \r\nРекторът благодари на спортистите за проявените мотивация и ентусиазъм при представянето на Стопанска академия в националната студентска надпревара по различни видове спорт. Той подчерта важността за младите хора да имат условия за практикуване на любимия спорт и заяви, че Стопанска академия ще продължи да подпомага Университетски спортен клуб „Димитър А. Ценов” за развиване на различни индивидуални и колективни спортове. В знак на високата оценка за положения труд, академичното ръководство присъди на медалистите еднократна стипендия в размер на 250 лева, а ректорът им връчи грамоти за постигнатите резултати.  \r\nСъстав на представителния отбор по футбол на Стопанска академия: Виктор Владимиров; Кирил Фидин; Светослав Кръстев; Цветелин Иванов; Ивайло Райчев; Виктор Иванов; Стефан Иванов; Петър Петров; Йордан Йорданов; Мартин Колев; Велислав Денчев; Октай Адем; Георги Бислимов; Ивайло Александров; Лука Луканов; Ивайло Дангуров; Роберт Росинов; Пламен Иванов; Милен Иванов.", "date": "2019.06.04", "title": "Велико Търново: Ректорът на Стопанската академия в Свищов награди студенти-медалисти от националния университетски шампионат"}
{"url": "http://www.focus-news.net/news/2019/06/04/2666157/ministar-temenuzhka-petkova-ima-mnogo-proekti-za-demonopolizatsiya-na-pazara-na-priroden-gaz-po-koito-se-raboti.html", "text": "Има много проекти за демонополизация на пазара на природен газ, по които се работи. Това каза министърът на енергетиката Теменужка Петкова по време на кръгла маса за представяне на концепцията за реализация на газов хъб „Балкан“, предаде репортер на  Агенция „Фокус“ . Петкова отговори на въпрос на лидера на НФСБ и зам.-председател на парламентарната енергийна комисия Валери Симеонов, който попита как ще стане демонополизация на пазара на природен газ. „Въпросът откъде ще дойде другият природен газ – от кой друг различен източник, е изключително важен. По този повод работим по няколко изключително важни проекта, които ще ни дадат възможност да имаме достъп до други източници. Безспорно най-важен е проектът за интерконектора Гърция – България. Той ни свързва с Южния газов коридор. Има сключен говор и между азербайджанската компания СОКАР и „Булгартрансгаз“ за доставка на 1 млрд. куб. м. газ“, заяви Петкова. Тя посочи, че на България са ѝ нужни 3 млрд. куб. м. газ. „Проектите са много. Обсъдихме и проекта за интерконектора България – Сърбия, като бях там онзи ден. Той ще даде възможност за диверсификация на целия регион“, коментира тя и посочи, че така ще се реализират доставките от различен източник и ще има конкуренция. \r\nЦветилена СИМЕОНОВА", "date": "2019.06.04", "title": "Министър Теменужка Петкова: Има много проекти за демонополизация на пазара на природен газ, по които се работи"}
{"url": "http://www.focus-news.net/news/2019/06/04/2666160/dots-stoyan-prodanov-organizator-posetitelite-na-festivala-orel-na-dunava-sami-razbirat-che-nyama-mnogo-razliki-mezhdu-zhivota-v-antichnostta-i-tozi-dnes.html", "text": "Античният фестивал „Орел на Дунава“, който се провежда ежегодно в Свищов, носи не само културни, но и много икономически ползи на града. Това обобщи в ефира на  Радио „Фокус“ – Велико Търново  доц. Стоян Проданов, един от организаторите. \r\nТой коментира, че в града идват много гости и туристи, които стимулират местния бизнес. „Три – четири пъти сме провеждали различни анкети и е ясно, че гостите и туристите, идвайки в Свищов харчат пари. Тези пари остават в местната икономика. По време на фестивала всички хотели и ресторанти са пълни. Това е един допълнителен икономически импулс, който е безспорен и допринася за доброто отношение от жителите на Свищов към нашата проява“, обясни още организаторът. Той уточни, че освен традиционните прояви, с всяко следващо издание се добавят и нови събития, като целта е да има за всеки по нещо. „Ние се стремим да покажем повече аспекти от живота на древните. Така хората могат да направят сами паралел и да видят, че животът днес не е много по-различен. По-технологичен – да, но не и по-различен като емоции, преживявания и отношения между хората“, посочи още доц. Парашкевов. \r\nСъбитието ще се проведе на 7, 8 и 9 юни в Свищов и античния град Нове. \r\nЛуиза ТРАНЧЕВА", "date": "2019.06.04", "title": "Доц. Стоян Проданов, организатор: Посетителите на фестивала „Орел на Дунава“ сами разбират, че няма много разлики между живота в Античността и този днес"}
{"url": "http://www.focus-news.net/news/2019/06/04/2666164/yambol-v-grada-shte-se-provede-initsiativata-dobriyat-primer-s-gost-lyubov-mironova.html", "text": "На 5 юни в художествена галерия „Жорж Папазов“ в Ямбол Любов Миронова ще изнесе лекция на тема „Децата и технологиите“. Това съобщиха от пресцентъра на  Общината . Събитието е част от инициативата „Добрият пример“, която има за цел да среща хората с личности, които могат със своите пример и знания да бъдат полезни.  \r\nС дългогодишен опит на мениджърски позиции в IT компании и задълбочените си познания и практика в областта на педагогиката и развитието на детето Любов Миронова ще покаже различните гледни точки по темите за технологиите и децата, които съвремието поставя пред всички родители и професионалисти работещи с деца. Заедно с тях тя ще се опита да достигне до отговорите на въпроси като: Какво е мястото на технологиите в живота на децата? Добре ли е за бебетата да имат екранно време? Кога да дадем на детето си смарт телефон, таблет, компютър?   \r\nИнициативата се организира от психолога Павел Тодоров със съдействието на Община Ямбол. В предишните ѝ издания участие взеха учителят по физика Теодосий Теодосиев и председателят на Фондация „Българска памет\" д-р Милен Врабевски.  \r\nСрещата е отворена за всички, които се интересуват от темата „Децата и технологиите“, като в края ѝ присъстващи ще имат възможност да зададат своите въпроси, също и да си закупят книгата и диска към нея „Добродетели – 35 детски песни ноти\" с автори Любов Миронова и Камелия Данкова.", "date": "2019.06.04", "title": "Ямбол: В града ще се проведе инициативата „Добрият пример“ с гост Любов Миронова"}
{"url": "http://www.focus-news.net/news/2019/06/04/2666166/shumen-diana-petrova-e-noviyat-predsedatel-na-rayonen-sad-veliki-preslav.html", "text": "Районен съд – Велики Преслав е с нов председател, съобщиха от  Окръжен съд - Шумен . На тържествена церемония пред Общото събрание и в присъствието на председателя на Окръжен съд – Шумен съдия София Радославова официално в длъжност административен ръководител встъпи новият председател на Районен съд – Велики Преслав съдия Диана Петрова.  \r\nНа заседание от 14 май съдийската колегия на ВСС избра Петрова с 9 гласа. Новият председател има 19 години юридически стаж, 14 от които в съдебната система. От 11 години е съдия в Районен съд - Велики Преслав, а от края на 2017 г. досега изпълняваше и функционалните задължения на административен ръководител. Подобряване срочността на правораздавателната дейност и изграждане на публичния образ на Районен съд – Велики Преслав са само част от целите на съдия Петрова, заложени в Концепцията ѝ за стратегическо управления на съда за следващите 5 години.", "date": "2019.06.04", "title": "Шумен: Диана Петрова е новият председател на Районен съд - Велики Преслав"}
{"url": "http://www.focus-news.net/news/2019/06/04/2666165/bilyana-karadakova-rim-blagoevgrad-d-r-boris-proevski-e-lichnost-koyato-e-svarzana-izklyuchitelno-silno-s-pulsa-na-grada.html", "text": "Д-р Борис Проевски е личност, която е свързана изключително силно с пулса на града. Това каза за  Радио „Фокус“ - Пирин  Биляна Карадакова, уредник в отдел „Нова и най-нова история“ в Регионален исторически музей-Благоевград. „Неговият принос е и в справянето с най-тежките болести, които са бич за Горна Джумая в началото на ХХ век, а именно туберкулозата, маларията, плевритите и множество болести, които в днешно време медицината успява да преодолее много по-лесно“, заяви тя. Музейният уредник добави, че д-р Проевски има нелека лична съдба, като умира в Благоевград през 1961 година, прикован на инвалидна количка през последните 20 години от своя живот. Тя уточни, че той изпраща десетки писма, за да му бъде отпусната инвалидна пенсия и настоява да му бъде изпратена инвалидна количка, за да може да се придвижва. По думите ѝ в крайна сметка благодарение на личните си контакти и връзки успява да си осигури моторна ортопедична количка за своето придвижване. \r\nНатали СТЕФАНОВА", "date": "2019.06.04", "title": "Биляна Карадакова, РИМ - Благоевград: Д-р Борис Проевски е личност, която е свързана изключително силно с пулса на града"}
{"url": "http://www.focus-news.net/news/2019/06/04/2666167/sport-real-madrid-privleche-napadatel-na-ayntraht.html", "text": "Реал Мадрид официално обяви привличането на нападателя на Айнтрахт Лука Йович. Договорът на сърбина с испанския гранд е за шест години – до 2025 г. Сумата, платена за трансфера, не се съобщава, но според медийни доклади тя е около 60-65 милиона евро. \r\nТова е първото попълнение на Реал Мадрид за това лято, като се очаква в следващите седмица-две да последват още обявления. \r\nПрез миналия сезон Йович реализира 27 гола и направи седем асистенции в 48 мача в Бундеслигата и Лига Европа.", "date": "2019.06.04", "title": "Спорт: Реал Мадрид привлече нападател на Айнтрахт"}
{"url": "http://www.focus-news.net/news/2019/06/04/2666168/svetoslav-vasilev-zam-kmet-na-kyustendil-braneto-na-chereshi-tryabva-da-se-izvarshva-samo-v-svetlata-chast-na-denonoshtieto.html", "text": "Брането на череши в Кюстендил трябва да се извършва само в светлата част на денонощието. Това съобщи за  Радио „Фокус” – Кюстендил  Светослав Василев, зам.-кмет на Община Кюстендил. По думите му работното време за бране на череши е регламентирано в заповед на кмета на Община Кюстендил Петър Паунов. Брането може да става само от 7.00 часа до 20.00 часа. В останалото време в черешовите градини не трябва да има хора.  \r\n„При наемане на берачи от страна на собствениците или на ползвателите на черешовите насаждения, то те трябва да осигуряват непрекъснато присъствие на техен представител, който да придвижва работниците от и до изходния пункт в началото и в края на работния ден”, каза Светослав Василев. По думите му е въведено и работно време за пунктовете за изкупуване на череши. То е от 9.00 часа до 22.00 часа. „Тези мерки са успешни. През последните пет години нарушенията са сведени до минимум”, каза Светослав Василев. \r\nВенцеслав ИЛЧЕВ", "date": "2019.06.04", "title": "Светослав Василев, зам.-кмет на Кюстендил: Брането на череши трябва да се извършва само в светлата част на денонощието"}
{"url": "http://www.focus-news.net/news/2019/06/04/2666155/smetnata-palata-shte-proveri-subsidiite-na-politicheskite-partii-v-ramkite-na-odita-na-otcheta-za-izpalnenie-na-darzhavniya-byudzhet-za-2018-g.html", "text": "Сметната палата започна одит на отчета за изпълнението на държавния бюджет на Република България за 2018 година съгласно чл. 6, ал. 5 от Закона за Сметната палата. Това съобщиха от пресцентъра на  Сметната палата . При този одит ще бъде проверен и редът за начисляване и изплащане на субсидиите на политическите партии. Ще бъдат взети предвид констатациите на Върховна административна прокуратура. \r\nСлед приключване на одита Народното събрание, Прокуратурата и обществеността ще бъдат уведомени за резултатите от него и той ще бъде публикуван на интернет страницата на Сметната палата.", "date": "2019.06.04", "title": "Сметната палата ще провери субсидиите на политическите партии в рамките на одита на отчета за изпълнение на държавния бюджет за 2018 г."}
{"url": "http://www.focus-news.net/news/2019/06/04/2666174/burgas-v-grada-shte-se-provede-9-ata-godishna-konferentsiya-na-instituta-za-darzhavata-i-pravoto.html", "text": "Институтът за държавата и правото при Българска академия на науките избра Бургас за домакин на деветата си годишна конференция. Това съобщиха от пресцентъра на  Община Бургас . Тя ще събере за първи път в града близо 40 млади учени, които да представят своите актуални изследвания. Конференцията е обвързана и с честването на 150 години от създаването на БАН. Събитието ще бъде открито в 10.15 часа на 7 юни в сградата на Колежа по туризъм към държавния университет \"Проф. д-р Асен Златаров\" в парк \"Езеро\". Участващите докторанти са с интереси във всички области на правната наука. Те са представители на водещите правни факултети в България. По време на форума докторантите ще презентират изследванията си пред своите колеги и пред модераторите - изявени специалисти в дадената област, за да си сверят часовниците един с друг и със становищата на гостуващите учени. \r\nКонференцията е отворена за всички бургаски юристи, които желаят да присъстват като слушатели и да задават въпроси на участниците.", "date": "2019.06.04", "title": "Бургас: В града ще се проведе 9-ата годишна конференция на Института за държавата и правото"}
{"url": "http://www.focus-news.net/news/2019/06/04/2666173/bchk-e-domakin-na-sreshta-na-natsionalni-druzhestva-na-cherveniya-krast-i-cherveniya-polumesets-v-ramkite-na-mrezhata-za-vzaimopomosht-pri-bedstviya-sasedite-si-pomagat-parvi.html", "text": "Българският червен кръст е домакин на лидерска среща на национални дружества (НД) на Червения кръст и Червения полумесец (ЧК/ЧП) от Източна Европа, която е в рамките на създадената през 2017 г. мрежа за взаимопомощ при бедствия „Съседите си помагат първи“. Това съобщиха от пресцентъра на  БЧК . Целта е да се обсъдят дейностите за подготовка и реакция при бедствия, включително оказване на помощ през граница в региона и оптимизиране на координацията при споделяне на ресурси. Очаква се членовете на мрежата да приемат двугодишен план за действие. \r\nВ срещата ще участват лидери и експерти от 15 национални дружества на ЧК/ЧП, представители на Международната федерация на дружествата на Червения кръст и Червения полумесец, на Международния комитет на Червения кръст, на Инициативата за превенция и готовност при бедствия в Югоизточна Европа и други.  \r\nОчаква се да бъдат обсъдени и Уставните срещи на Международното движение на ЧК/ЧП, в т.ч. 33-ата Международна конференция, която ще се проведе през месец декември в гр. Женева, Швейцария.  \r\nБЧК работи активно за засилване на регионалното взаимодействие още от 2004 г., когато е подписано и първото многостранно Споразумение за ролите и процедурите при взаимна помощ между НД на ЧК и ЧП в региона на Балканите.", "date": "2019.06.04", "title": "БЧК е домакин на среща на национални дружества на Червения кръст и Червения полумесец в рамките на мрежата за взаимопомощ при бедствия „Съседите си помагат първи“"}
{"url": "http://www.focus-news.net/news/2019/06/04/2666172/dobrich-obshtinskiyat-mladezhki-tsentar-predstavya-godishniya-kontsert-na-studio-sarandev.html", "text": "Общинският младежки център „Захари Стоянов“ ще представи Годишния концерт на Студиото за поп и рок певци „Сарандев“, предаде кореспондент на  Радио „Фокус” – Варна . Публиката ще има възможност да се наслади на изпълненията на талантите от Студио „Сарандев“ с вокален педагог Елена Карабельова. Те са подготвили голямо разнообразие от български и чуждестранни песни, сред които хитове на Васил Найденов, Лили Иванова, Михаела Филева, Дара, Бруно Марс, Сам Смит, Джеймс Артър, Джон Леджънд и много други. В концерта ще вземат участие и две балетни формации при Младежкия център – “K-dreamers” и “Illusion”. Входът е 1 лев. Предварителната продажба е на касата на Младежкия център. Концертът ще се състои на 5 юни от 18.30 часа.  \r\nЖулиета НИКОЛОВА", "date": "2019.06.04", "title": "Добрич: Общинският младежки център представя Годишния концерт на Студио „Сарандев“"}
{"url": "http://www.focus-news.net/news/2019/06/04/2666175/sofiya-avtobus-na-gradskiya-transport-e-katastrofiral-i-e-udaril-5-avtomobila-nyama-postradali.html", "text": "Автобус на градския транспорт е катастрофирал и е ударил 5 автомобила. Това съобщи за  Агенция „Фокус“  ръководителят на отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Пеков. Инцидентът е станал около 14.40 часа. Автобус по линия 204 се е движел по бул. „Стефан Тошев“ и ул. \"Пирински проход\" в посока кв. \"Борово\", когато на водача му е прилошало и е ударил 5 автомобила. Няма данни за пострадали. Към инцидента е насочен екип на \"Спешна помощ\". В момента се установява какво точно се е случило.", "date": "2019.06.04", "title": "София: Автобус на градския транспорт е катастрофирал и е ударил 5 автомобила, няма пострадали"}
{"url": "http://www.focus-news.net/news/2019/06/04/2666170/kyustendil-obshtinata-organizira-lektsiya-na-tema-detsata-i-tehnologiite-vazdeystvie-granitsi.html", "text": "Общината организира лекция на тема „Децата и технологиите. Въздействие. Граници”. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Лекцията ще се проведе на 7 юни от 17.30 часа в залата на Възрожденското училище. Лектор ще бъде Любов Миронова. По време на форума ще бъдат засегнати актуални теми. Сред тях са въпроси за мястото на технологиите в живота на децата и добре ли е за бебетата да имат екранно време. Ще бъде дискутирано храненето на дете пред включен телефон, както и кога да се даде на детето смарт телефон, таблет или компютър. Присъстващите ще научат и кога децата е здравословно да започнат да се учат да програмират. Лекцията е в помощ на родители и професионалисти работещи с деца. След събитието гостите ще могат да зададат въпроси по темите. \r\nВенцеслав ИЛЧЕВ", "date": "2019.06.04", "title": "Кюстендил: Общината организира лекция на тема „Децата и технологиите. Въздействие. Граници”"}
{"url": "http://www.focus-news.net/news/2019/06/04/2666169/vesela-yordanova-obshtina-burgas-polucheni-sa-nyakolko-signala-za-navodneniya-sled-obilniya-dazhd-dva-ot-tyah-byaha-za-detski-gradini-v-k-s-meden-rudnik.html", "text": "В Бургас падна доста интензивен дъжд за кратко време - 20 л/кв. м в ж.к. „Меден рудник“ и около 10 л/кв. м в центъра на града. В Общината бяха получени няколко сигнала, като два от тях бяха за две детски градини в к-с „Меден рудник“. Това каза за  Радио „Фокус“ - Бургас  Весела Йорданова, директор на Дирекция „Култура, маркетинг и връзки с обществеността” в Община Бургас. По думите ѝ кметът на Бургас е отишъл на място, за да провери дали има щети. „За радост и в двете детски градини няма наводнени помещения, където да са пребивавали деца, нито в общите помещения, където играят или спалните помещения“, посочи Весела Йорданова. „Категорично не е имало извеждане на деца от детски градини в Бургас, тъй като не е имало помещения, в които да има деца и да се е наводнило“, заяви Весела Йорданова. Според директора на Дирекция „Култура, маркетинг и връзки с обществеността” в община Бургас, в едната детска градина „Делфин“ е имало повече струпана вода в двора на детската градина, където са детските площадки, но не и в самата сграда. Пожарна е отишла и за много кратко време е изпомпала събралата се вода. „В ДГ „Чайка“ няма вода, която да е проникнала в сградата. „Единствено в съседна сграда, където е административната част и където в приземния етаж се намира перално помещение, но водата е била съвсем малко и ръчно е била почистена от самите служители на детската градина“, каза още Йорданова и уточни, че на територията на града няма сериозни поражения, подавани са еднократни сигнали за наводнени мазета в по-ниски точки от града, но ситуацията като цяло е спокойна и без поражения. \r\nДеница ДИМИТРОВА", "date": "2019.06.04", "title": "Весела Йорданова, Община Бургас: Получени са няколко сигнала за наводнения след обилния дъжд, два от тях бяха за детски градини в к-с „Меден рудник“"}
{"url": "http://www.focus-news.net/news/2019/06/04/2666171/pazardzhik-proliven-dazhd-navodni-ulitsi-i-trotoari-v-grada.html", "text": "Проливен дъжд в Пазарджик наводни улици и тротоари, предаде репортер на  Радио „Фокус“ – Пазарджик . Поради интензивния валеж за кратко по един от големите булеварди „Цар Шишман“ пътното платно се покри с около 10 см вода. Много от шофьорите спряха и изчакаха бурята да премине. Сериозни завирявания – около 20 см, има и по улица „Есперанто“, а също и по главния булевард „България“. Трафикът в града е затруднен. Дъждът е придружен от вятър и гръмотевици, които за кратко причиниха спиране на електричеството на различни места, но впоследствие електрозахранването бе възстановено. В момента дъждът продължава, но е значително по-слаб. \r\nВаня НИКОЛОВА", "date": "2019.06.04", "title": "Пазарджик: Проливен дъжд наводни улици и тротоари в града"}
{"url": "http://www.focus-news.net/news/2019/06/04/2666176/prezidentat-rumen-radev-shte-poseti-sloveniya-za-uchastie-v-sreshtata-na-varha-na-regionalnata-initsiativa-tri-moreta.html", "text": "На 5 юни държавният глава Румен Радев ще участва в Четвъртата среща на върха на регионалната инициатива „Три морета“, която ще се състои в Словения. Това съобщиха от  прессекретариата на държавния глава . Българският президент ще посети Любляна по покана на словенския си колега Борут Пахор, който е домакин на форума.   \r\nИнициативата „Три морета“ е създадена през 2015 г. и обединява 12 държави от Европейския съюз, разположени между Адриатическо, Балтийско и Черно море, като целта е да се насърчи транспортната, енергийната и дигиталната свързаност в региона чрез съвместни проекти.    \r\nБългарският държавен глава ще участва в дискусия в рамките на президентския панел на форума заедно с президентите на Словения, Хърватия, Чехия, Естония, Латвия, Литва, Полша, Румъния, както и представители на Словакия и Унгария. Участие ще вземе и министърът на енергетиката на САЩ Рик Пери. Темата на дискусията е посветена на предизвикателства пред ЕС в региона между  Адриатическо, Балтийско и Черно море.    \r\nВъв водената от президента Радев делегация е министърът на икономиката Емил Караниколов, както и представители на българския бизнес, които ще участват в икономическия форум, съпътстващ срещата на върха в Любляна.  \r\nВ рамките на двудневната среща на върха ще присъстват председателят на Европейската комисия Жан-Клод Юнкер, германският федерален президент Франк-Валтер Щайнмайер, висши представители на Европейска банка за възстановяване и развитие, на Европейската инвестиционна банка.", "date": "2019.06.04", "title": "Президентът Румен Радев ще посети Словения за участие в срещата на върха на регионалната инициатива „Три морета“"}
{"url": "http://www.focus-news.net/news/2019/06/04/2666182/sport-sadiyska-brigada-ot-ungariya-shte-rakovodi-macha-chehiya-balgariya.html", "text": "Съдийска бригада от Унгария, начело с главния рефер Тамаш Богнар, ще ръководи мача между Чехия и България от квалификациите за Европейското първенство по футбол 2020, който ще се играе на 7 юни в Прага.  \r\nАсистенти на Богнар ще бъдат Балаз Бужаш и Петер Кобор, а четвърти арбитър ще е Ищван Вад. За делегат на УЕФА бе определен Йохан Йохквист от Швеция.", "date": "2019.06.04", "title": "Спорт: Съдийска бригада от Унгария ще ръководи мача Чехия-България"}
{"url": "http://www.focus-news.net/news/2019/06/04/2666178/posolstvoto-na-sasht-16-mlrd-dolara-ne-e-kraynata-tsena-za-prodazhbata-na-f-16.html", "text": "Американското законодателство изисква изпълнителната власт да уведоми Конгреса за потенциална продажба на въоръжениe на съюзници в НАТО, стойността на коeто надхвърля 50 милиона долара. Планираната от България придобивка на осем изтребителя F-16 попада в тази категория. Това се посочва в  изявление на Посолството на САЩ  във връзка с нотификацията до Конгреса за закупуването на F-16. \"Вчерашната нотификация до Конгреса е рутинна процедура и ние не очакваме възражение от негова страна\", допълват от Посолството. От там уточняват още, че нотификациите са въпрос на обществено достояние. \"Важно е да се отбележи, че цената, цитирана във формалната нотификация до Конгреса, не е окончателната цена на програмата\", се казва още в позицията. \"Държавният департамент и Министерството на отбраната на САЩ дават възможност за горна граница във всички нотификации, в случай че чуждестранните партньори разширят обхвата на програмата извън първоначално заявеното. Това избягва необходимостта от промени в нотификацията до Конгреса и намалява времето, необходимо за приключване на чуждестранна военна продажба\", заявяват от американското посолство. Те обясняват още, че нотификацията за продажбата на F-16 на България включва като цена на програмата  1,6 милиарда долара, но това не е крайната цена. От Посолството поясняват, че действителните окончателни разходи на програмата ще се основават на окончателните български изисквания. \"Нотификацията, изпратена до Конгреса, е само една стъпка в процеса за чуждестранни военни продажби. След като процесът по уведомяване приключи, Министерството на отбраната на САЩ ще предостави предложение за сключване на сделка. На този етап ще започнат окончателни преговори и българското правителство може да преразгледа или предефинира изискванията, преди да се стигне до крайната цена\", допълват още от Посолството.", "date": "2019.06.04", "title": "Посолството на САЩ: 1,6 млрд. долара не е крайната цена за продажбата на F-16"}
{"url": "http://www.focus-news.net/news/2019/06/04/2666179/shumen-47-godishniyat-tihomir-radev-shte-izmine-s-kayak-okolo-2500-km-po-reka-dunav-po-literaturen-marshrut-i-v-rezhim-na-otselyavane.html", "text": "Шуменец ще измине с каяк около 2500 км по река Дунав по литературен маршрут и в режим на оцеляване. Тихомир Радев, Харизан Харизанов и Стоян Стоянов представиха на пресконференция проекта, наречен „Приключение по Дунав“, предаде репортер на  Радио „Фокус“ - Шумен . Мечтата за пътешествие и приключения, които повтарят историята от романа „Дунавският лодкар“, се раждат след като в детските си години Тихомир прочита книгата на Жул Верн. След две години на планиране на експедицията, сега 47-годишният полицай е готов да я осъществи - от извора на Дунав при Инголщад, Германия до делтата на реката при Черно море. „Ще се опитам максимално точно да възпроизведа плаването, описано в книгата. Ще бъда сам, без логистика, ще плавам с каяк, ще се изхранвам от реката, с това, което намеря по брега и хората, които срещам по реката“, обясни мъжът. Той посочи, че се занимава с водни спортове от 15 години.Многократно се е спускал по река Дунав с каяк, с водно колело е изминавал разстоянието от Видин до Силистра, плавал е и със собственоръчно изработен ветроходен сал. Обясни, че е проучвал маршрута, който му предстои, километър по километър, наясно е какво го очаква, но знае, че винаги има риск и неизвестни. „Рисковете са свързани както с метеорологичните условия по реката, например Дунав може да направи 1,5 м вълна, което е сериозно предизвикателство пред лодката, така и от среща с кораби, особено в долната част на течението, рискови са и водосборите, шлюзовете и електроцентралите, има 19 такива зони. Човек не може да предвиди всичко, но проучването свежда рисковете до минимум. Ще избягвам лагеруването в урбанизирани зони, защото там храна за мен няма да има, ще разчитам единствено и само на себе си“, каза още Тихомир. В началото на пътуването той ще вземе със себе си само медикаменти за долекарска помощ и пари за питейна вода. Експедиционният каяк е закупил с лични средства - около 3 150 лв. Лодката е с дължина от 5,8 метра, 0,63 м ширина и тегло 28 кг.  \r\nОфициалното изпращане на Тихомир Радев ще се състои от 10.00 часа на 9 юни пред зала „Арена Шумен“, на 11 юни трябва да стартира от Инголщад и планира да се завърне в  края на месец август. За пътуването си казва, че не иска да е просто лично приключение а послание - към младите да четат, да мечтаят и да приключенстват извън дигиталния свят, в който са се потопили, а към възрастните- да не оставят детските си мечти и че никога не е късно да ги реализират. Екстремната ситуация, в която шуменецът ще остане близо 2,5 месеца, ще бъде документирана от две камери в лодката. Идеята е да след пътешествието да бъде подготвен 15-минутен филм, който да бъде представен в училищата. На носа на каяка на Тихомир Радев ще се вее знамето на държавата, през която преминава, а отзад ще бъдат флаговете на Шумен и България.  \r\nДнес кметът Любомир Христов подари на Тихомир стикери с герба на Шумен и българското знаме, както и тениски с логото на Деня на Шумен. Той поздрави Тихомир за смелото начинание и му пожела попътен вятър. Община Шумен е сред фирмите и организациите, които подкрепят проекта на Тихомир Радев. \r\nИвелина ИВАНОВА", "date": "2019.06.04", "title": "Шумен: 47-годишният Тихомир Радев ще измине с каяк около 2500 км по река Дунав по литературен маршрут и в режим на оцеляване"}
{"url": "http://www.focus-news.net/news/2019/06/04/2666177/ministar-petya-avramova-vav-varna-tarsim-nay-spravedliviya-nachin-za-razpredelyane-na-obshtoto-potreblenie-na-voda-v-sgradite-s-etazhna-sobstvenost.html", "text": "Търсим най-справедливия начин за разпределяне на общото потребление на вода в сградите с етажна собственост. Това каза пред журналисти във Варна министърът на регионалното развитие и благоустройството Петя Аврамова, предаде репортер на  Радио „Фокус“ – Варна . „Имаше проект на наредба, която беше поставена и за обществено обсъждане. Имаше и други варианти за разпределението на количествата, които са отчетени на общия водомер и разликата, която се е появила с индивидуалното мерене. В тази наредба беше включено да се поставят водомери с дистанционно отчитане. Имаше сигнал в Комисията за защита на конкуренцията. Спряна е наредбата и в момента се преработва“, обясни министър Аврамова. Министърът съобщи, че има и нова концепция за закон за ВиК отрасъла, тъй като в България има много дружества в тежко финансово състояние. По думите ѝ помпеното доставяне на вода поставя в неравнопоставено положение тези дружества, а основният компонент, който се плаща, е електроенергията. „Ще назначим със заповед работна група, която ще изготвя текстовете от новия закон.  \r\nМинистър Аврамова е на посещение във Варна, където участва в среща – дискусия „Образцова община“. \r\nБояна АТАНАСОВА", "date": "2019.06.04", "title": "Министър Петя Аврамова във Варна: Търсим най-справедливия начин за разпределяне на общото потребление на вода в сградите с етажна собственост"}
{"url": "http://www.focus-news.net/news/2019/06/04/2666181/republika-makedoniya-shpionski-skandal-v-sarbiya-britanskata-mi6-podslushva-telefona-na-aleksandar-vuchich.html", "text": "Агенти на британската служба МИ6 подслушва държавния глава на Сърбия Александър Вучич от база в Черна гора, съобщава скопското електронно издание  „Република“ . \r\nСпоред белградските медии освен Вучич, британските агенти са подслушвали неговия секретар Никола Селакович, министъра на вътрешните работи Небойша Стефанович, първият дипломат на западната ни съседка Ивица Дачич, кмета на Нови Сад Милош Вучевич, но и всички сръбски политици от Косово. Подчертава се, че британската служба има достъп до обажданията, смс-сите, както и приложенията „Вайбър“ и „Уатсап“.  \r\nШпионската техника на британците струва около 1,5 милиона евро и е толкова модерна, че може да изтегли данни от телефон в диаметър 15 километра. Тереза Герова", "date": "2019.06.04", "title": "„Република“ (Македония): Шпионски скандал в Сърбия: Британската МИ6 подслушва телефона на Александър Вучич"}
{"url": "http://www.focus-news.net/news/2019/06/04/2666188/ministar-petya-avramova-vav-varna-okolo-240-mln-lv-e-neobhodimata-suma-za-osnoven-remont-na-asparuhoviya-most.html", "text": "Около 240 млн. лв. е необходимата сума за основен ремонт на Аспаруховия мост. Това каза пред журналисти във Варна министърът на регионалното развитие и благоустройството Петя Аврамова, предаде репортер на  Радио „Фокус“ – Варна . Според министъра за ремонта ще се търси целево финансиране, тъй като сумата е изключително голяма, а дейностите ще включват основен ремонт на горно и долно строене, подмяна на пътната плоча, стоманобетонната плоча, асфалтовата настилка и др. „Иначе, като текущ ремонт по споразумение между Агенция „Пътна инфраструктура“ и Общината, Общината изпълнява текущите ремонти на асфалтовата настилка, но за основен ремонт на съоръжението ще търсим целеви средства“, каза още министър Аврамова. По думите ѝ Общината работи по различни инфраструктурни проекти на стойност над 150 млн. лв.  \r\n„Хубавото е, че ВиК – Варна вече е входирала и проекта, който е за ВиК инфраструктурата, като 77 млн. са грант т.е. средства, които те ще получат от оперативна програма „Околна среда“. Така, че ВиК инфраструктурата и всички необходими дейности, които трябва да се извършат на територията на област Варна, ще бъдат изпълнени с този проект“, посочи министър Аврамова.  \r\nТя съобщи, че е инспектирала ремонтните дейности по автомагистрала „Хемус“ и прилежащите виадукти, като виадуктите се ремонтират в очакваните срокове.  \r\nМинистърът съобщи, че до края на месец юни ще приключат дейностите на виадукта, който се намира на км 51 на автомагистралата, а в началото на месец юли ще бъде готов и виадуктът при км 38. „Има малко повече за довършване по пътното платно. Там се прави изцяло основен ремонт – премахва се хидроизолацията, асфалта, бетонната плоча, стоманобетонните тротоари и се изграждат изцяло нови. Днес имахме възможност да видим и ремонта, който се извършва на долното строене. Това са виадукти, строени преди 30 години. Даже единия му видяхме и надписа – 1984 г. Така, че и долното строене, което е невидимо за пътуващите по виадуктите, самите колони и арматурата, която имат в тях, имат нужда от основен ремонт и това се извършва в момента“, посочи министър Аврамова.  \r\nНа въпроса дали има сериозни инфраструктурни проблеми във връзка с обилните валежи, министърът отбеляза, че са констатирани свлачищни процеси в някои участъци, но към момента всички проблеми са отстранени от Агенция „Пътна инфраструктура“. \r\nБояна АТАНАСОВА", "date": "2019.06.04", "title": "Министър Петя Аврамова във Варна: Около 240 млн. лв. е необходимата сума за основен ремонт на Аспаруховия мост"}
{"url": "http://www.focus-news.net/news/2019/06/04/2666183/ministerstvoto-na-zdraveopazvaneto-predlaga-50-ot-prihodite-na-lechebnite-zavedeniya-da-se-razpredelyat-za-vaznagrazhdeniya-na-sluzhitelite.html", "text": "Министерството на здравеопазването предлага 50% от приходите на лечебните заведения да се разпределят за възнаграждения на служителите. Това съобщиха от пресцентъра на  Министерството на здравеопазването . Днес в рамките на Отрасловия съвет за тристранно сътрудничество в „Здравеопазването“ министър Кирил Ананиев представи пред представителите на синдикатите и работодателите проекта на Методиката за образуване на разходите за персонал и работните заплати на медицинския и немедицинския персонал в държавните и общинските лечебни заведения за болнична помощ.  \r\nС Методиката се цели да бъдат гарантирани справедливи, обективни и прозрачни процедури при определяне на индивидуалните работни заплати, както и да не бъдат допускани форми на дискриминация или неравностойно третиране на персонала при определяне размера на възнагражденията.  \r\n„Предлагаме лечебните заведения за болнична помощ да определят размера и структурата на разходите за персонал чрез вътрешни правила, които да са съобразени с настоящата Методика и със спецификата, организационната структура и дейността на всяка конкретна болница. Всяка болница ще съгласува вътрешните си правила с представените на ниво лечебно заведение синдикални организации“, посочи здравният министър. Той уточни, че вътрешните правила ще се утвърждават от директора или управителя на лечебното заведение и ще бъдат синхронизирани със Стандарта за финансова дейност, който прилагат държавните и общински болници.  \r\nСлед като са обезпечени приоритетните разходи за персонал и са изпълнени условията на Стандарта за финансова дейност, болниците ще могат да изплащат допълнителни възнаграждения за извършени дейности и постигнати резултати. Допълнителните възнаграждения ще бъдат определяни според индивидуалния принос на работещите за постигнатите резултати от дейността. Предложението на МЗ е средствата за допълнителни възнаграждения да не могат да превишават 50% от общите разходи за персонал. Това стана ясно още от думите на здравния министър.  \r\nАкцент в предложението на МЗ е минимум 50% от приходите от дейности, финансирани от НЗОК и МЗ, както и приходи от потребителски такси, наеми и други услуги, да се разпределят за възнаграждения за работещите в лечебните заведения.  \r\nСоциалните партньори поеха ангажимент до края на настоящата седмица да изпратят становищата си по Методиката, както и да дадат предложение относно определянето на препоръчително съотношение между основните работни заплати за лекар, специалист по здравни грижи и санитар, което съотношение да залегне в окончателните текстове на Методиката.", "date": "2019.06.04", "title": "Министерството на здравеопазването предлага 50% от приходите на лечебните заведения да се разпределят за възнаграждения на служителите"}
{"url": "http://www.focus-news.net/news/2019/06/04/2666186/haskovo-v-obshtinata-shte-se-provede-preskonferentsiya-po-povod-14-tiya-mezhdunaroden-festival-valsheben-svyat.html", "text": "В Общината ще се проведе пресконференция по повод 14-тия Международен фестивал „Вълшебен свят“. Това съобщиха от пресцентъра на  Община  Хасково . Събитието ще се състои на 5 юни от 11.00 часа в залата на втория етаж. Фестивалът ще се проведе на 7, 8 и 9 юни в Хасково.", "date": "2019.06.04", "title": "Хасково: В Общината ще се проведе пресконференция по повод 14-тия Международен фестивал „Вълшебен свят“"}
{"url": "http://www.focus-news.net/news/2019/06/04/2666189/api-vremenno-dvizhenieto-po-pat-ii-73-shumen-karnobat-v-uchastaka-rish-kamchiya-ot-km-43-do-km-45-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път II-73 Шумен - Карнобат в участъка Риш - Камчия от км 43 до км 45 се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се придвижват с повишено внимание и съобразена скорост, като спазват указанията на „Пътна полиция\".", "date": "2019.06.04", "title": "АПИ: Временно движението по път II-73 Шумен - Карнобат в участъка Риш - Камчия от км 43 до км 45 се осъществява в една лента поради пътнотранспортно произшествие"}
{"url": "http://www.focus-news.net/news/2019/06/04/2666185/katya-sungarska-tssmp-sofiya-11-godishno-momche-e-prieto-v-umbalsm-n-i-pirogov-sled-poboy-v-uchilishte.html", "text": "11-годишно момче е прието в УМБАЛСМ \"Н. И. Пирогов\" след побой в училище. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Инцидентът е станал в двор на училище в село Джурово. Сигналът е получен в 14.47 часа. Веднага на място е изпратен екип на \"Спешна помощ\", който е пристигнал за 19 минути в селото.  \r\nПо думите на говорителя на Центъра за спешна медицинска помощ става въпрос за побой в училищен двор в село Джурово. 11-годишното момче е било в безсъзнание, когато екипът на \"Спешна помощ\" е пристигнал. То е било с контузия на корема и главата и с комоцио. Момчето е закарано в противошокова зала на \"Пирогов\". \r\nИрина ИВАНОВА", "date": "2019.06.04", "title": "Катя Сунгарска, ЦСМП – София: 11-годишно момче е прието в УМБАЛСМ \"Н. И. Пирогов\" след побой в училище"}
{"url": "http://www.focus-news.net/news/2019/06/04/2666187/donald-tramp-za-sky-news-otkazah-na-dzheremi-korbin-sreshta.html", "text": "Председателят на опозиционната Лейбъристка партия Джереми Корбин е поискал среща с президента на САЩ Доналд Тръмп, който е на държавна визита във Великобритания, но такава му е била отказана. Това заяви пред телевизионния канал  Sky News  лидерът на Белия дом.  \r\nТръмп определи Корбин, който го критикува заради бежанската му политика, като „донякъде отрицателна сила“.  \r\n„Наистина не обичам критиците\", подчерта американският президент.  \r\nЗа кмета на Лондон Садик хан, Тръмп заяви, че той причинява „много проблеми\" и е „негативна, не положителна сила\". Тереза Герова", "date": "2019.06.04", "title": "Доналд Тръмп за Sky News: Отказах на Джереми Корбин среща"}
{"url": "http://www.focus-news.net/news/2019/06/04/2666191/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Това съобщи за  Радио „Фокус“ - Пирин  дежурният служител в Областно пътно управление - Благоевград. Нормално се осъществява движението по главен път Е-79 и второкласен път 19 Симитли - Гоце Делчев. Няма въведени ограничения за движение и ремонтни дейности по пътищата, които са част от републиканската пътна мрежа. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.06.04", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2019/06/04/2666192/kardzhali-regata-arda-2019-po-techenieto-na-rekata-i-neynite-tri-yazovira-startira-na-10-yuni.html", "text": "Регата „Арда 2019“ по течението на реката и нейните три язовира стартира на 10 юни. Националният поход е с кану-каяци и ще прекоси над 100 км по вода от вливанто на река Боровица при язовир „Кърджали“ до „Студен кладенец“ и „Ивайловград“. Това каза за   Радио Фокус  Ангел Матушев, председател на Туристическо дружество „Кърджали“. От 10 до 15 юни любителите на преходите по вода ще се любуват на красотите на родопската река, която в средното си течение преминава през област Кърджали и област Хасково, с обща дължина на етапите над 100 км. Организацията е на БТС, Воден клуб Хасково и Туристическо дружество „Кърджали“, което подготвя и прави логистиката повече от 45 години наред. Ще участват над 20 души от Севлиево, Бургас, Хасково, Кърджали, обясни Светлозар Младенов от Клуба по воден туризъм-Хасково. Поетапно, и по-късно на някои от лагерите по трасето, се очаква да се присъединят към основната колона още велотуристи, общо в четири-пет групи кану-каяци. Походното трасе започва от стартов пункт брега при хижа „Боровица“, колоната ще бъде придружавана по суша и осигурявана от кола и лекар. Първата вечер ще се лагерува на палатки край водата, от където колоната лодки ще потегли по язовир „Кърджали“. Вторият палатков лагер ще бъде разпънат втората вечер в залив Главатарци, а на другия ден походът се насочва към язовир „Студен кладенец“. На стената на язовира ще бъде третия лагер, където в сряда вечер ще се съберат всички участници на чеверме, за заздравяване на клубния дух. Сутринта в 9.00 часа колоната лодки ще чака да бъде пусната турбината на ВЕЦ-Студен кладенец, след местността „Шейтана“, да потече т. н. бърза вода, за да се спуснат лодките към язовирното езеро. Турбината работи постоянно и поддържа минимално водното ниво в реката надолу, за да не измира рибата. Това са трудни места с насрещен вятър, а също на Широко поле, Калоянци и Ивайловград. След това се насочва към коритото на река Арда, в последния етап до язовир „Ивайловград“. Това е и най-интересният преход по дългото километри наред трасе на похода.  Последният, четвърти лагер, ще бъде в четвъртък вечерта при село Бориславци, Ивайловградско. По-трудни са участъците на Арда в горното течение на реката, където се провеждат рафтинги, екстремни спускания по меандрите на планинската река. \r\nДарина ДЕЕНИЧИНА", "date": "2019.06.04", "title": "Кърджали: Регата „Арда 2019“ по течението на реката и нейните три язовира стартира на 10 юни"}
{"url": "http://www.focus-news.net/news/2019/06/04/2666193/arh-svetoslav-mitev-gl-arhitekt-na-pleven-ekspertniyat-savet-po-ustroystvo-na-teritoriyata-odobri-proekt-za-izgrazhdane-na-ploshtadka-za-sport-na-otkrito-v-park-10-dekemvri.html", "text": "Експертният съвет по устройство на територията одобри проект за изграждане на площадка за спорт на открито - стрийт фитнес, в парк „10 декември“. Това каза за  Радио „Фокус“  арх. Светослав Митев, гл. архитект на Община Плевен. ,,Избран е предложеният от вариант на арх. Деница Денева. Съоръжението представлява тренировъчна конструкция, състояща се от две стълби, шведска стена, колело за сила и баланс, лежанка за коремни преси с регулиране на наклона, стойка за медицинска топка, въже за катерене, боксова круша, халки, мултифункционална стойка за различни упражнения, двойна успоредка, лост за набиране и др. Предвидена е настилка от каучук и бетонови плочи. Съоръжението е предназначено за младежи над 14 години и за възрастни“, каза арх. Митев. По думите му конструкцията за стрийт фитнес и кросфит е подходяща за провеждане на състезания и турнири.  \r\n,,Община Плевен предвиди финансови средства за изграждане на площадката в бюджета си за тази година, които бяха приети с решение на Общинския съвет. Одобрена бе и схема за разполагане на преместваемия обект“, допълни арх. Митев.  \r\nВиолета КРЪСТЕВА", "date": "2019.06.04", "title": "Арх. Светослав Митев, гл. архитект на Плевен: Експертният съвет по устройство на територията одобри проект за изграждане на площадка за спорт на открито в парк „10 декември“"}
{"url": "http://www.focus-news.net/news/2019/06/04/2666194/burgas-rayonen-sad-nesebar-zadarzha-pod-strazha-mazh-obvinen-v-opit-za-iznasilvane.html", "text": "По искане на Районна прокуратура – Несебър, съдът задържа под стража Божидар И. Това съобщиха от пресцентъра на  Районна прокуратура - Несебър . Той е обвинен за това, че на 1 юни 2019 г. в к.к. „Слънчев бряг“, общ. Несебър, в хотел, направил опит да се съвкупи с лице от женски пол, като я принудил към това със сила – бутал я към стаята и я удрял с юмруци в областта на главата, гърдите, корема, областта на бъбреците, удрял я с коляно в дясната част на ханша, огъвал ухото ѝ, като деянието е останало недовършено поради независещи от дееца причини (пострадалата е успяла да избяга). \r\nСпоред прокурора, налице е обосновано предположение за това, че Божидар И. е извършил престъплението, в което е обвинен. Представителят на държавното обвинение е категоричен, че обвиняемият може да се укрие или да извърши ново престъпление.  \r\nСъдът прие мотивите на прокурора и задържа под стража обвиняемия. \r\nОпределението на Районен съд – Несебър подлежи на обжалване пред Окръжен съд – Бургас.", "date": "2019.06.04", "title": "Бургас: Районен съд – Несебър задържа под стража мъж, обвинен в опит за изнасилване"}
{"url": "http://www.focus-news.net/news/2019/06/04/2666180/valeri-simeonov-nfsb-zasega-nyama-indikatsii-za-razdelyane-na-obedineni-patrioti-ili-za-sazdavane-na-nova-grupa.html", "text": "Засега няма индикации за разделяне на „Обединени патриоти“ или за създаване на нова група. Това каза пред журналисти лидерът на НФСБ Валери Симеонов, предаде репортер на  Агенция „Фокус“ . „Ние с ВМРО и „Атака“ не си говорим всеки ден, говорим си по работа, все пак нямаме семейни отношения. Все още текат анализите на изборните резултати, ще се съберем и ще коментираме появилите се проблеми“, обясни Симеонов. На въпрос дали трите партии ще останат заедно в коалицията „Обединени патриоти“, Симеонов заяви, че засега няма индикации за разделение или за създаване на нова група. „Нямам информация ВМРО да иска преразглеждане на коалиционното споразумение. То се състои от 3 или 4 точки, така че няма какво да се преразглежда. С него се заявява волята на участниците на коалицията по отношение на управлението на държавата“, заяви Симеонов. Той уточни, че в споразумението няма нищо, което да се променя. „Друг е въпросът, че програмата за управление има нужда от анализ и може би от известни корекции. Тя е доста мащабна, доста отговорна – 200 страници“, каза още той. \r\nПопитан как ще коментира отношенията между ВМРО и „Атака“, Симеонов заяви, че не е компетентен по тази тема. „По време на евроизборите не съм се занимавал нито с ВМРО, нито с „Атака“, а съм си водил кампанията на НФСБ. Проблемите да си ги решават те сами“, каза още той. \r\nЦветилена СИМЕОНОВА", "date": "2019.06.04", "title": "Валери Симеонов, НФСБ: Засега няма индикации за разделяне на „Обединени патриоти“ или за създаване на нова група"}
{"url": "http://www.focus-news.net/news/2019/06/04/2666190/alsat-m-makedoniya-loshoto-vreme-na-balkanite-prolivni-dazhdove-i-navodneniya-v-sarbiya-obyaveno-e-izvanredno-polozhenie-v-12-obshtini.html", "text": "Проливните дъждове, които се изляза в съседна Сърбия през последното денонощие, предизвика наводнения и принуди властите да обявят извънредно положение в 12 общини в централната и южната част на страната, предава излъчващият на албански език скопски телевизионен канал  „Алсат-М“  . \r\nМетеоролозите поясниха, че само за една нощ в страната са паднали количество дъждове, колкото за месец. Валежите продължават, макар и с по-ниска интензивност. Подобрение на времето се очаква по-късно през седмицата.  \r\nСпасителните екипи и аварийните служби работят на терен, а в някои райони са ангажирани и войници, допълва медията.  Тереза Герова", "date": "2019.06.04", "title": "„Алсат-М“ (Македония): Лошото време на Балканите: Проливни дъждове и наводнения в Сърбия, обявено е извънредно положение в 12 общини"}
{"url": "http://www.focus-news.net/news/2019/06/04/2666184/api-arheolozite-ot-naim-pri-ban-sa-kandidati-za-prouchvane-na-traseto-na-am-ruse-veliko-tarnovo.html", "text": "Една оферта - на Националния археологически институт с музей при БАН, е отворена в обществената поръчка за издирването на археологически обекти по трасето на бъдещата автомагистрала ,,Русе - Велико Търново“. Това съобщиха от пресцентъра на  Агенция „Пътна инфраструктура“ . Осигурените средства са 102 000 лв. без ДДС, а срокът за извършването им е 35 календарни дни. \r\nИздирването на археологически обекти е начален етап от археологическото проучване, в който чрез теренни проучвания се разпознават археологическите ценности. В процеса на издирването им задължително се документират всички археологически обекти, структури и следи от древността, независимо от техния вид и хронология.", "date": "2019.06.04", "title": "АПИ: Археолозите от НАИМ при БАН са кандидати за проучване на трасето на АМ ,,Русе - Велико Търново“"}
{"url": "http://www.focus-news.net/news/2019/06/04/2666196/kyustendil-zapochvat-proverki-na-teren-za-izpolzvanite-preparati-za-rastitelna-zashtita-pri-proizvoditelite-na-chereshi.html", "text": "Започват проверки на терен за използваните препарати за растителна защита при производителите на череши. Това каза пред  Радио „Фокус“ – Кюстендил  Милена Коцева, експерт към Областна дирекция по безопасност на храните – Кюстендил. „Започваме проверки на място при черешопроизводителите в региона. Проверяваме дневниците за проведени химични обработки, склада за съхранение на празните опаковки, които земеделските стопани трябва да съхраняват до предаването им на фирма, която е регистрирана за транспорт на опасни опаковки. Също ще вземаме листни проби за анализ в лаборатория, за да установим какви препарати за растителна защита са използвани”, каза Милена Коцева. \r\nВенцеслав ИЛЧЕВ", "date": "2019.06.04", "title": "Кюстендил: Започват проверки на терен за използваните препарати за растителна защита при производителите на череши"}
{"url": "http://www.focus-news.net/news/2019/06/04/2666198/burgas-mokri-sa-patnite-nastilki-v-oblastta.html", "text": "Мокри са пътните настилки в областта. Това съобщиха за  Радио „Фокус“ – Бургас  от Областно пътно управление. Пътищата са хлъзгави и водачите трябва да се движат със съобразена скорост и повишено внимание. Няма затворени пътни участъци, проходите са отворени за движение на всички моторни превозни средства. Движението на територията на областта се осъществява интензивно. \r\nНатоварен е трафикът по основните пътни артерии на град Бургас. Интензивно е движението в централната градска част на кръговото кръстовище „Трапезица“, по бул. „Стефан Стамболов“, по ул. „Булаир“ в района на Автогара „Юг“ и по някои участъци от бул. „Янко Комитов“, както и по пътя за и към ж.к „Меден рудник“. \r\nМария КУРТЕВА", "date": "2019.06.04", "title": "Бургас: Мокри са пътните настилки в областта"}
{"url": "http://www.focus-news.net/news/2019/06/04/2666200/varna-zaradi-silniya-dazhd-yazovir-preliva-kray-provadiyskoto-selo-tutrakantsi.html", "text": "Заради силния дъжд язовир прелива край провадийското село Тутраканци. Това съобщи за  Агенция „Фокус“  кметът на село Тутраканци Росен Горанов. \r\nИрина ИВАНОВА", "date": "2019.06.04", "title": "Варна: Заради силния дъжд язовир прелива край провадийското село Тутраканци"}
{"url": "http://www.focus-news.net/news/2019/06/04/2666201/denka-blagoeva-odbh-burgas-zapochnaha-zasileni-proverki-po-tsyaloto-chernomorie.html", "text": "От вчера стартираха засилени проверки по цялото Черноморие. Това каза за  Радио „Фокус“ - Бургас  Денка Благоева от Областната дирекция по безопасност на храните (ОДБХ) в Бургас. По думите ѝ се извършват проверки по всички временни, сезонни, постоянни обекти и обекти, които предлагат услугата ол инклузив, като добави, че проверките включват това дали обектите имат регистрация по Закона за храните и дали фирмата, която стопанисва обекта, има съответното разрешително. Проверява се и персоналът за наличие на работно облекло, за актуални здравни книжки и дали са заверени от Регионалната здравна инспекция (РЗИ), също се извършват и проверки на храните, като най-важното е да се види дали са правилно съхранени, дали имат етикет, срок на годност, необходимите документи за произход и съхраняват ли се правилно. „Едно от задълженията при заведенията, които са от типа ол инклузив е храната да бъде изконсумирана в рамките на 3 часа, да бъде топла, да има обявени алергени и са на видно място и всеки да има достъп до тази информация“, посочи още Благоева.  Тя допълни, че Българската агенция по безопасност на храните ще извършва проверки и с други държавни институции като Националната агенция за приходите (НАП), Изпълнителната агенция по рибарство и аквакултури (ИАРА) и Икономическа полиция. \r\nМария КУРТЕВА", "date": "2019.06.04", "title": "Денка Благоева, ОДБХ - Бургас: Започнаха засилени проверки по цялото Черноморие"}
{"url": "http://www.focus-news.net/news/2019/06/04/2666202/veliko-tarnovo-vremenno-se-ogranichava-dvizhenieto-v-dvete-posoki-po-okolovrastniya-pat-na-lyaskovets-za-otvodnyavane-na-patya.html", "text": "Временно се ограничава движението в двете посоки от км 14 до км 16 на път II-53 - околовръстен път на Лясковец за отводняване на пътя. Това съобщиха от пресцентъра на  Агенция „Пътна инфраструктура“ . Обходният маршрут за леките автомобили е през Лясковец за Г. Оряховица, а за тежкотоварните през Козаревец - Г. Оряховица и обратно.", "date": "2019.06.04", "title": "Велико Търново: Временно се ограничава движението в двете посоки по околовръстния път на Лясковец за отводняване на пътя"}
{"url": "http://www.focus-news.net/news/2019/06/04/2666197/donald-tramp-za-pregovorite-s-london-sled-brekzit-vsichko-e-na-masata.html", "text": "Президентът на САЩ Доналд Тръмп, който е на държавно посещение в Обединеното кралство, увери, че след излизането на страната от структурите на Европейския съюз, „всичко ще бъде на масата“ за търговските преговори между Вашингтон и Лондон, предава  AFP . \r\nЗапитан относно информацията, че Националната здравна служба на Великобритания ще бъде отворена за американски компании,Тръмп заяви: „Когато се занимавате с търговия, всичко е на масата. Така че НЗС или нещо друго. Много повече от това\". Тереза Герова", "date": "2019.06.04", "title": "Доналд Тръмп за преговорите с Лондон след Брекзит: Всичко е на масата"}
{"url": "http://www.focus-news.net/news/2019/06/04/2666205/sport-izabella-shinikova-otpadna-v-parviya-krag-na-turnira-v-bresha.html", "text": "Изабелла Шиникова отпадна в първия кръг на турнира по тенис на червени кортове в италианския град Бреша. Българката допусна загуба от представителката на домакините Ясмине Паолини с 6:2, 1:6, 0:6  в двубой, продължил 85 минути. \r\nДруги две българки също започват участието си в надпреварата днес. Първата ракета на България Виктория Томова ще играе срещу Диана Марчинкевица от Латвия, а Сесил Каратанчева - срещу Зоуи Хайвс от Австралия.", "date": "2019.06.04", "title": "Спорт: Изабелла Шиникова отпадна в първия кръг на турнира в Бреша"}
{"url": "http://www.focus-news.net/news/2019/06/04/2666204/ministar-petya-avramova-vav-varna-tarsim-vsichki-vazmozhnosti-za-da-mozhem-da-napravim-tseliya-magistralen-prasten-v-balgariya.html", "text": "Търсим всички възможности, за да можем да направим целия магистрален пръстен в България. Това каза пред журналисти във Варна министърът на регионалното развитие и благоустройството Петя Аврамова, предаде репортер на  Радио „Фокус“ – Варна .  \r\nНа въпрос за предстоящ протест срещу строежа на магистрала „Струма“ в Кресненското дефиле, министър Аврамова посочи, че се надява да няма пречки за изпълнението на проекта, тъй като той ще бъде полезен за хората. „Аз вярвам, че всички български граждани искат в Кресненското дефиле да пътуват по един хубав път. Всички, които ползваха тази част от магистрала, която открихме дори и предсрочно - лот 3.1, лот 3.3., виждат разликата между пътуването в дефилетата по двулентовия път и удобството, което предоставя магистралната отсечка“, каза още министърът.  \r\nПо думите ѝ всички проекти от магистралния пръстен на България са приоритет за държавата, като се работи както според възможностите на държавния бюджет, така и по европейски фондове. „Към момента строим автомагистрала „Струма“ с европейско финансиране. Магистрала „Хемус“ с изцяло държавно финансиране. 134 км са осигурени от бюджет 2018. Продължаваме да работим по изготвянето на всички проекти ПУП-ове, парцеларни планове за 90 км, които останаха от Буховци до Велико Търново. И продължаваме с останалите магистрали“, съобщи министър Аврамова. По думите ѝ все още се обсъждат редица варианти за автомагистрала „Черно море“, сред които и концесия. \r\nБояна АТАНАСОВА", "date": "2019.06.04", "title": "Министър Петя Аврамова във Варна: Търсим всички възможности, за да можем да направим целия магистрален пръстен в България"}
{"url": "http://www.focus-news.net/news/2019/06/04/2666195/ministar-desislava-taneva-s-6-mln-lv-shte-bade-dofinansiarana-izpalnitelnata-agentsiya-za-borba-s-gradushkite.html", "text": "С 6 млн. лв. ще бъде дофинансиарана Изпълнителната агенция за борба с градушките. Това каза министърът на земеделието, храните и горите Десислава Танева по време на блиц-контрол на заседание на парламентарната земеделска комисия, предаде репортер на  Агенция „Фокус“ . \r\nВъв връзка с падналите градушки, които унищожиха голяма част от продукцията на земеделските стопани, Танева обясни, че МЗХГ е увеличило в последните седмици защитаваните площи с близо над 1 млн. дка. „Осигуреността на Изпълнителната агенция за борба с градушките за разлика от предходни години е добра. Предстои дофинансиране с 6 млн. лв. утре на заседание на Министерски съвет“, заяви Танева. Тя посочи, че до есента ще бъде доизградено и оборудване за самолетен способ в част от Северна България. „Намеренията ми са да продължим дебата за националното покритие от градушки, защото то може да продължи само при споделено финансиране със земеделските стопани. Предстои разговори по отношение на това и със застрахователите“, уточни Танева. \r\nЗемеделският министър обясни, че вследствие на градушките над 90 000 дка са били унищожени на 100%. - от тях около 600 дка са в защитавани територии, останалите са в такива, които нямат подобна защита. \r\nЦветилена СИМЕОНОВА", "date": "2019.06.04", "title": "Министър Десислава Танева: С 6 млн. лв. ще бъде дофинансиарана Изпълнителната агенция за борба с градушките"}
{"url": "http://www.focus-news.net/news/2019/06/04/2666206/smolyan-slab-dazhd-vali-v-grada-patnite-nastilki-v-oblastta-sa-mokri.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е облачно, на места превалява дъжд, а пътните настилки са предимно мокри. През деня не са получавани сигнали за инциденти по пътищата в областта. С повишено внимание трябва да се шофира по път II-86 от границата с ОПУ – Пловдив до Рожен заради ремонтни дейности по асфалтовата настилка. Движението по пътя Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по пътя Борино – Грохотно – Девин в с. Грохотно трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Движението в с. Борино се извършва с повишено внимание в една лента поради ремонтни работи по изграждане на водопроводна мрежа, съобразно въведената временна организация на движение. По направлението Арда – Горда Арда е забранено движението за автомобили с маса над 10 тона заради стеснен пътен участък. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на региона е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nВ Смолян вали слаб дъжд, пътните настилки са мокри. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.06.04", "title": "Смолян: Слаб дъжд вали в града, пътните настилки в областта са мокри"}
{"url": "http://www.focus-news.net/news/2019/06/04/2666207/kyustendil-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в областта. Това съобщи за  Радио „Фокус” – Кюстендил  дежурният в Областно пътно управление – Кюстендил. Към този час няма въведени допълнителни ограничения за движението на моторни превозни средства. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.06.04", "title": "Кюстендил: Нормално се осъществява движението по пътищата в областта"}
{"url": "http://www.focus-news.net/news/2019/06/04/2666203/reuters-donald-tramp-razgovarya-20-minuti-s-boris-dzhonsan.html", "text": "Президентът на САЩ Доналд Тръмп се включи в британската политическа криза във вторник като телефонира на Борис Джонсън, евроскептичният фаворит за наследник на Тереза Мей на поста министър председател на Обединеното кралство, съобщава  Reuters , като се позовава на свои неназовани източници. \r\nПо-рано през деня американският държавен глава е предложил среща на четири очи на Джонсън, който е отказал поканата заради среща с депутати от Консервативната партия, на която ще се гласува кой да е следващият премиер на страната, твърди събеседникът на британската агенция. \r\nТръмп е проявил разбиране и е заявил, че очаква с нетърпение среща с евроскептика в бъдеще. Техният разговор е продължил 20 минути, казва още източникът на „Ройтерс“. \r\nПревод и редакция:", "date": "2019.06.04", "title": "Reuters: Доналд Тръмп разговаря 20 минути с Борис Джонсън"}
{"url": "http://www.focus-news.net/news/2019/06/04/2666211/vanya-mihova-odk-pernik-22-predstavleniya-shte-badat-predstaveni-na-festivala-na-teatralnoto-izkustvo-arlekin-koyto-zapochva-v-grada.html", "text": "Перник  ще бъде домакин на Фестивала на театралното изкуство „Арлекин“, който ще се проведе в дните 5, 6 и 7 юни.  Това каза в интервю за предаването „Перничани-потомците на Кракра“ на Радио „Фокус“ Ваня Михова, ръководител на Детско-юношеския театър „Мускетарите” към Обединения детски комплекс (ОДК) в Перник. Тази година в рамките на фестивала ще бъдат представени 22 представления, както и два уъркшопа, обясни тя. Ще гостуват състави от Република Сърбия, а страната ни ще бъде представена от деца и младежи от София, Враца, Кнежа, Банкя, Кюстендил, Благоевград, Симитли, Брезник и др. градове. „Децата харесват този фестивал, той няма конкурсен характер, а децата стават приятели, гледат постановките, радват се на постиженията на другите. Съревновават се в хубавия смисъл на думата – да са по-добри, но стават приятели, което е най-ценно за този фестивал“, подчерта Ваня Михова. Тя допълни, че с всяка изминала година представленията, които участват във фестивала, стават все по-добри, а участниците – все повече. „В началото участниците бяха 100, а сега са 380, т. е. има интерес към нашия фестивал. Единственият проблем за по-отдалечените градове е, че им е трудно да пътуват, нямат средства“, каза още Ваня Михова. По думите й децата все още нямат сериозни проблеми, за които да мислят, затова на сцената преобладават смехът и усмивките. „Има и сериозни постановки, разбира се, но повече усмивки има в този фестивал“, отбеляза Михова. На фестивала Детско-юношеският театър „Мускетарите” към Обединения детски комплекс в Перник ще представи спектаклите „Спътникът на Октея“ и „Приказки“ на Джани Родари. „Много талантливи деца излизат оттук и съм много горда с тях, те завинаги остават моите деца“, каза ръководителят на  Детско-юношеския театър „Мускетарите”. Според Ваня Михова театърът учи децата на дисциплина и отговорност. Тя пожела на участниците във фестивала на театралното изкуство да се представят добре и да създадат нови приятелства.  \r\nРосица АНГЕЛОВА", "date": "2019.06.04", "title": "Ваня Михова, ОДК - Перник: 22 представления ще бъдат представени на Фестивала на театралното изкуство „Арлекин“, който започва в града"}
{"url": "http://www.focus-news.net/news/2019/06/04/2666213/aktsenti-v-sutreshniya-blok-dobro-utro-balgariya-po-radio-fokus-na-5-yuni.html", "text": "След обилните валежи от последните дни нормализира ли се обстановката в страната? Каква е ситуацията в един от най-засегнатите райони - Пловдив, след като градът беше под вода, ще научим от директора на ОДМВР - Пловдив ст. комисар Атанас Илков.  \r\nВ Стара Загора поройните дъждове също предизвикаха проблеми. На територията на община Опан беше обявено частично бедствено положение за няколко села. С актуална информация ще чуем областния управител на Стара Загора Гергана Микова.  \r\nЧастично бедствено положение беше в сила и за Горна Оряховица, днес то беше отменено. Какви са нанесените щети ще попитаме кмета Добромир Добрев.  \r\nСтраните-членки на ЕС избраха свои представители в следващия ЕП. След важния вот обаче остава въпросът кой ще застане начело на ЕК и накъде ще поеме Общността през следващия мандат. За бъдещите предизвикателства и приоритети разговаряме с ръководителя на Представителството на ЕК в България Огнян Златев.  \r\nС поглед към предстоящите летни почивки проверяваме ще има ли необходимия брой водни спасители по плажовете и басейните през този сезон. Повече ще научим от директора на Водноспасителната служба към БЧК Антон Налбантов.  \r\nВ минутите след 9.00 часа Ваня Николова от Радио „Фокус“ - Пазарджик ще ни разкрие какво е поредното дарение, което Историческият музей в Панагюрище получи.  \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа с водещ Виктория Месробович - Кувенджиева.", "date": "2019.06.04", "title": "Акценти в сутрешния блок „Добро утро, България“ по Радио „Фокус“ на 5 юни"}
{"url": "http://www.focus-news.net/news/2019/06/04/2666209/andriyan-petrov-zam-oblasten-upravitel-na-smolyan-nyama-problemi-vsledstvie-na-valezhite-v-oblastta-yazovirite-imat-dostatachno-svobodni-obemi.html", "text": "Няма проблеми на територията на област Смолян вследствие на валежите днес, които не бяха значителни. Това каза за  Радио „Фокус“ – Смолян  Андриян Петров – зам. областен управител на Смолян. Той посочи, че днес комисия е направила обход на язовирите в Златоград, Рудозем и Букова поляна. „Всички те имат достатъчно свободен обем, а реките не са повишили нивата си, тъй като валежите в област Смолян засега не са сериозни\", уточни Петров. „Изпратили сме информация до всички общини да са в готовност за реакция предвид метеорологичната прогноза, но към момента нямаме основание за притеснение“, каза още зам. областният управител на Смолян. \r\nНели ГЕРГЬОВСКА", "date": "2019.06.04", "title": "Андриян Петров, зам. областен управител на Смолян: Няма проблеми вследствие на валежите в областта, язовирите имат достатъчно свободни обеми"}
{"url": "http://www.focus-news.net/news/2019/06/04/2666215/gazeta-express-kosovo-belgrad-startira-stranna-aktsiya-nadpisvat-banknoti-s-kosovo-e-sarbiya.html", "text": "В западната ни съседка стартираха акция в социалните мрежи „за връщане на Косово и Метохия в Сърбия по мирен път“, съобщава електронното издание на прищинския ежедневник  Gazeta Express . \r\n„Тази акция се провежда по странен начин, тъй като участващите в нея бележат банкноти от 100 евро, долари и други валути с надпис „Косово е Сърбия“, отбелязва прищинският вестник.  \r\nОт редакцията привеждат снимки на министъра на външните работи на Сърбия Ивица Дачич, уловен да написва собственоръчно 100-доларова банкнота.  Тереза Герова", "date": "2019.06.04", "title": "Gazeta Express (Косово): Белград стартира странна акция – надписват банкноти с „Косово е Сърбия“"}
{"url": "http://www.focus-news.net/news/2019/06/04/2666214/veliko-tarnovo-narushena-e-chast-ot-patnata-nastilka-v-rayona-na-sadebnata-palata-v-grada-sled-prolivniya-dazhd-ot-tozi-sledobed.html", "text": "Нарушена е част от пътната настилка в района на Съдебната палата в града. Причината са проливните дъждове от този следобед, съобщават за  Радио „Фокус“ - Велико Търново  от Общината. Данни за други сериозни щети в града няма. Наводнени са три двора на къщи в Дебелец, тъй като шахтите там не са успели да поемат целия валеж.  \r\nВ района на село Присово има свличане на кал по пътното платно. На място има изпратена техника, която да отстрани проблема. Движението се извършва в едната лента и се регулира със знаци.  \r\nРаботата на екипите, които следят нивата на реките, язовирите и водните басейни в община Велико Търново продължава до 9 юни, тъй като до тогава са прогнозите за лошо време. Водният стоеж на Янтра е около 2 метра, което е много под критичните стойности. \r\nЛуиза ТРАНЧЕВА", "date": "2019.06.04", "title": "Велико Търново: Нарушена е част от пътната настилка в района на Съдебната палата в града след проливния дъжд от този следобед"}
{"url": "http://www.focus-news.net/news/2019/06/04/2666217/kyustendil-obshtestveniyat-posrednik-vasil-ivanov-prizova-grazhdanite-da-se-vklyuchat-v-diskusiyata-za-patnata-bezopasnost-v-grada.html", "text": "Общественият посредник на Кюстендил призова гражданите да се включат в дискусията за пътната безопасност в града, предаде репортер на  Радио „Фокус” – Кюстендил . На провелата се пресконференция общественият посредник Васил Иванов отправи покана към всички заинтересовани граждани да се включат в организираната обществена дискусия на тема „Пътна безопасност”. Тя ще бъде на 6 юни от 17.30 часа в залата на Възрожденското училище. Поканени за участие в срещата са членовете на Комисията по безопасност на движението в Община Кюстендил, представители на Областно пътно управление, на таксиметровите фирми, на авто инструктори, на СБА както и представители на Институтът по безопасност на движение в София. Специалистите от Институтът по пътна безопасност ще дойдат с готово решение по проблема с паркирането в района на поликлиниката. Обществения посредник каза още, че освен подписите от граждани има писмо и от лекари, позицията е обща да бъде решен проблемът. \r\nВенцеслав ИЛЧЕВ", "date": "2019.06.04", "title": "Кюстендил: Общественият посредник Васил Иванов призова гражданите да се включат в дискусията за пътната безопасност в града"}
{"url": "http://www.focus-news.net/news/2019/06/04/2666210/kyustendil-spokoyna-e-obstanovkata-na-teritoriyata-na-oblastta-nyama-podavani-signali-za-problemi-zaradi-meteorologichnite-usloviya.html", "text": "Спокойна е обстановката на територията на областта. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. По думите ѝ за деня няма подавани сигнали, касаещи проблеми, възникнали от метеорологичната обстановка. Няма валежи в областта.  \r\nПо данни на синоптиците за 4 юни в областта валежите ще продължат. Ще са краткотрайни с гръмотевици, градушки и временно усилване на вятъра. Количества до 20 - 25 л/кв. м, на отделни места в планинската част от областта и повече. За 5 юни няма обявен код за опасни метеорологични явления. \r\nВенцеслав ИЛЧЕВ", "date": "2019.06.04", "title": "Кюстендил: Спокойна е обстановката на територията на областта, няма подавани сигнали за проблеми заради метеорологичните условия"}
{"url": "http://www.focus-news.net/news/2019/06/04/2666212/shumen-mezhdunarodnoto-zhuri-otseni-visoko-uchastnitsite-i-organizatsiyata-na-konkursa-pancho-vladigerov.html", "text": "Международното жури за пианисти оцени високо участниците и организацията на конкурса „Панчо Владигеров“ в Шумен, предаде репортер на  Радио „Фокус“ - Шумен . Изпълнителният директор на фондацията „Панчо Владигеров“ Диана Дечева, председателят на журито Людмил Ангелов и членовете Александър Розенблат от Русия,  Борислава Танева и Иво Калчев от България, Войчех Свитала от Полша, Леонел Моралес, Куба/Испания и Ксун Пан, Китай/САЩ дадоха пресконференция преди заключителното прослушване на участниците.  \r\n„Бяхме свидетели на интересен конкурс. Чухме кандидати с прекрасни музикални качества. Международният конкурс „Панчо Владигеров“ се развива във  възходяща линия по отношение на пианистите, които се явяват“, заяви проф. Людмил Ангелов.  \r\nПроф. Борислава Танева отбеляза, че репертоарът е балансиран, като в него има всичко важно, което трябва да съдържа едно подобно събитие. Тя посочи, че това, което прави музиката на Панчо Владигеров близка до изпълнителите, е животът, който блика от всеки такт, хуморът, пъргавината на мисълта, преплетените фолклорни елементи и закачки.  \r\nСпоред пианиста Иво Калчев това е най-престижният конкурс в България. „И нямам съмнение в това отношение. Продължавам да се възхищавам на града и на организаторите. Конкурсът е труден, участието на  два различни оркестъра го прави много специален, участниците са много добре подготвени, свирят с вълнение. Приятно е за слушане и за журиране“, каза Иво Калчев.  \r\nВисока оценка за конкурса даде и пианистът Ксун Пан. „Слушахме и научихме хубавата музика на Панчо Владигеров. Това е трудна, но чудесна музика. Не много хора в Китай и в Щатите знаят за този конкурс, а той е чудесен, даващ прекрасна възможност на участниците не само да свирят пред публика, но и с различни оркестри в рамките на един и същ конкурс“, каза Ксун Пан.  \r\n„Видях високо ниво и перфектна организация. Преживяното бе изненада, нещо ново и вълнуващо. Чувствам се като у дома в България. Мога само да пожелая всичко най-хубаво на този фантастичен конкурс“, заяви Войчех Свитала.  \r\nЛеонел Моралес също изрази своите впечатления от перфектната организация на конкурса. „Щастлив съм, че съм тук. Журито е съставено от изключителни професионалисти и хора. Програмата на конкурса е много добре структурирана“, заяви Леонел Моралес. Той посочи, че единственото спешно нещо, от което се нуждае конкурсът, е популяризирането му по света. „Той заслужава в следващите издания да има по- голямо присъствие на кандидати от чужбина. Аз ще разкажа за това прекрасно преживяване в Шумен на своите ученици и ще изпратя най-малко 4-5 кандидати в следващия конкурс“, каза още Леонел Моралес.  \r\nАлександър Розенблат от Русия определи международния конкурс като специфичен и специален. “Удоволствие бе за мен да бъда тук, да съм  част от това жури“, каза Розенблат. \r\nИвелина ИВАНОВА", "date": "2019.06.04", "title": "Шумен: Международното жури оцени високо участниците и организацията на конкурса „Панчо Владигеров“"}
{"url": "http://www.focus-news.net/news/2019/06/04/2666216/sasht-odobriha-dostavkata-na-iztrebiteli-f-16-za-balgariya-obzor.html", "text": "САЩ одобриха доставката на изтребители F-16 за България. Продажбата на осем изтребителя и свързаното с тях оборудване е одобрена от Държавния департамент на САЩ, който оценява политическите рискове при подобни сделки. Дипломатическото ведомство е достигнало до извода, че продажбата на самолетите „ще спомогне за осъществяване на задачите на външната политика и националната сигурност на САЩ, ще помогне за укрепване на сигурността на НАТО и сигурността на ключов партньор на САЩ“. България иска да закупи осем самолета модел F-16 C/D Block 70/72, десет двигателя за тях, десет комуникационни системи, както и друго оборудване и боеприпаси. Финансовата рамка е сделката е 1,6 млрд. долара. Одобряването на сделката от властите в САЩ не означава, че тя задължително ще се състои. Преговорите се водят между правителството на България и производителя на самолетите Локхийд Мартин. \r\nОт този момент започва да тече двуседмичен срок, в който американското правителство ще предостави на българската страна проект на договор. Първоначално българският парламент даде разрешение цената на 8 нови многоцелеви изтребителя да не надхвърля 1,8 млрд. лв. По-късно депутатите приеха допълнително решение международният договор за придобиване на нов тип боен самолет да се отклони от посочената цена. \r\n„Стойността на одобрената сделка е 2,9 млрд. лв. по днешния курс на долара. Пакетът включва стойността на осемте самолета с пълен комплект въоръжение „въздух-въздух“ и „въздух-повърхност“, всички допълнителни системи на самолета, както и бъдещите модернизации и нововъведени оръжейни системи“, коментира  военният министър Красимир Каракачанов . Той уточни, че тази цена е таван и ще се преговаря за намаляването ѝ. „Имаме една рамка, която ни е гласувал парламентът – 1,8 млрд. лв. Той ни е гласувал и възможност да се отклоним леко. Смятам, че може да се отклоним в рамките на разумното и изгодното за България – около 2 млрд. лв“, посочи той.  \r\nНа пресконференция от ПП АБВ поискаха незабавен мораториум върху сделката за изтребителите. Лидерът на партията Румен Петков заяви, че САЩ гледат на нас като на портмоне, в което могат да бръкнат и да вземат близо 3 млрд. лв. за 8 „изключително скъпи прахосмукачки“. Той припомни, че одобрената финансова рамка за сделката вече е била завишавана и посочи, че с обявените 1,6 млрд. долара сметката отива към 2,7 млрд. лв., което по думите му е безумна цена. Петков поиска Министерство на отбраната да оповести колко такива самолета има в Румъния и колко от тях летят и настоя за отговор на въпроса защо си купуваме нещо изключително скъпо, което няма да можем да експлоатираме и което по никой начин няма да отговори на потребностите на въздушната защита на Република България. \r\n„Преговорите за сключване на договор между правителствата на България и САЩ продължават и ние сме уверени, че F-16 Блок 70 е най-добрата комбинация от оперативни способности, най-ниски разходи за експлоатационния цикъл и цялостни разходи за програмата, която ще отговори на изискванията на българските военновъздушни сили в бъдеще“, коментираха от  американската компания „Локхийд Мартин” , производител на изтребителите F-16. Компанията отбелязва, че оценките за разходите, включени в нотификацията на Конгреса, дават максималната обща цена, като по този начин се предоставя възможност за допълнително разширяване на програмата, без да се изисква повторно одобрение от американския Конгрес. От компанията обаче уточняват, че тази цена не е показателна за крайната стойност на договора и не трябва да се разглежда по този начин.  \r\nОт  американското посолство у нас  също обявиха, че посочената финансова рамка не крайна цена за продажбата на изтребителите. Те поясняват, че действителните окончателни разходи на програмата ще се основават на окончателните български изисквания. „Нотификацията, изпратена до Конгреса, е само една стъпка в процеса за чуждестранни военни продажби. След като процесът по уведомяване приключи, Министерството на отбраната на САЩ ще предостави предложение за сключване на сделка. На този етап ще започнат окончателни преговори и българското правителство може да преразгледа или предефинира изискванията, преди да се стигне до крайната цена“, допълват от Посолството.", "date": "2019.06.04", "title": "САЩ одобриха доставката на изтребители F-16 за България (ОБЗОР)"}
{"url": "http://www.focus-news.net/news/2019/06/04/2666218/ivo-angelov-svetoven-shampion-po-borba-za-parvi-pat-ot-10-godini-pernik-e-domakin-na-republikanski-lichen-otboren-shampionat-po-borba-za-momcheta.html", "text": "За първи път от 10 години Перник е домакин на Републикански личен отборен шампионат по борба за момчета. Това каза в интервю за предаването „Перничани-потомците на Кракра“ на Радио „Фокус“ световният и европейски шампион Иво Ангелов. Той отбеляза, че в шампионата, който продължава и утре, участват 183-ма състезатели на възраст 13-14 години от 23 клуба от цялата страна. „Щастлив съм, че Федерацията и Общината поеха ангажимент това състезание да бъде в Перник. Организацията е на много добро ниво, залата е с голям капацитет от седящи места, има два тепиха. Отговаряме на всички изисквания Перник да е гостоприемно място на това републиканско първенство“, допълни Иво Ангелов. По думите му в близкото минало Перник е приемал ежегодно състезания от подобен ранг, но от 10 години насам в града не е имало републикански шампионат. „Надяваме се да върнем тази традиция и догодина отново да имаме домакинство на шампионат. Има много талантливи момчета, които да ни радват на световни, европейски състезания и на олимпийски игри“, добави Иво Ангелов.  Състезанието продължава и утре, когато ще се проведат репешажи, финали и награждаване на победителите, каза той. „Срещаме голямо разбиране от кмета на Община Перник Вяра Церовска, която откри състезанието и приветства участниците. Нещата се получават, защото имаме подкрепата на Общината“, обясни Иво Ангелов. Според него именно състезания от подобен ранг връщат децата в залите. \r\nРосица АНГЕЛОВА", "date": "2019.06.04", "title": "Иво Ангелов, световен шампион по борба: За първи път от 10 години Перник е домакин на Републикански личен отборен шампионат по борба за момчета"}
{"url": "http://www.focus-news.net/news/2019/06/04/2666221/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Няма наложени ограничения за движението на автомобилите. \r\nВенцеслав ИЛЧЕВ", "date": "2019.06.04", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/06/04/2666208/ministar-desislava-taneva-izplateni-sa-nad-900-zayavleniya-na-tyutyunoproizvoditeli-po-shemata-de-minimis.html", "text": "Изплатени са над 900 заявления на тютюнопроизводители по схемата de minimis. Това каза министърът на земеделието, храните и горите Десислава Танева по време на блиц-контрол на заседание на парламентарната земеделска комисия, предаде репортер на  Агенция „Фокус“ . \r\nВъв връзка с обезщетенията за тютюнопроизводителите за продадената, но неизплатена продукция от предходни години, министър Танева заяви, че от подадени над 1300 заявления до преди седмица са били изплатени над 900 такива. „Тези, които не са изплатени, са в процес на предоставяне на допълнителни документи, за да може да се предостави допълнителната помощ. Ще направим и анализ на случаите – това е искане и на самите асоциации на тютюнопроизводителите, при които е имало пречки, заради които не е могло да се случи финансирането“, каза още земеделският министър. \r\nТанева коментира и темата за биологичното производство, като посочи, че няма достатъчно добър административен капацитет. „Трябва да ангажираме много по-добър експертен състав в тази област. Имаме няколко важни задачи пред биологичното производство – първата е свързана с одита на края на годината и изпълнението на изготвения екшън план, както и изготвянето на регистър за биологичните производители“, каза още тя.  \r\nЦветилена СИМЕОНОВА", "date": "2019.06.04", "title": "Министър Десислава Танева: Изплатени са над 900 заявления на тютюнопроизводители по схемата de minimis"}
{"url": "http://www.focus-news.net/news/2019/06/04/2666220/afp-donald-tramp-prizova-meksiko-da-spre-migrantskata-invaziya-v-sasht.html", "text": "В рамките на втория ден от държавната си визита в Обединеното кралство, президентът на САЩ Доналд Тръмп предупреди, че Мексико трябва да спре „инвазията“ на мигранти, опитващи се да влязат в страната му, предава  AFP . \r\n„Мексико трябва да направи крачка и да спре тази атака, тази инвазия в нашата страна”, заяви Тръмп пред репортери на съвместна пресконференция с британския премиер Тереза Мей в Лондон. \r\nАгенцията припомня, че по-рано лидерът на Белия дом заплаши Мексико с въвеждане на мита, ако властите на латиноамериканската страна не предприемат мерки срещу мигрантите, опитващи се да влязат в САЩ. Тереза Герова", "date": "2019.06.04", "title": "AFP: Доналд Тръмп призова Мексико да спре мигрантската „инвазия“ в САЩ"}
{"url": "http://www.focus-news.net/news/2019/06/04/2666224/veliko-tarnovo-36-previsheniya-na-srednodenonoshtnite-normi-za-fini-prahovi-chastitsi-sa-zasecheni-v-gorna-oryahovitsa-za-parvoto-trimesechie-na-godinata.html", "text": "36 превишения на средноденонощните норми за фини прахови частици са засечени в Горна Оряховица за първото тримесечие на годината. Данните от автоматичната станция за мониторинг на въздуха в железничарския град вече са достъпни за обществеността. Това съобщи за  Радио „Фокус“ – Велико Търново  Милка Асенова, отговаряща за връзки с обществеността в Регионалната инспекция по околна среда и води в града. Тя припомни, че показателите за качеството на атмосферния въздух, които се следят от автоматичната измервателна станция, са азотен диоксид, серен диоксид, озон и фини прахови частици. „Миналата седмица беше представена нова система за предоставяне на информация за качеството на атмосферния въздух  в реално време, разработена от Изпълнителната агенция по околна среда. За първото тримесечие на 2019 г. от АИС Горна Оряховица са регистрирани единствено превишения на средноденонощната норма от 50 µg/m3 по показател фини прахови частици. Техният брой е 36, като в сравнение със същия период за последните две години – 2018 г. (57 превишения) и 2017 г. (56 превишения), се наблюдава положителна тенденция за намаляване на замърсяването с фини прахови частици“, коментира още експертът. Системата е публично достъпна на интернет страницата на ИАОС.   \r\nКачеството на въздуха във Велико Търново, Горна Оряховица и Свищов също може да се следи в реално време на интернет сайта на РИОСВ. \r\nЛуиза ТРАНЧЕВА", "date": "2019.06.04", "title": "Велико Търново: 36 превишения на средноденонощните норми за фини прахови частици са засечени в Горна Оряховица за първото тримесечие на годината"}
{"url": "http://www.focus-news.net/news/2019/06/04/2666223/sliven-registrirani-sa-tri-opita-za-telefonni-izmami-v-oblastta.html", "text": "Три сигнала от граждани за опит за телефонна измама са постъпили до момента в полицията, съобщиха от  ОДМВР - Сливен . Жена на 64 години от Сливен е предала сумата от 2400 лева, като е била въведена в заблуждение. Схемата е „оказване на съдействие на органите на реда при задържането на телефонни измамници, чрез предоставянето на наличните парични суми и ценни вещи, които впоследствие да бъдат върнати”. В този случай първо се получава обаждане с една от познатите схеми на измама:  близък със счупен крак, претърпял катастрофа и други. Веднага след това следва обаждане от мъж, който се представя за инспектор от полицията. Мнимият полицай печели доверието на жертвата, като обяснява, че е засечено обаждане с цел измама на техния абонат  и се налага незабавно съдействия, за да бъдат заловени престъпниците. \r\nПолицията съветва при получаване на такова обаждане телефонната връзка да бъде незабавно прекратена. \r\nВъзможно е схемата да бъде променена, но искането на пари и ценности остава.", "date": "2019.06.04", "title": "Сливен: Регистрирани са три опита за телефонни измами в областта"}
{"url": "http://www.focus-news.net/news/2019/06/04/2666225/api-vazstanoveno-e-dvizhenieto-po-okolovrastniya-pat-na-lyaskovets-pri-km-14.html", "text": "Възстановено е движението по път II-53 - околовръстен път на Лясковец при км 14. Това съобщиха от пресцентъра на  Агенция „Пътна инфраструктура“ .", "date": "2019.06.04", "title": "АПИ: Възстановено е движението по околовръстния път на Лясковец при км 14"}
{"url": "http://www.focus-news.net/news/2019/06/04/2666226/shumen-vazstanoveno-e-dvizhenieto-po-pat-ii-73-shumen-karnobat-v-uchastaka-rish-kamchiya-pri-km-4.html", "text": "Възстановено е движението по път II-73 Шумен - Карнобат в участъка Риш - Камчия при км 43. Това съобщиха от пресцентъра на  Агенция „Пътна инфраструктура“ .", "date": "2019.06.04", "title": "Шумен: Възстановено е движението по път II-73 Шумен - Карнобат в участъка Риш - Камчия при км 4"}
{"url": "http://www.focus-news.net/news/2019/06/04/2666227/veliko-tarnovo-nad-180-detsa-ot-obshtinata-uchastvaha-v-praznika-prikazno-revyu.html", "text": "По повод Международен ден на детето, в края на миналата седмица във Велико Търново бе организиран голям детски празник под мотото „Приказно ревю“. Това съобщиха от пресцентъра на  Община Велико Търново . Участваха над 180 деца и младежи от младежките центрове и социални услуги на територията на града и общината. 23 малчугани и ученици дефилираха като модели, а тоалетите им на приказни герои бяха изработени от отпадъчни и подръчни материали. Компетентно жури оцени и награди децата в следните категории: „Най-атрактивен тоалет”; „Най-автентичен тоалет”; „Най-забавен герой”; „Най-артистичен герой“; „Любимец на публиката”. \r\nЗа атрактивната рокля от найлонови торбички на приказната Красавица Бел от приказката „Красавицата и звяра“, Център за работа с деца и младежи в с. Присово спечели наградата в категория „Най-атрактивен тоалет“. В раздела „Най-автентичен тоалет“ и за пресъздадения образ на Галената Богданка призът бе за Център за работа с деца и младежи - с. Ресен. Един от най-малките участници в „Приказното ревю“ – 4 годишната София Недева, която дефилира с тоалет на „Лече Буболече“, впечатли журито и бе номинирана в категорията „Най-артистичен герой“. Костюмът ѝ бе изкусно сътворен от децата от с. Церова кория. С отличието „Най-забавен герой“ бяха номинирани децата от Център за настаняване от семеен тип за деца без увреждания, управляван от SOS Детски селища – България. Наградата бе за тоалета на Пипи Дългото Чорапче. В образа на Пипи бе Галина Димитрова, която по много артистичен и забавен начин пресъздаде образа на героинята. За „Любимец на публиката“ бе номиниран Център за работа с деца и младежи - с. Балван. Зрителите отличиха техния нестандартен костюм на магьосника Гандалф от „Властелинът на пръстените“, изработен от найлонови торбички, алуминиеви капачки, калчища и др. \r\nЗа всички 23-ма участници в „Приказното ревю“ бяха осигурени  специални грамоти и награди от Община Велико Търново, които връчи лично Росица Димитрова – директор на дирекция „Социални дейности и здравеопазване”. Общинската структура бе основен организатор на детския празник „Приказно ревю“, в подкрепа на приза на Велико Търново за „Община - приятел на детето“, както и във връзка с отбелязване на 30 години от приемане на Конвенцията на ООН за правата на детето. \r\nЗа Международния ден на детето над 780 деца, посещаващи детски ясли във Велико Търново и Дебелец, както и абонати на Детска млечна кухня, получиха подаръци – книжки с приказки, осигурени от Община Велико Търново.", "date": "2019.06.04", "title": "Велико Търново: Над 180 деца от общината участваха в празника „Приказно ревю“"}
{"url": "http://www.focus-news.net/news/2019/06/04/2666219/veliko-tarnovo-pochistvat-se-nanosi-strupani-pod-mostove-v-obshtinata.html", "text": "Със специализирана техника от днес започна почистването на речните корита в районите под мостове във Велико Търново и общината. Кметът Даниел Панов лично огледа няколко мостови съоръжения, за да прецизира локализирането на автокрановете. Това съобщиха от пресцентъра на  Община Велико Търново . Той посети Дебелец, където бе изпратен автокран. Впоследствие кметът инспектира и работата в района на Владишкия мост. \r\nЕкипи и няколко автокрана ще работят и утре на мостове в старопрестолния град и общината. \r\nПредстои цялостно почистване на коритото на р. Янтра в района на църквата „Свети Четиридесет мъченици“, металния железопътен мост, Владишкия мост и край църквата „Св. св. Петър и Павел“. Премахнати ще бъдат наносите, изкуствените острови, почистени ще бъдат бреговите ивици. На финал са процедурите по избор на изпълнител, а целта е подобряване на проводимостта на реката.", "date": "2019.06.04", "title": "Велико Търново: Почистват се наноси, струпани под мостове в общината"}
{"url": "http://www.focus-news.net/news/2019/06/04/2666229/veliko-tarnovo-v-ednata-lenta-se-osashtestvyava-dvizhenieto-po-patya-mezhdu-selo-polikraishte-i-gorna-oryahovitsa-zaradi-remont.html", "text": "В едната лента се осъществява движението по пътя между село Поликраище и Горна Оряховица заради ремонт. Дейностите текат в отсечката от км 4 до км 6+431. Трафикът в района се регулира със знаци и регулировчици, а временната организация е в сила до 15 юни. Това съобщиха за  Радио „Фокус“ – Велико Търново  от Областно пътно управление. Времето в областта е предимно облачно, като на много места все още превалява. Настилките са мокри, а трафикът е интензивен. Нека шофьорите карат с повишено внимание по пътя между Горна Оряховица и Велико Търново. В отсечката от км 44+100 до км 48+550 тече изсичане на храсти и косене на трева. Движението се регулира с пътни знаци, а при необходимост от регулировчици. Дейностите ще продължат до 10 юни. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на август. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е краят на август. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.06.04", "title": "Велико Търново: В едната лента се осъществява движението по пътя между село Поликраище и Горна Оряховица заради ремонт"}
{"url": "http://www.focus-news.net/news/2019/06/04/2666230/shumen-gradushka-s-golemina-na-oreh-e-padnala-v-zemlishteto-na-selo-kochovo.html", "text": "Градушка с големина на орех е паднала в землището на село Кочово. Информацията за  Радио „Фокус“ - Шумен  потвърди кметът на Велики Преслав Александър Горчев. Той е разговарял с Георги Георгиев, председателят на местната кооперация. Валяло е с прекъсване около 30 минути. Градоносният облак, който се изсипал над селото, е дошъл от запад. Пораженията по земеделската продукция са големи. Реколтата в дворовете на хората е почти напълно унищожена. Засегнати са и лозята. Засега няма информация за поражения по инфраструктура и покривите на къщите. За втори път градушка поразява селището, но падналите на  21 май ледени зърна са били по-дребни. \r\nИвелина ИВАНОВА", "date": "2019.06.04", "title": "Шумен: Градушка с големина на орех е паднала в землището на село Кочово"}
{"url": "http://www.focus-news.net/news/2019/06/04/2666231/pregled-na-mezhdunarodnite-novini-do-1800-chasa-agentsiya-fokus.html", "text": "Председателят на опозиционната Лейбъристка партия Джереми Корбин е поискал среща с президента на САЩ Доналд Тръмп, който е на държавна визита във Великобритания, но такава му е била отказана. Това заяви пред телевизионния канал  Sky News  лидерът на Белия дом.  \r\nТръмп определи Корбин, който го критикува заради бежанската му политика, като „донякъде отрицателна сила“.  \r\n„Наистина не обичам критиците\", подчерта американският президент.  \r\nЗа кмета на Лондон Садик хан, Тръмп заяви, че той причинява „много проблеми\" и е „негативна, не положителна сила\". \r\n*** Президентът на САЩ Доналд Тръмп се включи в британската политическа криза във вторник като телефонира на Борис Джонсън, евроскептичният фаворит за наследник на Тереза Мей на поста министър председател на Обединеното кралство, съобщава  Reuters , като се позовава на свои неназовани източници. \r\nПо-рано през деня американският държавен глава е предложил среща на четири очи на Джонсън, който е отказал поканата заради среща с депутати от Консервативната партия, на която ще се гласува кой да е следващият премиер на страната, твърди събеседникът на британската агенция. \r\nТръмп е проявил разбиране и е заявил, че очаква с нетърпение среща с евроскептика в бъдеще. Техният разговор е продължил 20 минути, казва още източникът на „Ройтерс“. \r\n***  В рамките на втория ден от държавната си визита в Обединеното кралство, президентът на САЩ Доналд Тръмп предупреди, че Мексико трябва да спре „инвазията“ на мигранти, опитващи се да влязат в страната му, предава  AFP . \r\n„Мексико трябва да направи крачка и да спре тази атака, тази инвазия в нашата страна”, заяви Тръмп пред репортери на съвместна пресконференция с британския премиер Тереза Мей в Лондон. \r\nАгенцията припомня, че по-рано лидерът на Белия дом заплаши Мексико с въвеждане на мита, ако властите на латиноамериканската страна не предприемат мерки срещу мигрантите, опитващи се да влязат в САЩ. \r\n***  Въпросът за нападенията срещу персонала на ООН в Косово, включително срещу руснака Михаил Краснощеков, ще бъде внесен за обсъждане в Съвета за сигурност на ООН на заседание, насрочено за 10 юни. Това съобщи постоянният представител на Кувейт при ООН Мансур ал-Отейби, предава  TACC , като припомня, че през месец юни страната е ротационен председател на органа. \r\n„Очакваме, че по време на срещата специалният представител на генералния секретар ще докладва пред Съвета за сигурност за ситуацията\", поясни дипломатът. Според графика на Съвета за сигурност на ООН за месеца, обсъждането на работата на мироопазващата мисия в Косово ще се проведе на 10 юни в първата половина на деня. \r\nСутринта на 28 май специалните сили на Косово проведоха акция в северните общини в страната, в резултат на която двама сърби бяха леко ранени по време на стрелба. Президентът на западната ни съседка Александър Вучич обяви, че специалните части са задържали 28 души, сред които е и руският гражданин Краснощеков. По-късно доктор от болницата в Косовска Митровица Златан Елек разкри, че руснакът е претърпял тежки наранявания на главата и е поставен под денонощно наблюдение, след което е прехвърлен на лечение във Военномедицинската академия в Белград. \r\n***  Проливните дъждове, които се изляза в съседна Сърбия през последното денонощие, предизвика наводнения и принуди властите да обявят извънредно положение в 12 общини в централната и южната част на страната, предава излъчващият на албански език скопски телевизионен канал  „Алсат-М“  . \r\nМетеоролозите поясниха, че само за една нощ в страната са паднали количество дъждове, колкото за месец. Валежите продължават, макар и с по-ниска интензивност. Подобрение на времето се очаква по-късно през седмицата.  \r\nСпасителните екипи и аварийните служби работят на терен, а в някои райони са ангажирани и войници, допълва медията. \r\n***  Агенти на британската служба МИ6 подслушва държавния глава на Сърбия Александър Вучич от база в Черна гора, съобщава скопското електронно издание  „Република“ . \r\nСпоред белградските медии освен Вучич, британските агенти са подслушвали неговия секретар Никола Селакович, министъра на вътрешните работи Небойша Стефанович, първият дипломат на западната ни съседка Ивица Дачич, кмета на Нови Сад Милош Вучевич, но и всички сръбски политици от Косово. Подчертава се, че британската служба има достъп до обажданията, смс-сите, както и приложенията „Вайбър“ и „Уатсап“.  \r\nШпионската техника на британците струва около 1,5 милиона евро и е толкова модерна, че може да изтегли данни от телефон в диаметър 15 километра. \r\n***", "date": "2019.06.04", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/06/04/2666233/plovdiv-okrazhniyat-sad-nalozhi-6-godini-i-8-mesetsa-zatvor-na-mazh-obvinen-za-grabezh.html", "text": "Окръжният съд наложи 6 години и 8 месеца затвор на мъж, обвинен за опит за грабеж. Това съобщиха от пресцентъра на  Съда . Окръжният съд призна подсъдимия Евгени Н., молдовски студент, за виновен в това, че в периода 5 юли 2018 г. до 7 юли 2018 г. в гр. София и в гр. Пловдив, при условията на продължавано престъпление след предварителен сговор с Илия К., от република Украйна, чрез унищожаване на прегради, здраво направени за защита на имот – банкови АТМ терминални устройства (банкомати), с използване на лек автомобил „Фолксваген Голф“4, и по специален начин – предизвикване на обемен взрив чрез възпламеняване на горивно-кислородна смес, направил опит да отнеме и отнел чужди движими вещи на обща стойност 292 880 лв. от владението на две юридически лица, без съгласие на ръководствата им, с намерение противозаконно да ги присвои, като кражбата е в особено големи размери и представлява особено тежък случай.  \r\nНа 5 юли 2018 г. в гр. София той направил опит да отнеме чужди движими вещи – сумата от 77 900 лева, от владението на „Райфайзенбанк България“ ЕАД, без съгласие на ръководството, с намерение противозаконно да ги присвои, като деянието е останало недовършено поради независещи от волята му причини. \r\nНа 7 юли 2018 г. в гр. Пловдив отнел чужди движими вещи – сумата от 214 980 лв., от владението на „Банка ДСК“ ЕАД, без съгласие на ръководството, с намерение противозаконно да ги присвои, поради което му определи наказание лишаване от свобода за срок от десет години, което на основание чл. 58а ал.1 намаля с 1/3 и му налага наказание лишаване от свобода за срок от шест години и осем месеца при първоначален строг режим. \r\nСъс същата присъда Евгени М. е осъден да заплати на гражданския ищец „Банка ДСК“ ЕАД, гр. София, сумата от 20 425 лева, представляващи имуществени вреди, причинени от престъплението, ведно със законната лихва, считано от 7.07.2018 г. до окончателното й изплащане, като в останалата част отхвърля иска като неоснователен. \r\nДелото бе разгледано по реда на съкратеното съдебно следствие по глава XXVII от НПК, като подсъдимият призна фактите и обстоятелствата, описани в обвинителния акт, като се съгласи да не се събират доказателства за тези факти, а съдът да ползва събраните на досъдебното производство доказателства. Размерът на наложеното спрямо подсъдимия наказание лишаване от свобода е определен след намаляването на наказанието с една трета, съгласно чл. 58а от НК. \r\nПрисъдата подлежи на протест и обжалване в 15-дневен срок пред Апелативен съд - Пловдив.", "date": "2019.06.04", "title": "Пловдив: Окръжният съд наложи 6 години и 8 месеца затвор на мъж, обвинен за грабеж"}
{"url": "http://www.focus-news.net/news/2019/06/04/2666228/tass-savetat-za-sigurnost-na-oon-shte-obsadi-vaprosa-s-ruskiya-sluzhitel-na-yunmik.html", "text": "Въпросът за нападенията срещу персонала на ООН в Косово, включително срещу руснака Михаил Краснощеков, ще бъде внесен за обсъждане в Съвета за сигурност на ООН на заседание, насрочено за 10 юни. Това съобщи постоянният представител на Кувейт при ООН Мансур ал-Отейби, предава  TACC , като припомня, че през месец юни страната е ротационен председател на органа. \r\n„Очакваме, че по време на срещата специалният представител на генералния секретар ще докладва пред Съвета за сигурност за ситуацията\", поясни дипломатът. Според графика на Съвета за сигурност на ООН за месеца, обсъждането на работата на мироопазващата мисия в Косово ще се проведе на 10 юни в първата половина на деня. \r\nСутринта на 28 май специалните сили на Косово проведоха акция в северните общини в страната, в резултат на която двама сърби бяха леко ранени по време на стрелба. Президентът на западната ни съседка Александър Вучич обяви, че специалните части са задържали 28 души, сред които е и руският гражданин Краснощеков. По-късно доктор от болницата в Косовска Митровица Златан Елек разкри, че руснакът е претърпял тежки наранявания на главата и е поставен под денонощно наблюдение, след което е прехвърлен на лечение във Военномедицинската академия в Белград. Тереза Герова", "date": "2019.06.04", "title": "ТАСС: Съветът за сигурност на ООН ще обсъди въпроса с руския служител на ЮНМИК"}
{"url": "http://www.focus-news.net/news/2019/06/04/2666232/sofiya-11-godishnoto-momche-koeto-beshe-prieto-v-umbalsm-n-i-pirogov-sled-poboy-v-uchilishte-ostava-pod-nablyudenie-v-bolnitsata.html", "text": "11-годишното момче, което беше прието в УМБАЛСМ \"Н. И. Пирогов\" след побой в училище, остава под наблюдение в болницата. Това съобщиха за  Агенция „Фокус“  от пресцентъра на  УМБАЛСМ \"Н. И. Пирогов\" . Детето е преминало през подробни прегледи и изследвания.", "date": "2019.06.04", "title": "София: 11-годишното момче, което беше прието в УМБАЛСМ \"Н. И. Пирогов\" след побой в училище, остава под наблюдение в болницата"}
{"url": "http://www.focus-news.net/news/2019/06/04/2666234/dobrich-delegatsiya-ot-ruskiya-grad-saratov-be-na-poseshtenie-v-obshtinata.html", "text": "Делегация от руския град Саратов – град-побратим на Добрич бе на посещение в Община град Добрич. Това съобщиха от пресцентъра на  Общината . По време на визитата си гостите – Наталия Леонтйева, зам.-кмет „Социални дейности“ към администрацията на Община Саратов и Светлана Буранова – консултант към отдела за взаимодействие с обществените сдружения посетиха СУ „Св. Климент Охридски“ и подписаха меморандум за сътрудничество между добричкото училище и гимназия №7 от гр. Саратов. Далечното разстояние между новите партньори няма да бъде пречка за образователните институции, тъй като интернет дава различни възможности за комуникация и различни онлайн форми на взаимодействие.  \r\nВ рамките на програмата си гостите също така се срещнаха с директора на Регионален исторически музей гр. Добрич – Добрич Добрев, с когото обсъдиха възможностите за взаимен обмен на туристически маршрути свързани с история, археология и на религиозна тема.  \r\nПо-късно през деня заместник-кметът на Община град Добрич, д-р Емилия Баева подписа заедно с колегата си от Саратов план за съвместни действия през следващите три години в рамките на сключения още през 1996 г. Договор за побратимяване с руския град. Планът за действие обхваща социалната, културна и спортна сфери, а сред дейностите, които се предвиждат са участие на представители на страните в работата на форуми, конференции, кръгли маси по социални и трудови въпроси на територията на гр. Саратов и гр. Добрич, съдействие за развитието на сътрудничеството между образователните институции на двата града, организация взаимодействието между училища в дистанционен формат: развитие на персонала, съвместни семинари, научни и практически конференции и др. \r\nСъгласно предварително заявения от администрацията на Саратов интерес Община град Добрич организира среща на делегатите с Николай Милков – член на управителния съвет на футболния клуб „Добруджа 1919“. С него гостите договориха размяна на информация и взаимни покани на футболните клубове за участие в организирани от двете страни спортни турнири.  \r\nВизитата на гостите в Добрич завърши с посещение на Регионална библиотека „Дора Габе“, където директорът Невена Христова и нейният екип предложиха на посетителите от побратимения на Добрич град интересна екскурзия. Гостите бяха запознати с колекциите на библиотеката за творчеството на Дора Габе и с дарената част от личната библиотека на Петър Увалиев. Споделени бяха възможности за партньорство с библиотека от Саратов, с която да споделят опит, информация и полезни професионални практики.", "date": "2019.06.04", "title": "Добрич: Делегация от руския град Саратов бе на посещение в Общината"}
{"url": "http://www.focus-news.net/news/2019/06/04/2666236/sliven-povishena-e-opasnostta-ot-padashti-kamani-po-patya-sliven-ichera-gradets.html", "text": "Нормално проходими са  пътищата в Сливенска област, няма въведени ограничения,  съобщиха от  Областно пътно управление - Сливен . Движението е натоварено. Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. По път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас.Срокът на двата ремонта е до 30 юни.", "date": "2019.06.04", "title": "Сливен: Повишена е опасността от падащи камъни по пътя Сливен – Ичера – Градец"}
{"url": "http://www.focus-news.net/news/2019/06/04/2666235/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi-ot-km-0-do-km-14.html", "text": "Ремонт тече в участък от пътя между Севлиево и село Драгановци. Нека водачите се движат с повишено внимание в отсечката от км 0 до км 14+600. Строително монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово. От там уточниха, че трафикът в региона към този час е спокоен. Времето е предимно облачно. На места превалява дъжд и настилките са мокри. Нови въведени ограничения в областта няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 юли. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но там остава в сила забраната за ТИР-ове над 12 тона. Нека шофьорите карат с повишено внимание по пътя между Скалско – Геша. В участъка от км 25+728 до км 26+000 текат ремонтни дейности на асфалтовата настилка. Поставена е необходимата сигнализация, а дейностите продължават до 7 юни. \r\nЛуиза ТРАНЧЕВА", "date": "2019.06.04", "title": "Габрово: Ремонт се извършва в участък от пътя между Севлиево и село Драгановци от км 0 до км 14"}
{"url": "http://www.focus-news.net/news/2019/06/04/2666238/sport-dzhoana-konta-se-klasira-na-polufinala-na-rolan-garos.html", "text": "Джоана Конта се класира за полуфинал на Откритото първенство на Франция по тенис за първи път в кариерата си. Световната №26 победи седмата поставена и миналогодишна финалистка в надпреварата Слоун Стивънс с 6:1, 6:4 и за трети път ще играе във финалната четворка на турнир от Големия шлем. \r\nВ следващия кръг на британката ѝ предстои двубой срещу Петра Мартич или Маркета Вондроушова.", "date": "2019.06.04", "title": "Спорт: Джоана Конта се класира на полуфинала на Ролан Гарос"}
{"url": "http://www.focus-news.net/news/2019/06/04/2666222/pazardzhik-normalizira-se-dvizhenieto-v-grada-sled-prolivniya-dazhd.html", "text": "Нормализира се движението в Пазарджик след проливния дъжд, предаде репортер на  Радио „Фокус“ – Пазарджик . Все още на места по главните булеварди, а също и по улиците в крайните квартали има завирявания в страни от пътните платна. Най-натоварено е движението в района на двете кръгови кръстовища на моста на река Марица, а също по околовръстния път в посока Пловдив и на изхода на града в посока автомагистрала „Тракия“. Струпване на автомобили има в района на Кооперативния пазар. \r\nВаня НИКОЛОВА", "date": "2019.06.04", "title": "Пазарджик: Нормализира се движението в града след проливния дъжд"}
{"url": "http://www.focus-news.net/news/2019/06/04/2666240/kyustendil-60-stkg-e-izkupnata-tsena-na-rannite-sortove-chereshi-v-grada.html", "text": "60 ст/кг е изкупната цена на ранните сортове череши в Кюстендил. Това съобщи за  Радио „Фокус” – Кюстендил  Румен Чучков, кмет на село Горна Гращица. По думите му към момента изкупуването на плодовете е слабо. Едната фабрика все още не е започнала да изкупува ранните сортове, има само една фирма, която приема черешовата продукция предимно за пулп. „Това е традиционна цена. Миналата година кампанията също започна от 60 стотинки за килограм череши”, каза Румен Чучков. По думите му реколтата към момента е добра. Черешите са по-малко, но се очаква да бъдат по-едри и качествени. Става въпрос за средно-ранните и късните сортове череши. „Надявам се и времето да се оправи, след 10 юни да започнем брането на средно-ранните сортове”, каза Румен Чучков. По думите му очакванията са, че при черешите за прясна консумация изкупната цена ще бъде много по-висока. \r\nВенцеслав ИЛЧЕВ", "date": "2019.06.04", "title": "Кюстендил: 60 ст/кг е изкупната цена на ранните сортове череши в града"}
{"url": "http://www.focus-news.net/news/2019/06/04/2666239/the-new-york-times-balkanskata-prolet-se-prevrashta-v-lyato-i-se-nadyava-na-promyana.html", "text": "Популярният американски вестник  The New York Times  публикува статия за вълната от протести в региона под заглавие  „Балканската пролет” се превръща в лято и се надява на промяна.  Агенция „Фокус“ представя превод на материала без редакторска намеса и с уточнението, че редакцията не се ангажира с позицията на автора. \r\nНяколко десетки протестиращи се бяха събрали на алея в крайбрежния град Тиват, сгушен между пресечените планини на Черна гора и искрящото Адриатическо море. Зад тях, в пристанището, се виждаше суперяхта. \r\n„Искат да превърнат това място в следващото Монте Карло\", казва местната журналистка и активистка Антонела Райчевич. „Чудесно е, ако сте милиардер или милионер, но не е добре за гражданите на Черна гора\". \r\nРайчевич и други организатори са пътували през малката Черна гора в края на април, опитвайки се да поддръжат живи протестите срещу правителството на президента Мило Джуканович. Но с наближаването на лятото и началото на туристическия сезон, надеждите за „Балканската пролет“ изглежда вероятно да бъдат попарени в Черна гора, както вече се в случи в редица държави от бивша Югославия.  \r\nОт Босна до Сърбия и дори в Албания стотици хиляди граждани излизат по улиците в нещо като масова епидемия от недоволство. Оплакванията са различни, но всички хора са обединени от чувството, че техните правителства все повече се управляват от клептократи с авторитарни тенденции, възползвали се от младите демокрации със слаба изпълнителна власт. \r\nТам, където някога имаше надежди, че пътят на присъединяването към Европейския съюз ще принуди лидерите да предприемат реформи, много от хората, които излизат по улиците в региона, чувстват тъкмо обратното. \r\nПрезидентът на Черна гора Мило Джуканович, на 57 г., е може би най-забележителният случай. Той е най-дълго управлявалият лидер в Европа - на власт е по-дълго дори от Владимир Путин в Русия и Реджеп Тайип Ердоган в Турция. \r\nДжуканович насочи страната към НАТО през 2017 г., на фона на фанфарите на Запада, и я изведе на пътя за присъединяване към Европейския съюз.В същото време, твърдят неговите критици, той превръща Черна гора в еднопартийна държава, истински феод, където неговият почти пълен контрол подкопава върховенството на закона и допринася за личното му облагодетелстване.  \r\n„Във всеки сериозен бизнес в Черна гора трябва да има участие на неговото семейство или нанегови приятели\", казва 31-годишният Сърдан Косович, главен редактор на \"Вести\", една от малкото останали независими медии. \r\nСестрата на президента е най-добрият адвокат на страната, като помага на чуждестранните инвеститори да се присъединят към строителния бум, който се носи от брега. Братът на Джуканович притежава  банка, но не коя да е, а най-голямата финансова институция в страната. Неговият син управлява най-голямата електроцентрала в Черна гора. Неговият племенник участва в най-големите туристически проекти. \r\nКорупцията в сърцето на правителството отдавна е публична тайна. Но едва през януари Душко Кнежевич, председател на базираната в Черна гора група „Атлас“ и водеща бизнес фигура, публикува видеоклип, показващ колко лесно може да бъде подкупен местен политик. Така възмутителната реакция се превърна в действие. \r\nКнежевич, който избяга от страната под заплаха от арест, каза, че реакцията на видеото е отражение на дълбокия гняв в страната. „Ще ми бъде позволено да действам като бизнесмен, ако отдавам почит на Мило Джуканович и помагам за финансирането на неговата партия“, пише той в имейл. „Това е нещо, което всеки работещ в Черна гора трябваше да приеме като житейски факт. Тези, които искат да се противопоставят на системата, или се разбиват, или получават куршум в задната част на главата“.  \r\nПротестите започнаха от столицата Подгорица на 3 февруари. Седмица след седмица хората се събираха под мотото „Съпротива“.  В разгара си протестите привлякоха 25 000 души в страна, в която населението наброява скромните 620 000 души. \r\nТе са част от по-широко, макар и осуетено време на вълнения на Балканите. В Белград, сръбската столица, десетки хиляди демонстрират всяка събота, но това, което първоначално беше движение, сега до голяма степен е режисирано от опозиционни политици. Президентът Александър Вучич затегна хватката си върху медиите, правоприлагащите органи и съдилищата. \r\nВ Босна и Херцеговина антиправителствените протести през зимата отслабнаха и страната остава… неработеща… както винаги, разделена по етнически линии, които се втвърдяват. \r\nВ Албания протестиращите организират митинги в продължение на месеци, дори се опитват да превземат парламента. Те изискват оставката на министър-председателя Еди Рама, когото обвиняват за корупция и манипулиране на изборите през 2017 г. И все пак, Рама, който е подкрепен и от САЩ, и от Европейския съюз, изглежда сигурен в оставането си на власт. \r\nМнозина на Балканите се надяваха, че перспективата за присъединяване към Европейския съюз може да подсили младите демокрации. Но с официални представители в Брюксел, погълнати от отблъскване на заплахи от националисти в Блока, основният интерес на Европейския съюз към Балканите изглежда остава стабилността, дори за сметка на демократичните институции, казват критиците. \r\nВ Черна гора това е широко разпространеното убеждение. \r\n„Промените, които правителството направи, са с цел успокояване на Европейския съюз. Те са нещо като козметични продукти”, казва 44-годишната Татяма Крепуля, опозиционен политик от крайморския град Котор. „Те ще арестуват някои малки риби, но за основната корупция, корупцията в сърцето на това правителство, не правят нищо\". \r\nТъй като седмиците на протести в региона се превърнаха в месеци, в които няма видим резултат, не са много силни надеждите, че ще се стигне до сваляне на лидерите. Изглежда Джуканович отново е намерил начин не само да оцелее, но и да остане на върха. \r\n„Той е много гъвкав по отношение на идеологията\", казва редакторът Косов.  „Беше комунист, националист, шампион на независимостта, приятел на Запада, а сега се обръща към новия прилив на черногорски национализъм\". \r\nНа младини Джуканович се присъедини към Демократическата партия на социалистите, пряк потомък на комунистите, управлявали страната от края на Втората световна война до разпадането на Югославия. Той е един от „младите лъвове\" на Черна гора през 1989 г., водещ улични протести, осъждащи корупцията в правителството. През 90-те години на миналия век той консолидира властта си и се съюзява със Слободан Милошевич. \r\nЧерногорските сили воюваха по време на войните на Балканите от 90-те години на миналия век, но в самата страна никога не е водена битка, което му помага да поддържа подкрепа сред по-възрастните избиратели. \r\nПрез 1997 г. Западът призна, че Джуканович може да бъде в противовес Милошевич и му предостави милиони.  Тогава Джуканович смени предаността си, като постави страната твърдо в западния лагер. Впоследствие сменя длъжностите - президент, министър-председател и партиен шеф, но с всеки ход укрепваше силната си власт. \r\nПрез цялото време той бе преследван заради обвинения в корупция. Италианските прокурори издадоха заповед за арестта му през 2005 г., като го обвиниха, че е изиграл ключова роля в заговор между черногорските власти и италианската мафия за контрабанда на цигари. В крайна сметка обвиненията бяха оттеглени, след като Черна гора стана независима от Сърбия през 2006 г., а италианските съдилища предоставиха на Джуканович дипломатически имунитет. \r\nДжуканович, който е отказал да бъде интервюиран от изданието, отрече да е нарушавал законите. \r\nГоляма част от предполагаемата корупция се подхранва от процъфтяващата туристическа индустрия в страна, която вече привлича повече от един милион посетители годишно.В пристанищния град Бар правителството се опитва да завземе най-желаната земя близо до брега. Но когато предприемачите започнаха да изсичат 200-годишни кипарисови дървета, градът започна борба. \r\nВ крайна сметка верижните триони бяха изключени; кипарисовите дървета все още стоят нащрек зад строителна ограда. „Това се прояви на местно ниво, но промяната е възможна“, казва 32-годишният Горан Янкович, местен архитект. \r\nПо отношение на националното ниво обаче той не е толкова оптимистичен. „Това е дребната корупция, ежедневната корупция, която заразява страната. Тя е гнила до сърцевината“. Тереза Герова", "date": "2019.06.04", "title": "The New York Times: „Балканската пролет” се превръща в лято и се надява на промяна"}
{"url": "http://www.focus-news.net/news/2019/06/04/2666242/predstoyashti-sabitiya-v-stranata-za-5-yuni-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 10.15 часа в Гранитната зала на Министерския съвет министър Екатерина Захариева и министърът на външните работи на Кралство Нидерландия Стеф Блок ще дадат пресконференция след среща между двамата.  \r\n*** \r\nОт 11.30 часа министърът на младежта и спорта Красен Кралев и заместник-министърът на труда и социалната политика Зорница Русинова ще подпишат проект за „Разработване и внедряване на стандарти за качество при предоставяне на младежки услуги в България“ в Гранитната зала на Министерския съвет. \r\n*** \r\nОт 13.00 часа на басейн \"Спартак\" БЧК организира пресконференция за готовността на водните спасители за летния сезон.  \r\n*** \r\nОт 14.00 часа министърът на околната среда и водите ще открие в парк-градина „Централна баня“ изложението „Иновации за качество на въздуха“, на което български компании ще представят своите иновативни решения. Събитието е част от инициативите за отбелязване на Световният ден на околната среда. \r\n*** \r\nОт 09.00 часа във в.к. „Ривиера“ във Варна енергийният министър Теменужка Петкова ще участва в традиционната конференция „Българската атомна енергетика – национална, регионална и световна енергийна сигурност\". \r\n*** \r\nОт 09.00 часа 22-ри състав на Специализирания наказателен съд ще заседава по дело, образувано по молба на Слави Ж. и  Томислав А. за изменение на наложената мярка за неотклонение.  \r\n*** \r\nОт 10.00 часа 17 състав на Софийския градски съд ще гледа делото срещу Кръстин К. (прокурор в Районна прокуратура Казанлък по чл. 289 НК). \r\n*** \r\nОт 10.00 часа 8-и състав на Специализирания наказателен съд ще заседава по дело срещу Цветан В., Александър П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 16-и състав на Специализирания наказателен съд ще заседава по дело срещу Емил И., Ивайло П. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по дело срещу Иван П., Сахадат К. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.30 часа 9-и състав на Специализирания наказателен съд ще заседава по дело срещу Илиян О., Даниел Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 11.00 часа в Дом на Европа, ул. „Георги С. Раковски” №124, Бяла книга за устойчиво развитие и кръгова икономика на Балканите ще бъде представена на конференция в София. \r\n*** \r\nОт 11.00 часа в Национален пресклуб БТА Сдружение “Волжки булгари” и Български арт и фолклорен център „Нестия“ ще дадат пресконференция във връзка с предстоящия празник “Сабантуй - България”. \r\n*** \r\nОт 12.00 часа в Информационен център „София – европейска столица на спорта“ ще се проведе пресконференция по повод футболния турнир Албена Къп 2019. \r\n*** \r\nОт 13.00 часа 5-и състав на Специализирания наказателен съд ще заседава по дело срещу  Калоян Ш., Любомир С. и др., на които са повдигнати обвинения за образуване и ръководене на организирана престъпна група. \r\n*** \r\nОт 13.00 часа в сградата на Висшия съдебен съвет, ул. „Eкзарх Йосиф” № 12, ще се проведе заседание на прокурорската колегия на ВСС.  \r\n*** \r\nОт 13.00 часа в Сити Марк Арт Център на адрес: гр. София, бул. „Янко Сакъзов“ № 30, оперативна програма „Развитие на човешките ресурси“ ще зарадва деца от социални услуги в гр. София с мюзикъла на Детска вокална група „Бон-Бон“. В 12:30 часа заместник-министърът на труда и социалната политика Зорница Русинова ще направи изявление пред медиите във фоайето на Сити Марк Арт Центъра. \r\n*** \r\nОт 14.00 часа 11-и състав на Специализирания наказателен съд ще заседава по дело, образувано по молба на Иван Т, за изменение на наложената му мярка за неотклонение. \r\n*** \r\nОт 18.00 часа в НДК ще се открие 15-тото издание на Националния младежки конкурс за изящни, приложни изкуства и дизайн. \r\n*** \r\nОт 18.30 часа в Националната галерия/Двореца ще бъде представена изложбата „От Малага до Виена, минавайки през София“ , която включва творби на представители на фамилията Санча от XIX век до днес. \r\n*** \r\nОт 19.00 часа в Камерна зала „България“ на Софийската филхармония ще започне концертът „Руски приказки“ на Вокален състав „Импресия“ и Янко Маринов – пианo. \r\n*** \r\nОт 19.00 часа студенти от специалност „Съвременна хореография“ от Югозападен университет (ЮЗУ) „Неофит Рилски“ ще представят танцовия спектакъл „Мистерии в танц и движение“ в зала „Яворов“. \r\n*** \r\nОт 11.00 часа в Дома на Ловно-рибарско дружество – Варна по повод 130 години от основаването си. \r\n*** \r\nОт 11.00 часа в Пресклуб на БТА - Велико Търново проф. Николай Овчаров и проф. Пламен Павлов ще дадат пресконференция на тема: „Истини и легенди за Дракула в светлината на новите находки, разкрити от археолога проф. Николай Овчаров в Свищов“.  \r\n*** \r\nОт 19.00 часа в малка зала на МДТ \"Константин Кисимов\" ще бъде представена \"Министершата\" - комедия от Бранислав Нушич. \r\n*** \r\nОт 09.30 часа в Детска градина №10 ще се проведе Куклен спектакъл „Не пресичай на червено“. \r\n*** \r\nОт 17.00 часа в Художествена галерия ще се състои откриване на изложба по проект „Големите майстори и малките художници“ (втора част). \r\n*** \r\nОт 18.30 часа Младежки център – Добрич, Концертна зала, ще се състои Годишен концерт на Студио за поп-рок певци „Сарандев\" при Младежки център - Добрич с вокален педагог Елена Карабельова. \r\n*** \r\nОт 19.00 часа в Драматичен театър „Йордан Йовков“ ще се проведе спектакъла „Иначе казано“ на Младежки театър „Николай Бинев“ – София. \r\n*** \r\nОт 17.00 часа в Художествената галерия ще бъде открита а изложба с детски рисунки  от побратимения град Сиктивкар, Република Коми, Руска федерацията на тема „Мой Север“. \r\n*** \r\nОт 11.00 часа в хотел „Каменград“ ще се състои пресконференция относно предстоящия Milan Academy Junior Camp Panagyrishte 2019. \r\n*** \r\nМедицинският университет в града ще бъде домакин на Национална конференция по хирургия и сестринска сесия за специалистите по здравни грижи. \r\n*** \r\nОт 17.00 часа в залата на Областна администрация ще се състои \"Бавария - България: бизнес  \r\nвъзможности и перспективи\" , организиран от Бълагро-германска търговкса камара и община Плевен. \r\n*** \r\nОт 18.00 часа в читалище ,,Съгласие\" ще се състои  концерт ,,Музиката на Европа” , организиран от Областна администрация. \r\n*** \r\nОт 09.30 часа заместник-министърът на правосъдието проф. Николай Проданов и главният директор на Главна дирекция „Изпълнение на наказанията“ (ГДИН) главен комисар Васил Миладинов ще открият в Пловдив двудневен международен семинар, посветен на противодействието на радикализацията в местата за лишаване от свобода и пробационните служби. \r\n*** \r\nОт 14.30 часа в Регионална библиотека „Николай Вранчев“ ще бъде представена колекция от книги с автографи „Из книжния свят на акад. Кирил Василев“. \r\n*** \r\nОт 10.00 часа в детския отдел на библиотека „Родина“ ще се проведе творческо ателие по изработване на украса с материали за рециклиране. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Програма „Земята е нашия дом“: „Национални паркове в България“. \r\n*** \r\nОт 11.00 часа в парк “Пети октомври” ще се състои Осми Джаз форум Стара Загора 2019. \r\n*** \r\nОт 12.00 часа във фоайето на Старозагорската опера ще започне пресконференция на журито на кинофестивала „Златната липа“ 2019, на която ще бъдат обявени наградените филми. \r\n*** \r\nОт 18.00 часа във фоайето на Старозагорската опера ще започне церемонията по закриване на кинофестивала „Златната липа“ 2019.  \r\n*** \r\nОт 18.00 часа в Оперен театър ще се състои Международен филмов фестивал за ново европейско кино „Златната липа“. \r\n*** \r\nОт 19.00 часа в Драматичен театър ще бъде представен авторският спектакъл:\"Апетит\" от Здрава Каменова и Мариана Събева.   \r\n*** \r\nОт 20.30 часа сцена Лапидарум ще бъде представена „Слугинята-господарка“ - опера-буфа от Джовани Перголези. \r\n*** \r\nОт 11.00 часа в Общината ще се проведе пресконференция по повод 14-тия Международен фестивал „Вълшебен свят“. \r\n*** \r\nОт 10.00 часа в Информационния център на РИОСВ ще бъдат наградени участници в конкурса за най-добра екологична инициатива „Мисли зелено – пази природата“.", "date": "2019.06.04", "title": "Предстоящи събития в страната за 5 юни (Агенция „Фокус“)"}
{"url": "http://www.focus-news.net/news/2019/06/04/2666243/hurriyet-turskata-otbranitelna-industriya-belezhi-uvelichenie-na-iznosa-s-37.html", "text": "Турската авиационна и отбранителна индустрия успя да увеличи износа си с 37% на годишна база през януари-май, докато общият износ на страната отбеляза ръст от 5,37% през същия период, съобщава вестник  Hurriyet . \r\nПрез първите пет месеца на 2019 г. приходите от износ на местната авиационна и отбранителна промишленост възлизат на 1 млрд. долара, спрямо 784 млн. долара преди година. \r\nОсновният износен пазар на турските компании от отбранителната промишленост е САЩ. Експортът там бележи ръст от 20,8% до 353 млн. долара. Износът за Катар скочи с повече от 1300% до 123 млн. долара. \r\nПрез първите пет месеца на тази година турските авиационни и отбранителни компании са доставили на Германия стоки на стойност 108 млн. долара, което е с 6.6% повече в сравнение със същия период на 2018 година. \r\nДоставките за Оман са нараснали с 40%, достигайки 101 милиона долара, а Обединените арабски емирства са закупили стоки от местни фирми на стойност 63,5 млн. долара, което е с 1800% повече от година по-рано. \r\nСпоред официалните данни износът за Нидерландия е нараснал с 1.39% на годишна база до 33.7 млн. долара, но доставките за Индия са спаднали с 12.5% до 30.3 млн. долара. \r\nИзносът за Обединеното кралство и Саудитска Арабия нараства съответно с 16,7% и 193% до 27,6 млн. долара и 21,4 млн. долара. \r\nДанните също така показват, че Азербайджан е закупил стоки на стойност 19,2 млн. долара за периода януари-май, което е с 19,3% повече от година по-рано. \r\nВ разглеждания период общият износ на Турция е нараснал с 5,37% до 76,6 млрд. долара. Само през май износът на страната достигна най-високото си ниво от 16,8 млрд. долара. \r\nВъншнотърговският дефицит възлиза на 10,5 млрд. долара за първите пет месеца на 2019 г. спрямо дефицита от 36 млрд. долара за периода януари-май миналата година. \r\nМинистърът на финансите Берат Албайрак приветства последните данни за търговията.  \r\n„Ще укрепим нашия производствен и износен икономически модел със стъпки във всяка област и ще поставим въпросът за текущите сметки на дневния ред”, написа Албайрак в социалната мрежа „Туитър“. Тереза Герова", "date": "2019.06.04", "title": "Hurriyet: Турската отбранителна индустрия бележи увеличение на износа с 37%"}
{"url": "http://www.focus-news.net/news/2019/06/04/2666241/varna-evakuirani-sa-nay-blizkite-kashti-do-prelivashtiya-yazovir-kray-selo-tutrakantsi.html", "text": "Служители на полицията и РДПБЗН – Варна предупреждават хората в близост до язовира, който прелива в село Тутраканци. Това съобщи за  Радио „Фокус“ – Варна  говорителят на Областната дирекция на МВР във Варна Ивана Милева във връзка с язовир в провадийското село Тутраканци, който прелива заради обилните дъждове. „На място има служители на полицията и на Регионална дирекция „Пожарна безопасност и защита на населението“, които активно извършват дейности по предупреждаване и оповестяване на населението. Най-близките къщи до язовира са евакуирани - хората са изведени от тях, за да не бъдат подложени на опасност“, съобщи Ивана Милева. По думите ѝ нивата на язовира се наблюдават. Към момента има образуван кризисен щаб с представители на пожарната и полицията, който следи ситуацията. \r\nБояна АТАНАСОВА", "date": "2019.06.04", "title": "Варна: Евакуирани са най-близките къщи до преливащия язовир край село Тутраканци"}
{"url": "http://www.focus-news.net/news/2019/06/04/2666244/mosv-i-stolichna-obshtina-organizirat-praznik-i-izlozhenie-za-svetovniya-den-na-okolnata-sreda.html", "text": "За Световния ден на околната среда 5 юни Министерството на околната среда и водите, съвместно със Столична община, организира празник и изложение с акцент върху подобряване качеството на атмосферния въздух. Това съобщиха от пресцентъра на  МОСВ . Събитието ще бъде съпътствано с концерт, викторина и други прояви, които целят да стимулират отговорно поведение и ангажиране с обществено значимата кауза за по-чист въздух. Ще участват известни изпълнители, ансамбли от Националния дворец на децата и представители на Националния ученически екопарламент. В изложението „Иновации за качество на въздуха“ български компании ще представят електромобили и велосипеди, зарядни станции, бездимни печки и други решения за по-чиста околна среда. \r\nСъбитието ще бъде открито от министъра на околната среда и водите Нено Димов утре, 5 юни (сряда), от 14.00 часа, в парк-градина „Централна баня“.  \r\nСветовният ден на околната среда е най-мащабното ежегодно събитие, посветено на защита на природата. Инициативата е основен механизъм на ООН за повишаване на осведомеността и за насърчаване на действия за опазване на околната среда. Темата на този ден за 2019 г. е: „Замърсяване на въздуха“ - Ние не можем да спрем да дишаме, но можем да предприемем стъпки за подобряване качеството на въздуха. \r\nМОСВ и неговите структури в страната организират над 50 инициативи за Световния ден на околната среда.", "date": "2019.06.04", "title": "МОСВ и Столична община организират празник и изложение за Световния ден на околната среда"}
{"url": "http://www.focus-news.net/news/2019/06/04/2666247/prof-georgi-mihaylov-bsp-darzhavata-da-se-namesi-i-da-napravi-po-gavkava-lekarstvenata-politika.html", "text": "Проблемите с лимитите в здравеопазването не са нови. Още при конструирането на Националния рамков договор искахме отпадането на лимитите, но за съжаление това не бе прието. Това каза народният представител от ПГ на \"БСП за България\" проф. Георги Михайлов пред бТВ, съобщиха от  пресцентъра на партията . Той добави, че в големи болници дори съществуват \"виртуални легла\", които се прехвърлят в зависимост от това- в кое отделение лимитът се доближава. \"Това е парадокс, а не реално здравеопазване,  защото хора, които се нуждаят от медицинска помощ, не могат да я получат\", заяви Михайлов. Народният представител коментира, че когато финансирането на болниците минава през клинични пътеки, за да не изпаднат в несъстоятелност, болниците трябва да \"въртят\" пътеки.  \"Докато тази система не рухне, а всички искат това да се случи, ще трябва да има лимити, протести, дела на болници срещу НЗОК и в края на всяка година мълчаливо ще се прави промяна на бюджета на касата, за да може да се удовлетворят финансовите нужди на здравеопазването\", коментира още Георги Михайлов. \r\n\"Изчезването на лекарства от пазара е свързано с ужасяващо дефектната лекарствена политика на държавата, която се дирижира от НЗОК и министерството\", категоричен бе Георги Михайлов. Той заяви, че това, което се върши, е безобразие. Народният представител каза още, че търговията със стратегически важни лекарства се дирижира от две - три фирми и когато те имат конфликт с клиент или дистрибутор, доставката може да спре. \"В момента, например, липсва Винкристин - стратегическо лекарство за лечението на туморни заболявания и левкимии при децата и колегите от детската онкология се чудят с какво да го заместят. Това е унизително и грозно. Държавата трябва да се намеси и да направи по-гъвкава своята лекарствена политика\", заяви още проф. Георги Михайлов.", "date": "2019.06.04", "title": "Проф. Георги Михайлов, БСП: Държавата да се намеси и да направи по-гъвкава лекарствената политика"}
{"url": "http://www.focus-news.net/news/2019/06/04/2666246/mvr-sluzhitelite-na-pozharnata-sa-reagirali-na-72-signala-za-proizshestviya.html", "text": "До 18.00 часа днес служителите на ГД “Пожарна безопасност и защита на населението” са реагирали на 72 сигнала за произшествия, от които 18 пожара и 54 аварийно-спасителни дейности. Това съобщиха от пресцентъра на  МВР . Към момента силите и средствата на звената за ПБЗН участват в локализирането и ликвидирането на 17 произшествия.  \r\nПожарните екипи в Пловдив са реагирали на 36 сигнала за наводнени мазета, приземни етажи и мазета и дворове, вследствие на падналите проливни дъждове. Продължават работата на още 4 екипа от РДПБЗН-Пловдив.  Във Варна от 12.00 часа до 15.00 часа екипите на РДПБЗН–Варна са реагирали на 12 сигнала, свързани с наводнени мазета, приземни етажи и мазета. Служители на РДПБЗН-Бургас са реагирали на 10 сигнала, отново свързани с наводнени мазета, приземни етажи и мазета.", "date": "2019.06.04", "title": "МВР: Служителите на пожарната са реагирали на 72 сигнала за произшествия"}
{"url": "http://www.focus-news.net/news/2019/06/04/2666245/varna-chastichno-bedstveno-polozhenie-e-obyaveno-v-provadiya-zaradi-prelivane-na-yazovir-tutrakantsi.html", "text": "След сигнал за преливане на язовир „Тутраканци“ на територията на община Провадия е създадена организация, от общинския щаб е обявено частично бедствено положение. Това съобщиха от пресцентъра на  МВР . Два екипа на пожарната и хидромодул бяха изпратени на място, над стената се поставяха чували с пясък, предприе се и разширяване на преливника с помощта на багер. Заради непосредствена опасност бяха временно евакуирани част от жителите на селото. Към момента се отчита спад в нивото на язовира, няма и преливане през стената. Междувременно е предупреден и кметът на съседно село Бозвелийско за готовност за евакуация при необходимост, както и областният управител за създадената организация и състоянието към момента.", "date": "2019.06.04", "title": "Варна: Частично бедствено положение е обявено в Провадия заради преливане на язовир \"Тутраканци\""}
{"url": "http://www.focus-news.net/news/2019/06/04/2666250/varna-nivoto-na-yazovir-tutrakantsi-e-spadnalo-s-50-santimetra-vsledstvie-na-otvodnitelni-deynosti.html", "text": "Нивото на язовир „Тутраканци“ е спаднало с 50 сантиметра вследствие на отводнителни дейности. Това съобщи за  Радио „Фокус“ – Варна  областният управител на Варна Стоян Пасев. Съобщение за преливане на язовира е получено в ранния следобед. Веднага е задействан общиснският план за бедствия и аварии. На място са изпратени екипи на полицията и Регионална дирекция „Пожарна безопасност и защита на населението“. Около 10 човека, живущи в най-близко разположените къщи до язовира, са били евакуирани, като къщите са изградени по ниско от язовирната стена. По думите на Стоян Пасев евакуацията се е наложила, тъй като язовирната стена е изградена от насип земна маса. Вследствие на водата този насип е подкопан от 5 метра до 2.5 метра. Стоян Пасев обясни, че с помощта на местни арендатори на място са направени отводнителни канали, за да бъде източена водата от язовира. Към момента изтича вода от преливника и още два отвора. На място продължават да се трупа пясък и преградни съоръжения, които да вдигнат нивото на най-засегнатите места от язовирната стена. Стоян Пасев съобщи, че язовирът се захранва главно от водосборни дерета, като в момента тече прокопаване към река Бозвелийска наблизо, за да може да спре пълненето на язовира от дъждовна вода, заради очакваните обилни валежи и в следващите дни. В утрешния ден ще стане ясно на какво се дължи преливането на язовира. \r\nБояна АТАНАСОВА", "date": "2019.06.04", "title": "Варна: Нивото на язовир „Тутраканци“ е спаднало с 50 сантиметра вследствие на отводнителни дейности"}
{"url": "http://www.focus-news.net/news/2019/06/04/2666252/predstoyashti-mezhdunarodni-sabitiya-za-5-yuni-agentsiya-fokus.html", "text": "Държавният глава на САЩ Доналд Тръмп и кралица Елизабет II ще присъстват на церемония за отбелязване на 75-ата годишнина от десанта на Съюзниците. \r\n***  Лидерът на Париж Еманюел Макрон ще отдаде почит на Френската съпротива по повод 75-ата годишнина от десанта на Съюзниците. \r\n***  Посещение на държавния глава на Китай Си Дзинпин. \r\n***  В Дания се провеждат общи избори.  \r\n***  ЕК ще разпространи препоръки за бюджетите на страните-членки на Общността.  \r\n***  Държавният глава на Украйна Владимир Зеленски ще се срещне с председателя на Европейския съвет. \r\n*** Навършват се две години от началото на блокадата на Катар от Саудитска Арабия и арабските съюзници на Рияд. \r\n***", "date": "2019.06.04", "title": "Предстоящи международни събития за 5 юни (Агенция „Фокус“)"}
{"url": "http://www.focus-news.net/news/2019/06/04/2666249/daniela-daritkova-gerb-partiite-ne-sa-zabelyazali-razlikata-v-subsidiite-nadvzetite-sredstva-shte-badat-vazstanoveni.html", "text": "Партиите не са забелязали разликата в субсидиите. Това каза председателят на парламентарната група на ГЕРБ Даниела Дариткова в предаването \"Още от деня\" по  БНТ . \"Със субсидията на политическите партии се получи неточно прилагане на разпоредбите на закона\", коментира Дариткова. Тя допълни, че гласуваната днес в комисия законодателна промяна дефинира ясно и точно какви са ангажиментите за изплащане на субсидии на политическите партии и как ще бъдат възстановени надвзетите средства, които са около 14,5 милиона. \r\nСпоред Дариткова партиите не са забелязали, че са получили повече средства към субсидията си, защото \"никой не е тръгнал да изчислява\" и допълни, че критиките на БСП и искането на оставки е некоректно, защото и те са получили субсидия. Според председателя на ПГ на ГЕРБ излизането на БСП от парламента е било грешка, която е била отчетена и от техните избиратели на европейските избори. Дариткова каза, че се надява БСП отново да се превърнат \"в тази силна опозиция, която познавахме преди напускането им на парламента\". Според нея е важно да се чуват и други гледни точки в Народно събрание. \r\nОтносно предложеното от депутата от ДПС Делян Пеевски намаляване на ДДС ставката на някои продукти, Дариткова отговори: \"Смятам, че темата при условие, че има толкова голяма подкрепа при двете опозиционни партии, би следвало да бъде разгледана\". Тя допълни, че по въпроса на първо място трябва да се чуят експертите, които да обяснят какъв би бил рискът за социалните плащания при едно такова намаляване на ставката на ДДС.  \r\nЗа оттеглянето на Цветанов от всички постове в ГЕРБ, Дариткова коментира, че според нея темата трябва да бъде затворена. \"Оставката е факт. Оценката е дадена от господин Борисов. Оттук нататък всеки поема своите ангажименти\", коментира тя. Дариткова допълни, че вярва, че Цветан Цветанов няма да се обърне срещу партията, защото \"е приел завинаги идеята ГЕРБ и няма да изневери на тази идея\".", "date": "2019.06.04", "title": "Даниела Дариткова, ГЕРБ: Партиите не са забелязали разликата в субсидиите, надвзетите средства ще бъдат възстановени"}
{"url": "http://www.focus-news.net/news/2019/06/04/2666253/nfsb-partiyata-ostro-se-protivopostavya-na-provezhdaneto-na-parada-sofiya-prayd-na-8-yuni-v-stolitsata.html", "text": "Национален фронт за спасение на България остро и категорично се противопоставя на провеждането на гей-парада „София Прайд“ на 8 юни в столицата. Това съобщиха от пресцентъра на  НФСБ  \"Още преди 5 години ние предупредихме, че хората със сексуални отклонения ще започнат да издигат и политически искания. Оказахме се прави. Днес, под формата на борба за равни права, гей-двойки започват да предявяват претенции, които са в разрез с Конституцията и устоите на държавата ни\", се посочва още в съобщението на партията. \"Мълчаливото съгласие на Столичната община с ярката демонстрация на това агресивно сексуално малцинство отваря врата за последваща ескалация на по същество противоестествени искания като узаконяване на еднополови бракове, осиновяване на деца от еднополови двойки и др. Такива идеи са изцяло извън дневния ред на обществото ни, несъвместими са с обществения морал, традициите и православните устои на българския народ.  \r\nДопълнителни елементи на политическа украса внася и присъствието на високопоставени политически фигури в редиците на шествието на гей-парада. Нещо повече – досегашната практика сочи, че сред участниците в прайда има непълнолетни – и то не малко. Недопустимо е това да се случва пред очите на връстниците им и на цялото общество\", се казва още в позицията. От НФСБ уточняват, че никой не пречи на тези хора да се самоопределят. \"Но ние категорично се противопоставяме това самоопределение да се натрапва на обществото ни по един безпардонен начин в центъра на София.  България е държава, успяла да съхрани и до днес традиционните си морални ценности и православни устои. Опитът за промяна на тези ценности, насочен особено силно срещу децата, е абсурден и недопустим. Затова казваме ясно и категорично „Не!“ на провеждането на гей-парада\", се казва още в съобщението на партията.", "date": "2019.06.04", "title": "НФСБ: Партията остро се противопоставя на провеждането на парада „София Прайд“ на 8 юни в столицата"}
{"url": "http://www.focus-news.net/news/2019/06/04/2666251/nimh-utre-otnovo-shte-se-razviva-kupesto-dazhdovna-oblachnost-i-na-mnogo-mesta-glavno-v-zapadna-i-tsentralna-balgariya-shte-ima-valezhi-i-gramotevichni-buri.html", "text": "През нощта ще превали на отделни места, главно в планинските райони. В сутрешните часове над по-голямата част от страната облачността ще намалее до предимно слънчево. Това съобщи за  Агенция „Фокус”  дежурният синоптик Анна Дякова от Националния институт по метеорология и хидрология (НИМХ). Атмосферното налягане ще остане без съществена промяна - близко до средното за юни. След обяд и до полунощ отново ще се развива купесто-дъждовна облачност и на много места, главно в Западна и Централна България, ще има валежи и гръмотевични бури. Остава повишена вероятността за локални интензивни явления и градушки, но на по-малко места, в сравнение с предишните дни. В източните райони ще е почти без валежи, с повече слънчеви часове и по-топло. Максималните температури ще са предимно между 21° и 26°. \r\nПо Черноморието ще преобладва слънчево време. Ще духа слаб до умерен вятър от изток-югоизток. Максимални температури на въздуха: 23-26°. Температурата на морската вода е 21-22°, на север от нос Калиакра - 17°. Вълнението на морето ще е около 2 бала. \r\nНад планините в следобедните часове ще се развива купеста и купесто-дъждовна облачност и на много места ще има краткотрайни валежи от дъжд, придружени с гръмотевици. Ще духа слаб до умерен югозападен вятър. Максималната температура на височина 1200 метра около 16°, на 2000 метра – около 9°. \r\nВ четвъртък преди обяд ще бъде слънчево. В следобедните часове над западната половина от страната ще се развива купеста и купесто-дъждовна облачност и на места там ще прегърми и превали, по-интензивно в Рило-Родопската област. Над източните райони през целия ден ще се задържи предимно слънчево. Максималните температури ще са предимно между 23° и 28°. В петък вятърът ще се обърне от северозапад, ще остане слаб. Валежите в западната половина от страната ще намалеят, но ще се увеличи вероятността за превалявания, придружени с гръмотевици на изток, главно в североизточните райони; на отделни места в планините в следобедните часове също ще превали краткотраен дъжд. Значителни валежи не се очакват. Ще се затопля и максималните температури в по-голямата част от страната ще са между 25° и 30°, в отделни райони в събота, и малко по-високи.", "date": "2019.06.04", "title": "НИМХ: Утре отново ще се развива купесто-дъждовна облачност и на много места, главно в Западна и Централна България, ще има валежи и гръмотевични бури"}
{"url": "http://www.focus-news.net/news/2019/06/04/2666256/strana-ukrayna-ks-na-ukrayna-mozhe-da-otmeni-predsrochnite-izbori-do-kraya-na-yuni.html", "text": "Конституционният съд на Украйна може да отмени предсрочните избори в страната, подчертават в редакцията на киевското издание  „Страна“ . \r\nПо-рано през деня КС на Украйна разгледа въпроса за определяне на формата на производството по постановлението на президента Владимир Зеленски относно прекратяването на осмата Върховна Рада. Решено бе да се започне устно производство, като първото заседание е насрочено за следващата седмица, 11 юни. Освен това случаят се счита за спешен. Това означава, че решението трябва да бъде взето в рамките на един месец от деня на приемане за разглеждане на въпроса (т.е. до края на юни). С други думи, присъдата ще бъде произнесена преди 21 юли. И ако позицията на съда е отрицателна, няма да има предсрочни избори, пояснява изданието. Тереза Герова", "date": "2019.06.04", "title": "„Страна“ (Украйна): КС на Украйна може да отмени предсрочните избори до края на юни"}
{"url": "http://www.focus-news.net/news/2019/06/04/2666254/kathimerini-gratskiyat-poslanik-v-berlin-vrachi-verbalna-nota-na-germaniya-otnosno-voennite-reparatsii.html", "text": "Гърция изпрати вербална нота до Германия, в която повтори дългогодишните си претенции за военни репарации за престъпленията, извършени от нацистите по време на Втората световна война. Съответното съобщиха от Министерството на външните работи на южната ни съседка, отбелязва електронното издание на атинския вестник  Kathimerini . \r\nНотата, която гръцкият посланик в Берлин е предал на германското външно министерство, призовава страната да започне преговори, тъй като репарациите са „морален и материален въпрос“ от „голямо значение за гръцкия народ”. \r\n„Гръцките претенции се отнасят за щети и обезщетения за загуби, понесени от Гърция и нейните граждани през Първата и Втората световна война... за жертвите и потомците на жертвите на германската окупация, за изплащането на заемите и връщането на ограбените и незаконно премахнати археологически и други културни ценности“, се казва в съобщение от външнополитическото ведомство в Атина. \r\nНа 17 април гръцкият парламент одобри предложение на парламентарна комисия за официално искане на обезщетения от Германия за военни престъпления. Берлин отхвърли исканията, като заяви, че въпросът за репарациите е затворен. \r\nДокладът на комисията оценява щетите на до 300 милиарда евро. Тереза Герова", "date": "2019.06.04", "title": "Kathimerini: Гръцкият посланик в Берлин връчи вербална нота на Германия относно военните репарации"}
{"url": "http://www.focus-news.net/news/2019/06/04/2666255/odmvrsofiya-signal-za-intsident-v-uchilishte-v-selo-dzhurovo-ne-e-poluchavan-nito-na-tel-112-nito-direktno-v-ru-pravets.html", "text": "Сигнал за инцидент в училище в село Джурово не е получаван нито на тел. 112, нито директно в РУ-Правец. Това съобщи  говорителят на ОДМВР – София  Мариола Маркова. С оглед изясняване на обстоятелствата около случая служители на РУ-Правец веднага са изпратени на място. По данни на директора на учебното заведение, момчето е пострадало около 14.30 часа, при игра на футбол, вследствие на спъване и последвало падане. То е транспортирано към столична болница със съмнение за комоцио.", "date": "2019.06.04", "title": "ОДМВР–София: Сигнал за инцидент в училище в село Джурово не е получаван нито на тел. 112, нито директно в РУ-Правец"}
{"url": "http://www.focus-news.net/news/2019/06/04/2666248/afp-prezidentat-na-meksiko-shte-provede-pregovori-s-donald-tramp-za-mitata-ako-e-neobhodimo.html", "text": "Президентът на Мексико Андрес Мануел Лопес Обрадор увери, че ще проведе разговори с държавния глава на САЩ Доналд Тръмп „ако е необходимо\" с оглед заплахата на лидера на Белия дом да наложи тарифи за износа от латиноамериканската страна, предава  AFP . \r\n„Ако е необходимо, ще го направим\", отговори Лопес Обрадор, в отговор на въпрос дали ще се срещне с Тръмп, за да потърси споразумение и да избегне  налагането на мита. Очаква се те да влязат в сила в понеделник, припомня агенцията.  Тереза Герова", "date": "2019.06.04", "title": "AFP: Президентът на Мексико ще проведе преговори с Доналд Тръмп за митата, „ако е необходимо“"}
{"url": "http://www.focus-news.net/news/2019/06/04/2666237/filip-popov-bsp-ministarat-na-finansite-nepravilno-e-razpredelil-parite-za-partiite.html", "text": "Министърът на финансите не си е свършил работата и е разпределил неправилно парите за партиите и коалициите. Отговорник за това е министърът на финансите. И това е записано в Закона за политическите партии. Това каза пред БНР секретарят на ПГ на \"БСП за България\" и зам.- председател на правната комисия в НС Филип Попов по повод изплатените в повече суми по годишните субсидии на партиите за периода 2016 г.– 2018 г., съобщиха от пресцентъра на  БСП . Той напомни, че именно в нормативните актове ясно е разписано, че субсидията е 11 лв. за глас и няма обяснение как са станали повече, след като методологията на изчисляване не е променяна. \"Има определен брой гласове на вот за партия или коалиция с по 11 лева на глас. Няма нищо сложно в това изчисление, очевидно министърът на финансите се е затруднил. Затова следва да понесе отговорност. Следва прокуратурата да развие разследването си по отношение на отговорността му, защото той трябва да контролира\", каза още Филип Попов.  \r\n\"Този, който правоприлага закона, носи отговорност. Имаме политическо решение в БСП да съдействаме по всички възможни начини за връщане на неправомерно даденото ни от Министерството на финансите\", каза Филип Попов. \"Работа на министъра на финансите е съответната партия или коалиция колко пари трябва да получи в няколко транша\", поясни той и добави, че не може да поеме вината на този, който не си е свършил работата. \"Това е извън нашата партия като компетенция, както и на другите партии. Всички са разчитали, че Министерството на финансите си е свършило работата\", добави той.", "date": "2019.06.04", "title": "Филип Попов, БСП: Министърът на финансите неправилно е разпределил парите за партиите"}
{"url": "http://www.focus-news.net/news/2019/06/04/2666257/veliko-tarnovo-335-narusheniya-na-trudovoto-zakonodatelstvo-e-konstatirala-inspektsiyata-po-truda-prez-mesets-may.html", "text": "335 нарушения на трудовото законодателство е констатирала Инспекцията по труда във Велико Търново през месец май. Това съобщи за  Радио „Фокус“ – Велико Търново  директорът инж. Невена Стефанова. Тя посочи, че две от нарушенията касаят неизпълнени предписания. 79 от установените нарушения касаят организацията и управлението на дейността по здравословни и безопасни условия на труд като липса на документи, инструктаж и обучение и други. 39 са за безопасността на работното оборудване и технологичните процеси – неосигурена защита от директен и индиректен допир до ел. ток, липсващи измервания, удостоверяващи ефективността на защитните мероприятия срещу поражения от ел. ток, липса на правоспособност на персонала за работа със съоръжения с повишена опасност и други. Нарушенията по хигиена на труда са 13. Те са свързани с медицински прегледи, здравен анализ и други.  ”По трудовите правоотношения установените нарушения са 202 броя, като най-честите нарушения са по заплащането на труда, липсата на документация, работното време. „В резултат на извършените през месец май проверки и с цел отстраняване на констатираните нарушения са приложени принудителни административни мерки. Дадени са 331 задължителни за изпълнение преписания. Задължителни предписания за отстраняване на нарушение, свързано с начисляване във ведомости за заплати на сума, по-малка от сумата, която е изплатена на работника, са 7. Задължителните за изпълнение предписания за изпращане на уведомление за сключен трудов договор, когато е установено, че не е спазен срокът по чл.62, ал.З от КТ за изпращането му, са 2. 29 са задължителните за изпълнение предписания за изплащане на неизплатени трудови възнаграждения и обезщетения след прекратяване на трудовите правоотношения“, посочи инж. Невена Стефанова. \r\nНадежда КРЪСТЕВА", "date": "2019.06.04", "title": "Велико Търново: 335 нарушения на трудовото законодателство е констатирала Инспекцията по труда през месец май"}
{"url": "http://www.focus-news.net/news/2019/06/04/2666258/kazanlak-v-muzeya-na-rozata-byaha-vracheni-nagradite-badeshte-za-detsata-za-prinos-kam-kauzi-svarzani-s-detsata-na-obshtinata.html", "text": "В Музея на розата бяха връчени наградите „Бъдеще за децата“ за принос към каузи, свързани с децата на общината, предаде кореспондент на  Радио „Фокус” . Инициативата е на Сдружение „Бъдеще за децата” и се реализира в партньорство с Фондация „Сиидър” и с подкрепата на Община Казанлък. \r\nЗа инициативата са получени седемнадесет номинации, разпределени в три категории: обществена личност - с цялостен принос за подобряване условията на живот на децата в град Казанлък; бизнес с кауза – фирма, организация, представител на малък или среден бизнес, които системно подкрепят значими мероприятия, свързани с децата в град Казанлък; и приятел на детето – доброволци, представители на различни професии - учители, специални педагози, психолози, лекари, ментори и други и всички направили нещо значимо за нашите деца.  \r\nНа официалната церемония по връчване на наградите и тази година бяха отличени инициативи и кампании, организирани в подкрепа на децата на община Казанлък. \r\nНаградата е създадена преди пет години, за да засвидетелства уважението към общественици, граждани, приятели на детето, дарители, фирми и \r\nграждански структури, които подкрепят децата на община Казанлък. \r\nПраво на номинация имаха всички организации работещи с деца – училища,  детски градини, клубове, читалища, детски центрове, медии, родители, хора от общността. \r\nСлавяна ГАЙДАРОВА", "date": "2019.06.04", "title": "Казанлък: В Музея на розата бяха връчени наградите „Бъдеще за децата“ за принос към каузи, свързани с децата на общината"}
{"url": "http://www.focus-news.net/news/2019/06/04/2666260/blagoevgrad-v-regionalniya-istoricheski-muzey-be-otkrita-izlozhbata-140-godini-ot-rozhdenieto-na-d-r-boris-proevski-1879-1961-g.html", "text": "В Регионален исторически музей - Благоевград бе открита изложбата „140 години от рождението на д-р Борис Проевски (1879 – 1961 г.)“, предаде репортер на  Радио „Фокус“ - Пирин . Изложбата представя културни ценности от архива на д-р Борис Проевски, една част от които се съхраняват в Държавен архив, а друга – в Регионалния исторически музей. В експозицията са изложени държавни отличия и грамоти на д-р Проевски, както и части от неговото облекло и от бита от родния му дом. Изложбата ще остане в залите на музея до 17 юни. \r\nНа откриването на изложбата присъстваха служители на Регионален исторически музей - Благоевград, директорът му - д-р Кирил Алексиев, Любима Петрова - директор на Държавен архив - Благоевград, ученици и граждани. \r\nД-р Кирил Алексиев заяви, че д-р Борис Проевски е една от най-значимите личности, допринесли за развитието на Благоевград.  \r\nД-р Борис Проевски не само следва своя хуманен дълг като лекар в Горноджумайската гимназия „Св. Св. Кирил и Методий“ - Бивша Солунска, той е участник в националноосвободителните борби, в двете Балкански и Първата световна войни и активен обществен деятел - председател на Македоно-одринското опълченско дружество в града, председател на Дружеството за защита на децата и на Ловното дружество, подпредседател на градското читалище „Съгласие“. Той е инициаторът за построяването на Ловния дом и на училищната лятна почивна база в местността „Картала“ в Рила планина. \r\nНатали СТЕФАНОВА", "date": "2019.06.04", "title": "Благоевград: В Регионалния исторически музей бе открита изложбата „140 години от рождението на д-р Борис Проевски (1879-1961 г.)“"}
{"url": "http://www.focus-news.net/news/2019/06/04/2666259/sport-dadzh-prekasna-chetvartfinalite-na-rolan-garos.html", "text": "Лошото време над Париж стана причина за временно прекъсване на четвъртфиналите на Ролан Гарос. Прогнозите на синоптиците са за буря, което накара организаторите да обявяват спиране на двубоите.  \r\nНа централния корт „Филип Шатрие“ Надал води с 6:1, 6:1, 4:2 срещу Кей Нишикори.  \r\nНа „Сюзан Лагнлен“ Роджър Федерер има преднина пред Стан Вавринка със 7:6, 4:6, 7:6, 3:3.", "date": "2019.06.04", "title": "Спорт: Дъдж прекъсна четвъртфиналите на Ролан Гарос"}
{"url": "http://www.focus-news.net/news/2019/06/04/2666263/mvr-stolichnata-politsiya-izdirva-66-godishen-mazh.html", "text": "8 РУ - СДВР издирва Боян Николов Найденов от София. Това съобщиха от пресцентъра на  МВР . 66-годишният мъж е в неизвестност от 15.00 часа на 10 май, когато е напуснал дома си в ж.к. „Дружба“ 1. Хората, които разполагат с информация за издирвания мъж, могат да се обадят на телефони: 112, 02/9825310 и 02/9827339 или в най-близкото поделение на МВР. Анонимността е гарантирана.", "date": "2019.06.04", "title": "МВР: Столичната полиция издирва 66-годишен мъж"}
{"url": "http://www.focus-news.net/news/2019/06/04/2666264/foreign-policy-ne-mozhete-da-pobedite-natsionalizma-taka-che-sprete-da-se-opitvate.html", "text": "„Още през 2011 г. написах статия за „най-мощната сила в света“. Това, което имах предвид, не беше ядрено възпиране, интернет, Бог, Лейди Гага или дори пазарът на облигации; това беше национализмът. Идеята, че хората образуват различни общности, основаващи се на общ език, култура, етническа принадлежност и самосъзнание, и че тези групи управляват себе си, е оформила историята от последните 500 години по начини, които мнозина хора все още не разбират“, пише професор Стивън Уолт от Университета „Харвард“ в статия за американското издание  Foreign Policy . \r\nОттогава нищо не се е случило, за да променя мнението си; ако не друго, то поне важността на разбирането на силата на национализма е още по-голяма днес. Национализмът - по-конкретно, желанието да се възстанови изгубената национална автономия - накара британците да напуснат Европейския съюз, въпреки че лидерите на Брекзит не могат да разберат как да го направят, а излизането на страната от Общността вероятно ще направи повечето британци по-бедни и дори би могло да доведе до евентуално разпадане на цялото Обединено кралство. Президентът на САЩ Доналд Тръмп заложи на националистическа носталгия за въображаемото минало („Направете Америка отново велика“) в надпреварата за Белия дом през 2016 г. В основата й са протекционистката и антиимигрантската политика, която поддържа лоялната му политическа база. Национализмът играе централна роля в амбициозните усилия на китайския президент Си Дзинпин да превърне страната си в световен лидер; това е общата нишка, обединяваща десни европейски политици във Франция, Австрия, Италия, Унгария и Полша. Навсякъде, където погледнем, в действителност човек вижда национализъм. \r\nЗащо национализмът е толкова силен и защо неговото въздействие е толкова важно? \r\nПо начало хората са социални същества. От момента, в който се родим, ние принадлежим към някаква общност - семейство, племе, село, провинция и днес - страна. Тъй като ние зависим от хората около нас от самото начало, хората са се развили, за да бъдат силно чувствителни към различията в групата/извън групата. Способността бързо да се идентифицират приятели и врагове някога е била критична за оцеляването и е по-лесно да се разчита на прости показатели („тя говори моя език“, „той изглежда различно от моята група“), отколкото да извърши задълбочена оценка на някому чужд характер или склонност. Имайки предвид тези еволюционни императиви, едва ли е изненадващо, че хората вероятно сме по-чувствителни към такива различия, отколкото би трябвало да бъдем. Това не означава, че не можем да видим отвъд нашите собствени племена и да изграждаме мощни привързаности към другите, или че не можем да предефинираме кой е „в“ или „извън“ във времето; просто трябва да кажем, че имаме силна склонност да се идентифицираме по-силно с тези, които считаме за такива „като нас“. \r\nДосега „нацията“ е най-голямата културна група с този вид трайно привличане за своите членове. Определящите черти, които съставляват една нация, могат да варират, но обикновено включват общ език, споделена култура, териториален произход и общ разказ за колективното минало. Най-важното е, че нацията е група от хора, която представя себе си като уникална общност с определена идентичност. В известната фраза на Бенедикт Андерсън нациите са „въображаеми общности\", където всички непознати все пак се признават взаимно като принадлежащи към една и съща група. \r\nНещо повече, както отбелязва Джон Миршаймър в книгата си „Голямата заблуда“, силата на национализма почива отчасти на симбиотичните му отношения с държавата. Предвид конкурентния натиск, присъщ на свят без централна власт, държавите имат мощни стимули да насърчават националното единство в рамките на своите граници, така че гражданите да са лоялни и по-склонни да се жертват за държавата, когато е необходимо. Насърчаването на национализма - и особено на общия език - също спомогна за създаването на по-единни национални икономики и по-продуктивно население, като по този начин повиши общия капацитет на държавата. \r\nПо същия начин националните групи, които нямат собствена държава, са по-уязвими за завоевание, преследване или асимилация. Ето защо много нации решиха, че собствената държава е най-добрият начин да се гарантира тяхното оцеляване като независима културна група. Нещастните истории на кюрдите, палестинците, тамилите и много други показват какво може да се случи, когато стремежите на една национална група към държавност са многократно осуетявани.  \r\nНакратко, в съвременния свят държавите искат собствени държави, за да осигурят оцеляването и автономията си, а държавите насърчават национализма, за да се укрепят и да запазят своята независимост. Националистическите движения се надяват да присъединят към редиците си членовете на САЩ, докато държавите правят всичко възможно, за да потиснат движенията за независимост в рамките на техните граници и се опитват да създадат хомогенно тяло от лоялни граждани. В екстремни случаи малцинствата биват изгонени, изклани или „превъзпитани” (както Китай се опитва да направи с уйгурското население в Синцзян) в опит да създаде по-единно (и вероятно лоялно) население. \r\nВзети заедно, тези двойни императиви помагат да се обясни защо национализмът остава такава мощна и постоянна сила. И не се заблуждавайте: въздействието му е дълбоко. Дори прекалено образованите и обикновено скептичните индивиди (например като мен) едва ли са имунизирани срещу неговите последици. Защо се оплаквам от липсата на американски мъже в редиците на най-добрите тенисисти в света? Защо се вглеждам в американския отбор на Световната купа за мъже и жени? Не защото познавам някой от тези спортисти лично, харесвам  ги или се възхищавам на техните индивидуални добродетели. Не, вглеждам се само в тях, защото те са американци. Макар да мисля за себе си като космополит и мъдър към примамливата привлекателност на националната гордост, не мога да избягам изцяло от нея. \r\nЗащо трябва да се грижим за този силен и траен феномен? Първо, защото националните настроения лесно се експлоатират от политическите лидери, включително повечето демагози, чиято дейност понастоящем се развива в целия свят. Като се увиват в мантията на патриотизма и непрекъснато предупреждават за чужденците, които предполагаемо заплашват начина ни на живот, авторитети като унгарския премиер Виктор Орбан или цинични опортюнисти като Борис Джонсън могат да убедят поддръжниците, че те са единствените, които могат да осигурят защита срещу национален упадък или дори изчезване. \r\nВторо, националистическите разкази насърчават двойните стандарти: те рационализират собствената си страна, докато другите представят в най-лошата възможна светлина. Американците осъждат Русия на президента Владимир Путин за действията й в Украйна (и тя със сигурност заслужава осъждане), но забравяме, че в миналото сме правили много подобни неща. Това е повече от малко иронично. Същите хора, които  поискаха САЩ да нахлуят в Ирак през 2003 г. (въз основа на съмнителни аргументи и произведени „доказателства“), бързо атакуваха Русия за нейната намеса в Украйна. Можете ли да напишете „лицемерие“? По същия начин американски чиновници като държавния секретар Майк Помпео редовно описват Иран като безмилостен агресор, без да обръщат внимание на всички моменти, в които САЩ са използвали много по-мощните си военни сили, за да се месят в държави, които не са направили нищо, за да ни нападнат. Имайте предвид, че не защитавам руското или иранското поведение; просто показвам как националистичните ослепители правят по-трудно виждането на това какво наистина се случва. \r\nТрето, национализмът може да попречи на потенциалните политически компромиси, особено когато става въпрос за предполагаема свещена национална територия. Нямаше разумна причина Сърбия да се опита да задържи Косово през 1999 г. (местното население беше преобладаващо съставено от враждебни косовари и самият регион нямаше голяма стратегическа или икономическа стойност), но Белград не можеше да го пусне, защото беше люлката на сръбската национална идентичност. По същия начин, неспособността на съвременните държави да решават продължаващите териториални спорове (независимо дали в Кашмир, Източнокитайско море, Сахалинските острови или където и да е) дължи много на силата на националното чувство. Не толкова отдавна, държавата преотстъпва или продава територия, стига това да има стратегически или финансов смисъл, и обикновено това се е случвало без много спорове. (САЩ получиха Луизиана от Франция и Аляска от Русия по този начин, например). Днес такива действия са почти нечувани, защото национализираното население се съпротивлява да се откаже от всичко, което се разглежда като част от свещената територия на страната. \r\nСъответно, национализмът прави трансграничната емпатия и разбиране по-неуловими. Тъй като всички нации дезинфекцират собствената си история, омаловажават или отричат миналите си престъпления и изобразяват своите собствени действия като последователно благородни и доброжелателни, те често не си спомнят щетите, които са нанесли на другите. Ако ги помнят, то ще бъде в захарна обвивка. В резултат на това следващите поколения няма да разберат защо другите могат да имат много различен поглед към миналото. В някои случаи, разбира се, това явление може да присъства и в двете страни и да направи нивото на взаимно неразбиране още по-голямо. Резултатът: Всяка страна няма да разбере напълно защо другият има основателна причина да бъде предпазлив или подозрителен, и всеки ще бъде склонен да тълкува разумното отбранително поведение като доказателство за необратимо зло намерение. Необходимо е само да се разгледа упорито токсичната връзка между САЩ и Иран, за да се види колко мощна и трайна може да бъде тази динамика. \r\nЧетвърто, национализмът отдавна е потенциален източник на свръх самоувереност, тъй като повечето (всички?) национални митове включват фини или не толкова фини претенции за превъзходство. Нашата нация се различава не само от всички останали, ние сме учени, но също така по-добри. Трудно е национализмът да се отдели от националната гордост и гордостта  прави по-трудно да се повярва, че външни хора биха могли да ни победят в честна борба. Тази тенденция не означава, че всеки малък Давид смята, че може да победи могъщия Голиат (т.е. дори гордите нации понякога разпознават, когато балансът на силите е подреден срещу тях), но все пак може да доведе до арогантност и самозалъгване. Не е случайно, предполагам, че упоритите брекзитъри вярват, че напускането на ЕС ще възстанови британската автономия (да) и ще доведе до нова ера на британски просперитет и величие (не). Привържениците на Брекзит може да са знаели, че подобни твърдения са съмнителни и са ги използвали по чисто цинични причини. \r\nНационализмът не е без своите добродетели, разбира се. Убеждаването на индивидите да правят жертви за общото благо не е лошо нещо, а здравословната степен на политическо единство и гордост от истинските постижения на една страна със сигурност е за предпочитане пред настойчивите, отворени борби, които днес разделят много демокрации. Двунационални или многонационални държави без традиция на асимилация нямат спояваща история, а усилията за предоставяне на автономия на всяка самоидентифицираща се нация в страната вероятно биха довели до разрушителни нива на дисфункция и евентуално разпадане. \r\nВъв всеки случай национализмът не си отива. Затова предизвикателството е да се признае неговата стойност и да се ограничат неговите пороци. Разбира се, това е по-лесно да се каже, отколкото да се направи. Най-малкото неговата сила и постоянство трябва да бъдат признати и уважавани. Наред с другите неща, здравословното уважение към силата на национализма би обезкуражило мощните държави да мислят, че могат да преправят света според собствените си проекти и да ни помогнат да избегнем „хубавите фантазии“, които са причинили толкова много вреди през последните години. Живеем в един свят на бурни национализми, който няма да се промени скоро. Това е добра основа, на която да се изгради по-реалистична външна политика. Тереза Герова", "date": "2019.06.04", "title": "Foreign Policy: Не можете да победите национализма, така че спрете да се опитвате"}
{"url": "http://www.focus-news.net/news/2019/06/04/2666261/tv-21-makedoniya-loshoto-vreme-na-balkanite-problemi-v-zhelezopatniya-transport.html", "text": "Движението по две железопътни линии на територията на Сърбия е прекъснато заради наводненията в централната част на страната, предава македонската телевизия  „ТВ 21“ . \r\nЗасега всички автомобилни пътища в западната ни съседка са проходими, но на определени места съществува опасност от свлачища, предупредиха властите.  \r\nПроливните дъждове, които се излязаха в съседна Сърбия през последното денонощие, предизвикаха наводнения и принуди властите да обявят извънредно положение в 12 общини в централната и южната част на страната. \r\nМетеоролозите поясниха, че само за една нощ в страната са паднали количество дъждове, колкото за месец. Валежите продължават, макар и с по-ниска интензивност. Подобрение на времето се очаква по-късно през седмицата.  Тереза Герова", "date": "2019.06.04", "title": "„ТВ 21“ (Македония): Лошото време на Балканите: Проблеми в железопътния транспорт"}
{"url": "http://www.focus-news.net/news/2019/06/04/2666265/gen-andrey-botsev-do-2022-g-se-ochakvat-parvite-dostavki-po-trite-proekta-za-modernizatsiya-na-balgarskata-armiya.html", "text": "До 2022 г. се очакват първите доставки по трите проекта за модернизация на Българската армия. Това каза за обзорното предаване  „Това е България“ на  Радио „Фокус“  началникът на отбраната ген. Андрей Боцев. По думите му с финансовата рамка за големи проекти, какъвто е този за закупуването на многоцелеви изтребители F-16, сумата ще надхвърли цената, която може да се договори, за да не може проектът да влиза пак в Конгреса на САЩ за ново договаряне. Очакванията са от преговорите, които се водят между военното министерство на САЩ и родните преговорни екипи, съставени от представители на четири министерства, цената значително да се понижи – до 1.1 млрд. долара. Ген. Боцев обясни, че в ход са останалите проекти за модернизацията на армията. „За многоцелевите изтребители срокът е три години – въпрос на договаряне. Ние искахме по-бързо Конгреса на САЩ да приеме това решение, защото има доста кандидати за този вид и версия изтребители и ако се закъснее във времето – срокът за придобиване се удължава. За модулните кораби – срокът, заложен за първия кораб, е 2 години, както е и за бойната техника на армията. Надяваме се, ако до края на годината сключим договори, вече в края на 2021 или 2022 г. да почнем да придобиваме новото въоръжение“, допълни началникът на отбраната. Ген. Боцев поясни, че военната експертиза държи изтребителя да има всички способности необходими на армията ни. Понижението на цената няма да е за сметка на тези способности, каза още той и допълни, че ако има клаузи, които не удовлетворяват България – страната ни може да се оттегли от преговорите. Началникът на отбраната бе категоричен, че е заложено в разговорите за проектите за ВМС и Сухопътните войски участие да имат военнопромишления ни комплекс и родната отбранителна индустрия.  \r\nЦоня СЪБЧЕВА.", "date": "2019.06.04", "title": "Ген. Андрей Боцев: До 2022 г. се очакват първите доставки по трите проекта за модернизация на Българската армия"}
{"url": "http://www.focus-news.net/news/2019/06/04/2666266/petranka-takovska-regionalna-sluzhba-po-zaetostta-blagoevgrad-v-byurata-po-truda-v-oblastta-prez-april-sa-registrirani-14-088-bezrabotni-litsa.html", "text": "В бюрата по труда в областта през април са регистрирани 14 088 безработни лица. Това каза за  Радио „Фокус“-Пирин  Петранка Таковска, началник отдел „Услуги“ в Регионална служба по заетостта - Благоевград. По думите ѝ равнището на регистрираната безработица през месеца, изчислено като дял на регистрираните в бюрата по труда безработни лица към икономически активните 151 333 лица, установени при преброяване 2011 г., за областта е 9,3%. Таковска посочи, че в сравнение с аналогичния момент през 2018 година се наблюдава намаление с 0,8 процентни пункта, като стойността на показателя през април 2018 година е 10,1%. Тя допълни, че в бюрата по труда в областта са консултирани за професионално развитие 521 лица, като са проведени 68 групови мероприятия, в които са взели участие 628 лица. \r\nНатали СТЕФАНОВА", "date": "2019.06.04", "title": "Петранка Таковска, Регионална служба по заетостта - Благоевград: В бюрата по труда в областта през април са регистрирани 14 088 безработни лица"}
{"url": "http://www.focus-news.net/news/2019/06/04/2666283/ivan-ivanov-turisticheska-kamara-burgas-81-489-chuzhdestranni-turisti-sa-posreshtnati-na-letishte-burgas-prez-may-2019g.html", "text": "През месец май 2019г. на летище „Бургас“ са посрещнати, заедно с чартърни автобусни групи, 81 489 чуждестранни туристи. Това каза за  Радио „Фокус“ – Бургас  Иван Иванов, председател на Регионалната туристическата камара в Бургас. „А през 2018 год. са посрещнати 102 328 човека. Което означава, че се наблюдава спад от 25, 60%“, каза още Иванов и уточни, че в цифри този спад  възлиза на 20 845 чужди туристи. „Възрастни туристи  през 2019-та година са посрещнати 71 640, през 2018-та година – 90 546“, заяви председателят на Регионалната туристическата камара в Бургас. Според думите му ръст бележат следните пазари: Естония – 50%, Ирландия – 22%, Англия – 22%, Русия - 13.13%, Украйна – 84%, а Чехия са посрещнали с 4-ма туристи повече спрямо 2018-та година, от Франция – 13 френски граждани повече спрямо 2018-та. „Водещи  пазари като Германия, Израел, всички скандинавски страни, Словакия, Нидерландия бележат съществени спадове, а това налага според мен да се анализират причините – дали са климатичните условия, цената на пакета, рекламата, ол инклузива, престоя на туристите и разнообразяването на допълнителните услуги за всички възрасти, обслужването. Подготвена ли беше хотелската и ресторантска база за великденските и майските тържества, защо големият процент от българи пътуват за Турция, Гърция, Египет, а платежоспособните за Италия, Испания, Португалия, Малдиви и други“, добави Иванов. \r\nДеница ДИМИТРОВА", "date": "2019.06.04", "title": "Иван Иванов, Туристическа камара – Бургас: 81 489 чуждестранни туристи са посрещнати на летище „Бургас“ през май 2019г."}
{"url": "http://www.focus-news.net/news/2019/06/04/2666284/api-dvizhenieto-po-pat-ii-55-prez-prohoda-na-republikata-e-vazstanoveno.html", "text": "Движението по път II-55 през прохода на Републиката е възстановено. Това съобщиха от пресцентъра на  Агенция \"Пътна инфраструктура\" .", "date": "2019.06.04", "title": "АПИ: Движението по път II-55 през Прохода на Републиката е възстановено"}
{"url": "http://www.focus-news.net/news/2019/06/04/2666285/sport-bayern-myunhen-se-otkaza-da-kupuva-hames-rodriges-ot-real-madrid.html", "text": "Футбол: Байерн Мюнхен се отказа да купува Хамес Родригес от Реал Мадрид. Колумбиецът прекара последните 2 сезона под наем от Реал Мадрид и сега ще се завърне в Мадрид поне за лятото. \r\nИзпълнителният директор Карл-Хайнц Румениге обяви, че Байерн се е отказал да активира опцията за откупуване на 27-годишния Родригес срещу 42 милиона евро. За 2-годишният престой под наем от баварския клуб платиха на Реал  13 милиона евро.", "date": "2019.06.04", "title": "Спорт: Байерн Мюнхен се отказа да купува Хамес Родригес от Реал Мадрид"}
{"url": "http://www.focus-news.net/news/2019/06/04/2666262/premierat-boyko-borisov-koalitsionen-savet-mozhe-da-ima-po-vsyako-vreme.html", "text": "Коалиционен съвет може да има по всяко време. Това каза пред журналисти министър-председателят Бойко Борисов, предаде репортер на  Агенция „Фокус“ . \r\nНа въпрос как ще отговори на исканията на ВМРО за коалиционен съвет, Борисов обясни, че такъв може да се случи по всяко време. „Ние всеки ден сме с Красимир Каракачанов, Марияна Николова и другите. Така че когато пожелаят, аз съм там“, коментира премиерът.", "date": "2019.06.04", "title": "Премиерът Бойко Борисов: Коалиционен съвет може да има по всяко време"}
{"url": "http://www.focus-news.net/news/2019/06/04/2666287/denka-blagoeva-odbh-burgas-grazhdanite-vinagi-mogat-da-podavat-signali-za-eventualni-narusheniya-koito-nie-proveryavame.html", "text": "Гражданите винаги могат да подават сигнали за евентуални нарушения, които ние винаги проверяваме. Това каза за  Радио „Фокус“-Бургас  Денка Благоева от Областната дирекция по безопасност на храните (ОДБХ) в Бургас. „Въпреки многобройните вече обекти, винаги се стараем да откликваме на всички подадени сигнали. Много от тези обекти вече разбраха, че проверките са ежегодни и като цяло нарушенията са все по-малко за разлика от предни години“, добави Благоева. Тя допълни, че основният констатиран проблем през изминалия сезон е бил свързан с липсата на нужните удостоверения за регистрация на даден обект. Тя заяви, че продължават да се извършват проверки във връзка с организирано хранене на деца, като поясни, че директорът на всяко едно учебно заведение е длъжен да предупреди Българската агенция по безопасност на храните, че група деца ще бъдат на лагер, за да може институцията да провери обстойно за нужните условия и суровини в обекта, които трябва да бъдат осигурени и посочи, че това е изключително важно. \r\nМария КУРТЕВА", "date": "2019.06.04", "title": "Денка Благоева, ОДБХ-Бургас: Гражданите винаги могат да подават сигнали за евентуални нарушения, които ние проверяваме"}
{"url": "http://www.focus-news.net/news/2019/06/04/2666289/smolyan-bezplatni-pregledi-za-katarakta-na-hora-nad-60-godini-shte-se-izvarshat-v-chepelare-na-27-yuni.html", "text": "На 27 юни от 10.00 часа в сградата на Клуб на пенсионера – Чепеларе, ще се извършат безплатни прегледи на хора над 60 години за катаракта (перде на окото) от специалисти. Това съобщиха от  община Чепеларе . Прегледите се провеждат в рамките на Националната кампания „Право на зрение“. Кампанията цели да повиши информираността за най-често срещаните очни заболявания, водещи до слепота – катаракта и глаукома. Тя се организира от Институт за здравно образование. В кампанията участват лекари-офталмолози и офталмохирурзи от цялата страна.", "date": "2019.06.04", "title": "Смолян: Безплатни прегледи за катаракта на хора над 60 години ще се извършат в Чепеларе на 27 юни"}
{"url": "http://www.focus-news.net/news/2019/06/04/2666286/pazardzhik-tantsovite-sastavi-chudesiya-i-chavdar-kam-mladezhkiya-dom-specheliha-20-novi-nosii-ot-folkloren-konkurs.html", "text": "Представителен танцов състав „Чавдар“ и Представителен танцов състав „Чудесия“ към Младежки дом – Пазарджик спечелиха по 20 нови носии от Деветият национален фолклорен конкурс „Оро се вие, цървули се кинат“ в Първомай, община Петрич. Това съобщиха за  Радио „Фокус“ – Пазарджик  от Младежкия дом в областния град. И двата състава завоюваха по едно първо и едно второ място в различните възрастови категории. Първо място за чавдарци в първа възрастова група и второ в групата до 18 години и първо място за „Чудесия“ във втора възрастова група до 18 години и първо в трета възрастова група над 18 години. Ръководството на Младежкия дом ги поздрави за успеха им и им пожела новите носии да им носят нови награди. Танцов състав „Чудесия” е създаден през 2005г. Художествен ръководител и основател на състава е Таня Димитрова. В „Чудесия” танцуват над 250 деца на възраст между 5 и 18 години. В разнообразния репертоар на състава са включени произведения на едни от най-изтъкнатите български хореографи. Представителен танцов състав „Чавдар“ е създаден през далечната 1946 година. Първи негови ръководители са Стоян Богданов и Александър Кадийски. Съставът е първият носител на Златен медал и Купата на България от Първия фестивал на художествената самодейност през 1948 година. „Чавдар „първи представя танцовия и песенен фолклор на страната зад граница. \r\nАлбена ЖИЛЕКОВА", "date": "2019.06.04", "title": "Пазарджик: Танцовите състави „Чудесия“ и „Чавдар“ към Младежкия дом спечелиха 20 нови носии от фолклорен конкурс"}
{"url": "http://www.focus-news.net/news/2019/06/04/2666288/shumen-pochistvane-rolevi-igri-i-debati-organiziraha-ekoekspertite-po-povod-svetovniya-den-na-okolnata-sreda.html", "text": "С тридневни мероприятия шуменската екоинспекция отбелязва Световния ден на околната среда – 5 юни. Това съобщиха от  Регионалната инспекция по околната среда и водите – Шумен . Днес „Зелените патрули“ от СУ „Панайот Волов“ почистиха паркинга пред лесопарк „Кьошковете“. Организаторите на инициативата от РИОСВ – Шумен и ДПП „Шуменско плато“ разделиха учениците в два отбора и те участваха в състезание за събиране на най-голямо количество отпадъци. Включиха се над 20 деца от 1-ви до 5-и клас. Отборите се представиха равностойно и бяха наградени за положените усилия. Подаръците бяха осигурени от шуменската eкоинспекция с подкрепата на дирекцията на парка. Експертите от двете институции предложиха на малчуганите още различни предизвикателства и ролеви игри, свързани с тазгодишното мото на Световния ден на околната среда „Замърсяване на въздуха – не можем да спрем да дишаме, но ние можем да предприемем стъпки за качеството на въздуха“. „Зелените патрули“ научиха каква е ролята на горите за пречистване на въздуха и как да пазят „белите дробове“ на планетата. Дебат по темата за опазването на околната среда се състоя в навечерието на Деня на еколога – 5 юни, в Информационния център на eкоинспекцията. Учениците от 9 „г“  и 10 „г “клас с профил „Биология и химия“  на ППМГ „Нанчо Попович“ представиха своите аргументи пред експертите от РИОСВ и Регионалната лаборатория – Шумен към ИАОС. От тях те научиха повече за основните замърсители на въздуха, които са причина за глобалното затопляне на климата. По-късно децата разгледаха и се запознаха с работата на експертите от Регионалната лаборатория . Утре от 10.00 ч. ще бъде награждаването на победителите в конкурса за най-добър екологичен проект „ Мисли зелено – пази природата“.", "date": "2019.06.04", "title": "Шумен: Почистване, ролеви игри и дебати организираха екоекспертите по повод Световния ден на околната среда"}
{"url": "http://www.focus-news.net/news/2019/06/04/2666292/tass-moldovskiya-prezident-igor-dodon-shte-se-sreshtne-s-ruskiya-vitsepremier-dmitriy-kozak.html", "text": "Заседанието на Икономическия съвет под председателството на молдовския президент Игор Додон и вицепремиерът на Руската федерация Дмитрий Козак ще се проведе в рамките на Международния икономически форум в Санкт Петербург , който се открива тази седмица. Додон каза това в интервю за НТВ Молдова във вторник, цитиран от  TACC . \r\n\"Ние планираме да проведем икономически съвет между Република Молдова и Руската федерация, в който ще участваме аз и Дмитрий Николаевич Козак от руска страна. Ще обсъдим текущото състояние на нещата и ще определим кога ще проведем съвместен икономически форум в Кишинев – най-вероятно във втората половина на септември“, каза Додон. \r\nПрезидентът на Молдова също така информира, че той ще говори на откриването на Петербургския международен икономически форум. \"Това е много важно за имиджа на Република Молдова и означава много,\" каза той. Президентът на републиката заяви, че са планирани много срещи с представители на държавните корпорации и регионите на Руската федерация в рамките на форума. \r\nМеждународен икономически форум в Санкт Петербург ще се проведе от 6 до 8 юни. Събитията са обединени от мотото „Формиране на дневния ред на устойчивото развитие” Организатор е Фондация „Росконгрес“.   Юлиян Марков", "date": "2019.06.04", "title": "ТАСС: Молдовския президент Игор Додон ще се срещне с руския вицепремиер Дмитрий Козак"}
{"url": "http://www.focus-news.net/news/2019/06/04/2666293/sport-kilian-mbape-iska-da-napusne-pari-sen-zhermen.html", "text": "Футбол: Голямата звезда на Пари Сен Жермен – Килиан Мбапе, е пожелал да бъде свободен да преговаря за трансфер с други клубове. Испанският телевизионен канал „Ел Чирингито“ твърди, че треньорът на Реал Мадрид – Зинедин Зидан, вижда в Килиан Мбапе перфектната бъдеща „деветка” на „кралския клуб”. Медията обаче припомня, че Зидан иска и другия нападател на парижани – Неймар.", "date": "2019.06.04", "title": "Спорт: Килиан Мбапе иска да напусне Пари Сен Жермен"}
{"url": "http://www.focus-news.net/news/2019/06/04/2666291/kyustendil-devetoto-izdanie-na-mezhdunarodnata-kamerna-muzikalna-akademiya-shte-se-provede-v-grada.html", "text": "Деветото издание на Международната камерна музикална академия ще се проведе в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство” – Кюстендил. По думите му проявата ще започне от 7 юни и ще продължи до 27 юни. Тази година участници са 13 студенти и 5 преподаватели от САЩ, 10 ученици и 6 преподаватели от  Кюстендил, 12 студенти и 7 преподаватели от Държавната музикална академия – София. „В програмата са включени майсторски класове, лекции и концерти в градовете Кюстендил, София, Перник, Дупница и други градове. В академията ще преподават изявени имена в класическата музика от България и САЩ”, каза Иван Андонов. По време на престоя си гостите от САЩ ще имат възможност да се запознаят с богатото културно-историческо наследство на кюстендилския регион и страната. \r\nВенцеслав ИЛЧЕВ", "date": "2019.06.04", "title": "Кюстендил: Деветото издание на Международната камерна музикална академия ще се проведе в града"}
{"url": "http://www.focus-news.net/news/2019/06/04/2666267/prokuraturata-razporedi-troyna-proverka-za-partiynite-subsidii-obzor.html", "text": "След разпоредената от главния прокурор проверка за нарушения на Закона за политическите партии при определяне на партийната субсидия за 2018 г., Върховна административна прокуратура сезира министъра на финансите, Сметната палата и Върховната касационна прокуратура. Проверката на прокуратурата е установила, че информацията, представена в предаването „Шоуто на Слави“, според която партиите са получили с 6 519 540 лв. повече партийни субсидии, отговаря на истината. Така на петте политически партии и коалиции (ГЕРБ, БСП за България, „Обединени патриоти“, ДПС и ВОЛЯ) неправилно са изплатени суми, значително надвишаващи полагащата се субсидия от 11 лв. за един действителен глас, в нарушение на разпоредбите от Закона за политическите партии (ЗПП). Вследствие на това прокуратурата е дала указание на министъра на финансите Владислав Горанов да осигури връщане на надвзетите над 6 милиона лева в бюджета. Министърът на финансите трябва също така да приложи законовите възможности за въвеждане на контролни процедури, методологии, механизми и средства при изпълнение на заповедите, определящи начина на разпределение на държавните субсидии.  \r\nВ същото време ВАП даде указания на Сметната палата да предприеме действия за финансов контрол по отношение на политическите партии. Малко по-късно от Палатата обявиха, че започват одит на отчета за изпълнението на държавния бюджет за 2018 година, включително и на реда за начисляване и изплащане на субсидиите на политическите партии.  \r\nВАП сезира и Върховна касационна прокуратура, предвид събраните данни за извършени престъпления от общ характер от служители на Министерство на финансите. \r\nПо-късно през деня парламентарната комисия по правни въпроси единодушно подкрепи предложения от Министерския съвет законопроект, според който партиите ще трябва да върнат надвзетите пари за три години назад. Така за партиите, които продължават да имат субсидия, ще се направи прихващане от бъдещите им субсидии, но за тези, които вече не взимат все още няма яснота как точно ще се съберат държавните пари. \r\nПредседателят на ПГ на „БСП за България“ Крум Зарков заяви, че заради погрешната методика за изчисляването на партийните субсидии финансовият министър Владислав Горанов трябва да подаде оставка. Министърът на правосъдието Данаил Кирилов подчерта от своя страна, че лично премиерът му казал да отговори на искането на БСП за оставката на Владислав Горанов с категорично „не”.", "date": "2019.06.04", "title": "Прокуратурата разпореди тройна проверка за партийните субсидии (ОБЗОР)"}
{"url": "http://www.focus-news.net/news/2019/06/04/2666294/afp-okolo-100-hilyadi-iskat-ostavkata-na-cheshkiya-premier-andrey-babish.html", "text": "Около 100 хиляди чехи изпълниха площад \"Венцеслас\" в Прага във вторник, за да поискат оставката на министър-председателя Андрей Бабиш в най-голямата демонстрация в страната от десетилетия, предава  AFP . \r\n64-годишният милиардер беше обвинен миналата година във връзка с измама с европейски фондове за 2 милиона евро, докато одит от Европейската комисия постанови, че той е в конфликт на интереси като политик и предприемач. \r\n\"Андрей Бабиш ни дава нова причина да протестираме всяка седмица\", каза Бенджамин Рол от неправителствената организация \"Милион моменти за демокрация\", един от организаторите. „Чакахме достатъчно!“ \r\nДокато кореспондентът на AFP оценяваше броя на протестиращите на 100 хиляди, организаторите посочиха цифрата -120 хиляди души. \r\nПротестът от вторник бе най-големият в поредица, започнала в края на април срещу Бабиш и министъра на правосъдието Мари Бенесова, заподозряна в спирането на правни  действия срещу премиера. \r\nЕвропейската комисия подозира, че роденият в Словакия Бабиш, който е вторият най-богат човек в Чешката република, все още получава печалби от основаната от него компания.  Юлиян Марков", "date": "2019.06.04", "title": "АFP: Около 100 хиляди искат оставката на чешкия премиер Андрей Бабиш"}
{"url": "http://www.focus-news.net/news/2019/06/04/2666295/redzhep-tayip-erdogan-turtsiya-nyama-da-se-otkazhe-ot-raketite-s-400.html", "text": "Турция няма да направи крачка назад от ракетната сделка за системата С--400 с Русия, заяви във вторник президентът Реджеп Тайип Ердоган, цитиран от  Anadolu Agency . \r\n\"Има споразумение. Ние сме решени да го изпълним . Не може да се направи крачка назад от сделката,\" каза Ердоган пред репортери в Истанбул. \r\nПрез 2017 г. Турция реши да закупи системата С-400 след продължителни усилия за закупуване на системи за противовъздушна отбрана от САЩ без успех. \r\nВъпреки това, американски служители са посъветвали Турция да закупи ракетната система „Пейтриът“, а не системата С-400 от Москва, твърдейки, че тя е несъвместима със системите на НАТО. \r\nТурция отвърна, че отказът на САЩ да продаде ракетната система я е накарал да търси други производители, като добави, че Русия е предложила по-добра сделка, включително трансфер на технологии. \r\n\"Можем да направим крачка напред за системата „Пейтриът“, ако има положителна оферта, както направи Русия\", каза Ердоган, добавяйки, но досега не е имало положителна оферта от страна на САЩ. \r\nЕрдоган добави, че печелившият за двете страни подход е в интерес на всички. \"Ако ни устройва , не сме задължени да купуваме нищо.\" \r\nС-400 е най-напредналата руска противовъздушна ракетна система на далечни разстояния и може да носи три вида ракети, способни да унищожават цели, включително балистични и крилати ракети. \r\nТя може да проследява и атакува до 300 цели едновременно и има височина от 27 километра.  Юлиян Марков", "date": "2019.06.04", "title": "Реджеп Тайип Ердоган: Турция няма да се откаже от ракетите С-400"}
{"url": "http://www.focus-news.net/news/2019/06/04/2666296/bchk-ot-13-do-17-yuni-vav-varna-shte-se-provede-xviii-mezhdunaroden-festival-na-chervenokrastkite-i-zdravni-filmi.html", "text": "От 13 до 17 юни 2019 г. във Фестивалния и конгресен център – Варна, Пленарна зала на Община Варна и Радио Варна  ще се проведе XVIII Международен фестивал на червенокръстките и здравни филми под патронажа на вицепрезидента на Република България г-жа Илияна Йотова и с художествен директор  - проф. д-р Божидар Манов.  Това съобщиха от пресцентъра на  Български червен кръст (БЧК) .\t \r\nСред гостите на Фестивала ще бъдат авторитетни представители на филмовото изкуство от различни краища на света, чиито произведения ще бъдат част от богатата и пъстра филмова програма. Освен посланията от екрана, основен акцент в програмата  ще бъде и станалият вече емблематичен за фестивала Дискусионен форум, в който изявени публични личности представят своите тези за нашето съвремие, обединени от темата „Агресия, хуманност, кино“. \r\n Организаторите на Фестивала - Българският Червен кръст и Медицинският университет – Варна, Ви канят на 7 юни 2019 г. /петък/ в 11.00 часа в малкия Арт салон на Радио Варна, за да Ви предоставят конкретна информация за: \r\n-церемонията по официалното откриване от вицепрезидента г-жа Илияна Йотова; \r\n-откриващата прожекция с най-новия филм на Вим Вендерс „Папа Франциск: човек на думата си“;  \r\n-програмата на фестивала и състава на журито;  \r\n-имената на световно признати чуждестранни и български кинотворци и артисти - гости; \r\n-специалните събития по време на Фестивала.", "date": "2019.06.04", "title": "БЧК: От 13 до 17 юни във Варна ще се проведе XVIII Международен фестивал на червенокръстките и здравни филми"}
{"url": "http://www.focus-news.net/news/2019/06/04/2666297/sport-frenskiyat-prezident-se-obyavi-protiv-planiranite-reformi-v-shampionskata-liga.html", "text": "Футбол: Френският президент Еманюел Макрон критикува плана на УЕФА за реформи в Шампионската лига, които ще направят най-престижния европейски клубен турнир на практика запазен за богатите. Той подкрепи открито президента на местната федерация Ноел Льо Грет, който е един от откритите противници на идеята. Според него Франция трябва да защити своите клубове а в последните години във футбола има много пари. Президентът на Френската футболна федерация заяви, че реформите ще водят футбола към по-лоши времена.", "date": "2019.06.04", "title": "Спорт: Френският президент се обяви против планираните реформи в Шампионската лига"}
{"url": "http://www.focus-news.net/news/2019/06/04/2666290/afp-prokurorat-nareche-opita-za-ottsepvane-na-kataluniya-prevrat.html", "text": "Опитът за отцепване на Каталуния от 2017 г. беше \"държавен преврат\", целящ да \"унищожи испанската конституция\", заяви прокурорът Хавиер Сарагоса в заключителната си пледоария по делото на 12 сепаратисти в Мадрид, цитира думите му  AFP \r\nСарагоса каза пред Върховния съд, че \"държавният преврат\" е опит да се замени правния ред чрез незаконни средства. \r\nКаталунските сепаратистки лидери са съдени от 12 февруари заради ролята си в организирането на референдум за отцепване, въпреки съдебната забрана, последвана от декларация за независимост през октомври 2017 г. \r\nДевет от 12-те се намират в затвора и са смятани за \"политически затворници\" от привърженици на независимостта в североизточния район - твърдение, категорично отхвърлено от Сарагоса. \r\n\"Не преследваме политически мнения\", каза той. \r\n„Обвиняемите са подсъдими за това, че \"се опитали да унищожат испанската конституция от 1978 г.\", използвайки \"насилие, когато е било необходимо\", добави той.  Юлиян Марков", "date": "2019.06.04", "title": "АFP: Прокурорът нарече опита за отцепване на Каталуния „преврат“"}
{"url": "http://www.focus-news.net/news/2019/06/04/2666199/blagoevgrad-okrazhnata-prokuratura-predade-na-sad-shofyor-obvinen-za-prichinyavane-na-katastrofa-sas-zaginal.html", "text": "Окръжна прокуратура – Благоевград е внесла за разглеждане в съда обвинителен акт срещу шофьор с инициали С.Х. за извършено от него пътнотранспортно произшествие, довело до смъртта на пътник в управлявания от него автомобил. Това съобщиха от пресцентъра на  Апелативна прокуратура - София . Обвиняемият Х. е правоспособен водач (на 58 години), като на 13 юни 2016 г. управлявал лек автомобил „Рено“ в посока от гр. Благоевград за гр. Гоце Делчев. Заедно с него на задната дясна седалка пътувал брат му В.Х. Около 09.30 часа движили се по главен път ІІ-19 в местността „Сврача“, в района на с. Кремен, обл. Благоевград. Ръмял дъжд и пътното платно било мокро. До пътното платно от страна на обвиняемия имало поставен предупредителен знак А3 „Последователни опасни завои, първият от които е надясно“.  \r\nНавлизайки в кривата на завоя, С.Х. не съобразил скоростта на движение (около 61 км/ч) с атмосферните условия и състоянието на пътя, поради което управляваният от него автомобил изгубил странична устойчивост и навлязъл в лентата за насрещно движение. В същия момент в нея, със скорост около 60 км/ч, се движел лек автомобил „Ауди А8“. Въпреки предприетия от страна на водача на другото МПС опит да отклони колата си плътно към дясната мантинела и да задейства спирачната система, челният удар се оказал неизбежен.  \r\nВеднага на телефон 112 бил подаден сигнал за автопроизшествие. На място пристигнали органите на полицията и екип на ЦСМП – Благоевград, филиал гр. Банско. За оказване на медицинска помощ на пострадалия пътник – В.Х., същият бил превозен с автомобил на ЦСМП до гр. Разлог, но по пътя починал.  \r\nОт заключението на съдебно-медицинска експертиза е видно, че непосредствена причина за смъртта на пострадалия е хеморагично-травматичен шок, вследствие на острата кръвозагуба от установеното разкъсване на септичната слезка, на фона на тежки болестни увреждания на всички органи и системи.  \r\nСпоред заключението на извършената автотехническа експертиза, водачът на л.а. „Ауди А8“ не е имал техническа възможност да предотврати ПТП, след навлизане на л. а. „Рено Лагуна“ в лентата му за движение. В този момент двата автомобила са отстояли на около 31 м един от друг, а сборът от опасните им зони е около 100 м. Експертите са категорични, че водачът на л.а. „Рено Лагуна“ е имал техническа възможност да продължи движението си в собствената лента, като намали скоростта преди зоната на завоя. Техническата причина, довела до възникването на удара е навлизането на колата на обвиняемия Х. в насрещната лента за движение при наличие в нея на друг автомобил и непрекъсната разделителна линия.  \r\nПредстои делото да продължи в съда.", "date": "2019.06.04", "title": "Благоевград: Окръжната прокуратура предаде на съд шофьор, обвинен за причиняване на катастрофа със загинал"}
