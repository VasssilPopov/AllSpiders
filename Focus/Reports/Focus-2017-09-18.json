{"url": "http://www.focus-news.net/news/2017/09/18/2437324/sport-kupeniyat-za-150-miliona-evro-usman-dembele-se-kontuzi-tezhko.html", "text": "Новата покупка на Барселона, Усман Дембеле, получи тежка контузия и ще е извън терените поне до края на календарната година. 20-годишният футболист, закупен за 150 милиона евро от Борусия Дортмунд, получи разкъсване на бедрен мускул по време на мача на отбора му с Хетафе от испанското първенство. След мача се разбра, че той е изпитвал болки в същото бедро още преди срещата.", "date": "2017.09.18", "title": "Спорт: Купеният за 150 милиона евро Усман Дембеле се контузи тежко"}
{"url": "http://www.focus-news.net/news/2017/09/18/2437293/ministar-nikolina-angelkova-za-parvite-7-mesetsa-stranata-ni-ima-5-miliona-chuzhdestranni-turisti-i-72-rast.html", "text": "За първите 7 месеца страната ни има 5 милиона чуждестранни туристи и 7,2% ръст. Това каза в обзорното предаване „Това е България“ на Радио „Фокус“ министърът на туризма Николина Ангелкова. По думите ѝ България е успяла да постигне рекорд миналата година в международните туристически посещения у нас, като по думите ѝ това са над 8,2 млн. чуждестранни туристи, което прави ръст от 17%.  \"Продължаваме с тази положителна тенденция на ръст. Най-важното е обаче, че имаме и много голям ръст на приходите от туризъм. Почти 13% е ръстът за първите 6 месеца, 2,4 млрд. лева за тази година, а за миналата година ръстът беше около 14%, над 6,2 млрд. лева“, обясни тя. Министърът отбеляза, че изключително положително гледат колегите й, участвали в 22-рата Генерална асамблея на Световната организация по туризъм, провела се в китайския град Чънду, и всички окуражават мерките, които страната е предприела в сектора. „Успяхме да обменим опит с колегите по отношение на маркетинговите активности, които те провеждат и особено интересен е опитът на Хърватска. Знаете, тя е малка държава, която изключително основно развива туризъм“, добави тя. \r\nМинистър Ангелкова каза още, че Хърватска има около 40 милиона евро за реклама – на фона на нашите едва 7 милиона евро, за същата цел. \r\nПо думите ѝ България, обаче, е съпоставима с големите туристически дестинации в света и заради постигнатия ръст се намира на доста положително място.", "date": "2017.09.18", "title": "Министър Николина Ангелкова: За първите 7 месеца страната ни има 5 милиона чуждестранни туристи и 7,2% ръст"}
{"url": "http://www.focus-news.net/news/2017/09/18/2437294/sport-sorana-karstya-izleze-na-vtori-krag-v-tenis-turnira-v-seul.html", "text": "Румънската тенисистка Сорана Кърстя победи японката Миса Егучи в първи кръг на турнира на Женската тенис асоциация „Корея Оупън“, провел се в Сеул, с резултат 6:1, 6:3.\r\nНа втори кръг тя ще играе с победителя от двубоя между Чан Со-чон от Южна Корея и американката Никол Гибс.  Виктор Турмаков", "date": "2017.09.18", "title": "Спорт: Сорана Кърстя излезе на втори кръг в тенис турнира в Сеул"}
{"url": "http://www.focus-news.net/news/2017/09/18/2437295/pazardzhik-v-peshterskoto-selo-radilovo-se-podgotvyat-za-sedmoto-izdanie-na-festivala-na-keshkeka.html", "text": "В село Радилово,  се подготвяме за седмото издание на Фестивала на кешкека, който ще се проведе на 22 и 23 септември, каза за Радио „Фокус“ – Пазарджик секретарят на читалище „Зора” в селото Марена Вачкова. Тя обясни, че  фестивалът ще се проведе за седми пореден път. „В момента приемаме заявки, а също подготвяме и програмата. Обикновено, както всяка година, отново ще пресъздадем легендата, ще консумираме ястието кешкек и други храни. Ще имаме гостуващи групи, организираме и изложба на занаяти, а също и работилници, където ще има състезателен елемент при изработването на различни изделия“, обясни Вачкова. На площада и пред откритата сцена ще се предлагат на изложба-базар храни, земеделски продукти, сувенири и други. И през двата дни има демонстрация на варенето на кешкек, което се приготвя от жито, вода и масло и се поръсва със захар.\r\nВаня НИКОЛОВА", "date": "2017.09.18", "title": "Пазарджик: В пещерското село Радилово се подготвят за седмото издание на Фестивала на кешкека"}
{"url": "http://www.focus-news.net/news/2017/09/18/2437296/tass-generalniyat-sekretar-na-oon-planira-sreshta-s-vanshniya-ministar-na-severna-koreya.html", "text": "Генералният секретар на ООН Антонио Гутереш планира тази седмица да проведе среща със севернокорейския министър на външните работи Ли Йон-хо, който ще пристигне в Ню Йорк за участие на 72-та сесия на Общото събрание на Световната организация, предаде ТАСС.\r\n„Очаква се Гутереш да проведе среща с външния министър на КНДР“, заяви официалният представител на ООН Стефан Дюжарик. Съгласно предварителната програма на общополитическата дискусия, речта на министъра ще се състои на 22 септември през втората половина на деня местно време.  Виктор Турмаков", "date": "2017.09.18", "title": "ТАСС: Генералният секретар на ООН планира среща с външния министър на Северна Корея"}
{"url": "http://www.focus-news.net/news/2017/09/18/2437297/plovdiv-poredna-aktsiya-po-prinuditelno-premahvane-na-izlezli-ot-upotreba-avtomobili-se-sastoya-v-rayon-zapaden.html", "text": "Поредна акция по принудително премахване на излезли от употреба автомобили се състоя в пловдивския район „Западен“. Това съобщи за Радио „Фокус“ Пловдив кметът на района Димитър Колев. Служители на отдел „Екология“, съвместно с Общинско предприятие „Паркиране и репатриране“ и служители на Второ РУП са отстранили 3 непотребни возила от улиците в района. На всички вдигнати автомобили са били поставени стикери с предупреждение за доброволно премахване от собствениците им. След изтичане на установения срок от 3 месеца от общината са преминали към изпълнение на наредбата за управление на отпадъците. „Ще продължаваме да разчистваме улиците на „Западен“ от подобни автомобили. Целта ни е да освободим междублоковите пространства“, коментира кметът на „Западен“ Димитър Колев.\r\nЦветана ТОНЧЕВА", "date": "2017.09.18", "title": "Пловдив: Поредна акция по принудително премахване на излезли от употреба автомобили се състоя в район „Западен“"}
{"url": "http://www.focus-news.net/news/2017/09/18/2437298/premierat-boyko-borisov-izrazi-samnenie-che-gripen-sa-nay-dobrite-iztrebiteli-obzor.html", "text": "Съмнявам се, че \"Грипен\" са най-добрите изтребители. Това каза пред журналисти министър-председателят Бойко Борисов след откриването на офиса на Европейската инвестиционна банка (ЕИБ) в София. Борисов подчерта, че затова искат парламентарна комисия да направи оценка. Премиерът добави, че като дойде тази оценка при тях, ще режат от бюджетите на другите министерства и ще дават за отбрана. „Да видим със 7 самолета каква отбрана толкова ще се постигне в България, каква сигурност. Ще победят във въздушен бой кои? Срещу кой ще ги изправим? Тези изтребители кои други ще свалят. До изтребителите ли е опряла в момента армията? Тези изтребители за какво ни трябват в момента“, запита премиерът. Според него първо ни трябва сухопътна техника, защото ни е такава доктрината. Борисов припомни обаче, че са спечелили изборите, защото са обещали двойно увеличение на учителските заплати, което и правят в мандата си. Премиерът допълни, че се отнася с голямо уважение към Румен Радев, но той вече не е шеф на ВВС, а президент на всички българи. По думите му за 1 месец едно служебно правителство е направило сделка за поне 3 млрд. По думите му Чехия и Унгария не са платили като нас 1,3 млрд. за американски централи, 1,2 млрд. за „Белене“ само миналата година. Според него, ако не са ги били платил,  с тези 3 млрд. са щели да купят самолетите. На въпрос колко време ще отнеме връщането на процедурата по избор на самолет на ниво \"оферти\", премиерът отговори: „Не се занимавам с оферти. Не съм лобист и не мога да кажа, че за 1 месец мога да направя подобно нещо. Който може, го направи“.\r\nПо-рано по темата Борисов коментира пред бТВ, че няма как да приземяват авиацията, след като през тяхното управление рекорден брой самолети са във въздуха. „За 2 месеца в служебно правителство да смениш всички военни работещи експерти, да сложиш свои хора и за един месец да приключиш за 3 млрд. лв. сделка, като изхвърлиш F-16, е, не бих говорил аз така смело за лобизъм“, коментира Борисов и добави, че според него фактите показват друго. „Кои лобисти? Да им каже имената на тези, които са лобисти – Цветанов, Борисов, той. Кои сме или кой е? Като хвърляш едно обвинение, кажи кой е“, призова премиерът Бойко Борисов.Агенция „Фокус“ припомня: В неделя държавният глава Румен Радев предупреди, че лобисти са на път окончателно да приземят авиацията ни. По думите му това става ясно от начина на действие на анкетната парламентарна комисия за проучване на избора на нов тип боен самолет. „Задраскан беше трудът на военните експерти, очакванията на военните летци и инженери за навременното решаване на този много важен проблем. Но, както казах, това беше целта на тази комисия - да бъде използвана като трибунал за политически цели“, каза още държавния глава, но отказа да назове поименно лобистите. Според него процедурата е трябвало отдавна да е в ход, но няма шанс и никаква яснота кога ще се продължи. „Ако си решил да не инвестираш в сигурност, намираш начин и поводи да протакаш“, заяви президентът.\r\nДумите на Радев дойдоха дни след последното заседание на анкетната парламентарна комисия, на което стана ясно, че правилата за избор на изтребител са променяни по време на самата процедура. Извеждайки като задължително условие схемата за плащане, са били нарушени условията за равнопоставеност на всички доставчици. Така се е стигнало до отстраняването на офертата на Португалия и САЩ за употребявани F-16. Председателят на комисията Емил Христов обясни, че по проекта е свършена много работа и той не трябва да бъде рестартиран изцяло, но е необходимо да бъде осигурена равнопоставеност за всички оферти, каквато не е била налице. Въпреки, че комисията все още не е излязла с окончателен доклад, се очаква тя да предложи процедурата да се върне на ниво подаване на оферти, а след това да се проведе ново гласуване за избор на изтребители. \r\nКъм настоящия момент шведските изтребители „Грипен” отговарят на критериите в тази процедура.\r\nВ Шумен председателят на ПГ на ГЕРБ Цветан Цветанов коментира, че президентът може би иска да засили острия си тон към парламента и членовете в анкетната комисия заради обезпокоителните факти около избора на новия боен самолет. Той подчерта, че когато се залага авторитетът на институциите, прозрачността при провеждането на процедурите за превъоръжаването на военната ни отбранителна система трябва да са гарантирани. \r\nВременната комисия за проучване на избора на нов боен самолет ще приключи работата си в срок – до 20 септември.\r\nЛюба АЛЕКСИЕВА", "date": "2017.09.18", "title": "Премиерът Бойко Борисов изрази съмнение, че „Грипен“ са най-добрите изтребители (ОБЗОР)"}
{"url": "http://www.focus-news.net/news/2017/09/18/2437299/ria-novosti-vanshnite-ministri-na-rusiya-i-na-kitay-obsadiha-situatsiyata-na-koreyskiya-poluostrov.html", "text": "Външните министри на Русия и на Китай Сергей Лавров и Ван Йи по време на срещата си в кулоарите на 72-та сесия на Общото събрание на ООН потвърдиха липсата на алтернатива за разрешаването на ситуацията около Северна Корея по политически-дипломатически път, предаде РИА Новости.\r\n„Министрите обмениха мнения по актуалните въпроси на глобалния и регионален дневен рад с акцент върху КНДР и Сирия. Потвърдено е общото мнение за безалтернативността на разрешаването на всички проблеми изключително чрез политическо-дипломатически средства“ пише в официален коментар на руското МВнР. \r\n„По време на обсъждането на двустранния дневен ред бе изразено удовлетворение от постъпателното развитие на отношенията във всички области.  Виктор Турмаков", "date": "2017.09.18", "title": "РИА Новости: Външните министри на Русия и на Китай обсъдиха ситуацията на Корейския полуостров"}
{"url": "http://www.focus-news.net/news/2017/09/18/2437300/smolyan-natsionalnite-haydushkite-praznitsi-kapitan-petko-voyvoda-v-obshtina-chepelare-shte-se-provezhdat-sas-sapatstvashti-sabitiya.html", "text": "Разнообразна и богата програма е подготвила Община Чепеларе по повод честването на  Националните хайдушките празници „Капитан Петко войвода”, в същото време се  провеждат и съпътстващи събития. Това каза за Радио „Фокус” – Смолян Адриана Иванова – експерт в отдел „Култура” в Община Чепеларе. По думите й празниците в община Чепеларе започват още на 20 септември със среща-разговор, с презентация и нови данни за живота и делото на капитан Петко войвода. Проявата ще се проведе в библиотеката на читалището в Чепеларе. Презентацията е изготвена с архивни снимки  и данни от Държавен архив – Смолян. По думите на Иванова в мероприятията активно се включва и Регионалният исторически музей – Смолян, откъдето пък ще предоставят пушката на капитан Петко войвода, която се съхранява в музея за дните, в които ще протекат честванията в Чепеларе. На 22 септември от 11.00 часа пред Народно читалище „Родопска искра” ще бъде отбелязан националният празник Независимостта на България с литературна програма, издигане на националния трибагреник под звуците на химна. Ще има изпълнение на фолклорен ансамбъл „Орфей” към читалище „Родопска искра”. Вечерта празниците продължават със спектакъла „Невястата” на ФА „Родопа”. На 23 септември празниците продължават, от 11.00 часа на площад „Олимпийски” с откриване на фестивал на хайдушката песен, с участието на състави от всички читалища на територията на Община Чепеларе. Иванова каза още, че ще има шествие до паметника на капитан Петко войвода, където ще се проведе възстановка от Сдружение „Родопски хайдути” с посрещане на капитан Петко войвода. Ролята на войводата ще бъде изпълнена от народния артист Стоян Пепеланов от Чепеларе. Шествието ще се върне на площад „Олимпийски” където ще бъде официалното откриване, ще има и тържествена заря-митинг, с участието на 101 Алпийски батальон. На 24 септември от 10.00 часа отново на площад „Олимпийски” ще продължи фестивалът на Хайдушката песен.\r\nДаниела БОЙКОВА", "date": "2017.09.18", "title": "Смолян: Националните хайдушките празници „Капитан Петко войвода” в община Чепеларе ще се провеждат със съпътстващи събития"}
{"url": "http://www.focus-news.net/news/2017/09/18/2437301/shumen-zapochvat-izsledvaniya-s-fluorograf-sred-riskovi-grupi-ot-naselenieto-v-oblastta-za-tuberkuloza.html", "text": "Ще се извършат изследвания с флуорограф за туберкулоза сред рискови групи от ромски произход в област Шумен. Това съобщиха от пресцентъра на Областната администрация. Скрининговите изследвания са в изпълнение на Рамково споразумение между Глобалния фонд за борба със СПИН, туберкулоза и малария и Министерството на здравеопазването за отпускане на безвъзмездна помощ по Програма „Подобряване на устойчивостта на националната програма по туберкулоза“. Целта на изследването, което ще обхване около 600 души от региона, е ранното откриване на заболяването и в дългосрочен план намаляване на случаите чрез започване на своевременно лечение. Създадена е необходимата организация за провеждане на прегледите. На работна среща в Областна администрация с участието на представители на заинтересованите институции е изготвен график за провеждане на скрининга по общини. По места организацията по привличане на лицата от рисковите групи за изследване ще се осъществява от съответната община, здравните медиатори по общини, РЗИ, ромска фондация „Искра“ и Семейно-консултативните центрове. В община Никола Козлево изследванията ще се проведат на 19, 20, 21, 22 и 23 септември, като на посочените дати с прегледи ще бъдат обхванати и жители на община Каолиново.  На 24 септември изследвания ще се извършат в община Нови пазар, а на 25 и 26 септември – в град Шумен, като ще бъдат обхванати и жители на Венец и Хитрино. На 27 септември медицинските специалисти ще работят в село Салманово, а на 28 септември- в село Ивански. Изследванията в община Велики Преслав са насрочени за 29 септември.", "date": "2017.09.18", "title": "Шумен: Започват изследвания с флуорограф сред рискови групи от населението в областта за туберкулоза"}
{"url": "http://www.focus-news.net/news/2017/09/18/2437302/pametnik-na-hristo-botev-beshe-otkrit-v-srabskiya-dimitrovgrad-obzor.html", "text": "В сръбския Димитровград официално беше открит бюст-паметник на поета и революционер Христо Ботев пред основното училище в града, което носи името му. На официалната церемония присъстваха българският вицепремиер Илияна Йотова, секретарят на сръбския президент Никола Селакович, посланикът на България в Сърбия Н.пр Радко Влайков, генералният консул в Ниш Едвин Сугарев, кметът на Димитровград Владица Димитров и много ученици и граждани. Ученици от основното училище рецитираха стихове на Христо Ботев и разказаха за живота му. Пред паметника бяха поставени венци и цветя. По време на посещението на Илияна Йотова на 15 май бе положен символичният основен камък за изграждането на паметника. Тогава тя се срещна със сънародниците ни от българското национално малцинство в Босилеград и в Димитровград (или Цариброд, както е старото име на града). Работното й посещение беше по повод 100-годишнината от опожаряването на Босилеград. \r\nНа откриването на паметника вицепрезидентът посочи, че с възможността да се учи български език и да се четат български книги основното училище в Димитровград се превръща в духовен център. Тя заяви, че идеите на Христо Ботев отдавна са прекрачили границите на една отделна страна, защото проповядват общоевропейски и световни ценности. Секретарят на президента на Р Сърбия Никола Селакович заяви, че не трябва да забравяме, че сръбският и българският народ са свързани във вековете с борбата си против окупатора. Той обясни, че Христо Ботев не е живял дълго, но за своя кратък живот е оставил велика и дълбока следа. Кметът на Димитровград Владица Димитров заяви, че с паметника на Христо Ботев се изпраща посланието, че идеалите, за които се е борил- свобода, социална правда и разбирателство между балканските народи, нямат алтернатива и днес. Директорът на основното училище Катарина Симеонова заяви, че то носи името на Христо Ботев с гордост, защото той  е символ на най-висшата човешка ценност – свободата. \r\nВицепрезидентът Илияна Йотова посети и гимназията „Св. св. Кирил и Методий“ в Димитровград и разговаря с ученици. След срещата си с тях тя заяви, че приобщаването на Западните Балкани към ЕС е не само икономически, но и политически проект. Вицепрезидентът уточни, че на срещата с Никола Селакович е положена добра основа за бъдещите разговори за приобщаване на Сърбия към ЕС и помощта, която може да окаже България. Илияна Йотова коментира, че един ден в европейското семейство много повече ще тежат позициите на балканските страни, защото ще имат стабилна регионална политика. Тя посочи, че е връчила официална покана към президента на Сърбия Александър Вучич за посещение в България до края на годината. По думите й към сръбския президент е отправена покана в най-напрегнатите месеци от подготовката за бъдещото Председателство, за да чуе България приоритетите и проблемите на съседите си и да има възможност да ги представи на европейската сцена. След срещата си с учениците Илияна Йотова обясни, че голямата й мечта е в Димитровград да има паралелки по български език още от първи клас. Тя коментира, че е чула от Никола Селакович уверение, че ще бъде направено всичко възможно да бъдат осигурени равни права на децата да изучават майчиния език. \r\nБългарският вицепрезидент и секретарят на сръбския президент поднесоха венци пред Паметника-костница от Сръбско-българската война на Нешков връх. Илияна Йотова заяви, че поклонението пред жертвите от сръбска и българска страна е символичен акт, за да няма вече счупени плочи и поругаване на паметници. Тя изрази надежда този акт да бъде много добре прочетен и в България и в съседните й страни, да бъде добро начало за възстановяване на всички паметници. \r\n  Биляна ИВАНОВА", "date": "2017.09.18", "title": "Паметник на Христо Ботев беше открит в сръбския Димитровград (ОБЗОР)"}
{"url": "http://www.focus-news.net/news/2017/09/18/2437303/russia-today-glavnite-prokurori-na-rusiya-i-balgariya-podpisaha-programa-za-satrudnichestvo-za-perioda-2017-2019-godina.html", "text": "Генералният прокурор на Русия Юрий Чайка и главният прокурор на България Сотир Цацаров   България подписаха програма за сътрудничество между прокуратурите за периода 2017-2019 година, предаде  Russia Today.\r\nПрограмата, подписана в рамките на официалното посещение на руската главна прокуратура в България, определя основните насоки на сътрудничеството между институциите, сред които борбата срещу престъпността , защитата на човешките права, интересите на държавата и обществото, противодействие срещу тероризма, наркотрафика, корупцията и нелегалната миграция.\r\nОсвен това документът предвижда и съвместни мероприятия по обучението на служители на българската прокуратура в Академията на руската генерална прокуратура и провеждането на кръгли столове по основните насоки на сътрудничеството.  Виктор Турмаков", "date": "2017.09.18", "title": "Russia Today: Главните прокурори на Русия и България подписаха програма за сътрудничество за периода 2017-2019 година"}
{"url": "http://www.focus-news.net/news/2017/09/18/2437304/vidin-uchenie-za-zashtita-na-naselenieto-pri-visoki-vodi-shte-se-provede-v-mestnostta-bozhuritsa.html", "text": "Учение за защита на населението при високи води ще се проведе в местността Божурица, каза за Радио „Фокус“ директорът на РД ПБЗН комисар Станислав Генчев. Той посочи, че учението ще се проведе на 20 август от 11.00 часа, като ще участват спасителни екипи от дирекцията, от Центъра за спешна медицинска помощ, от БЧК и доброволни формирования от Брегово и Грамада. В учението ще вземат участие и звено от „Специализирани оперативни дейности“ към Регионалната дирекция „ПБЗН“ – Монтана. Учението ще се проведе за спасяване на бедстващи хора в язовир „Божурица“ и на човек, попаднал в преливника на язовира. Екипите ще демонстрират и действието на хидромодул за отводняване на сгради при високи води на язовира. Предвидена е и тренировка на Оперативния щаб за защита при бедствия.\r\nАнна ЛОЗАНОВА", "date": "2017.09.18", "title": "Видин: Учение за защита на населението при високи води ще се проведе в местността Божурица"}
{"url": "http://www.focus-news.net/news/2017/09/18/2437305/reuters-donald-tramp-zayavi-che-mirat-v-blizkiya-iztok-e-neshto-absolyutno-neobhodimo.html", "text": "Президентът на САЩ Доналд Тръмп заяви, че вярва, че „наистина трябва да се даде шанс“ за постигане на мир между Израел и Палестинската автономия, предаде  Reuters.\r\nТръмп описа мира в Близкия изток като „най-добрата сделка“. „Мирът между палестинците и Израел би бил фантастично постижение и нещо абсолютно необходимо. Смятам, че има добър шанс това да се случи. Повечето хора биха казали, че такъв няма“, заяви Тръмп преди срещата си с министър-председателя на Израел Бенямин Нетаняху преди началото на 72-та сесия на Общото събрание на ООН. \r\n„Смятам, че Израел би искал да види мир. Смятам, че палестинците биха искали да видят мир. Мога да ви кажа, че нашето правителство би искало да види мир. Затова и работим здраво над него. Ще видим какво ще се случи. Хората казват, исторически, че мирът няма как да се случи. Аз казвам, че ще се случи“, уверен е президентът на САЩ.  Виктор Турмаков", "date": "2017.09.18", "title": "Reuters: Доналд Тръмп заяви, че мирът в Близкия изток е „нещо абсолютно необходимо“"}
{"url": "http://www.focus-news.net/news/2017/09/18/2437306/evropeyskata-investitsionna-banka-otkri-ofis-v-sofiya-obzor.html", "text": "Европейската инвестиционна банка (ЕИБ) откри офис в София. На събитието присъстваха премиерът Бойко Борисов и президентът на банката Вернер Хойер. Новото представителство ще се ръководи от Андреас Бейкос. ЕИБ е институцията за дългосрочно кредитиране на ЕС, чиито акционери са държавите членки. Банката осигурява дългосрочно финансиране за обосновани инвестиции, за да допринесе за постигането на политическите цели на ЕС. Европейският фонд за стратегически инвестиции (ЕФСИ) е инициатива, изпълнявана съвместно от Групата на ЕИБ, състояща се от ЕИБ и Европейския инвестиционен фонд (ЕИФ), и от Европейската комисия и е един от трите стълба на ЕИП, чиято цел е да съживи инвестиции в стратегически проекти в Европа. \r\nВ срещата си Борисов Хойър е коментирал, че ЕИБ си сътрудничи много добре с публичните органи и партньорите от частния сектор в България. По думите му откакто са започнали да работят в България през 1992 г. са изградили добре балансирано портфейл от заеми, чиито ангажименти са достигнали почти 5 млрд. евро. Пред медиите Хойер заяви, че само за 2016 г. са подписали договори в размер на 467 млн. евро. Той уточни, че оказват подкрепа на малки и средни предприятия по линия на плана „Юнкер“ и след 2 години работа по плана са постигнали повече от 2/3 от това, което е трябвало да постигнат до следващата година. По думите му в синхрон с тяхната мисия е да предоставят не само финансиране, но и консултантски услуги. Според него ЕИБ в добро сътрудничество с България може да представи добри проекти, които да отговарят на условията за финансиране. Той подчерта, че очаква добри проекти в България, тъй като това ще бъде от полза и на ЕС.\r\nОт своя страна в разговора си с Хойер Борисов е заявил, че приветства откриването на офиса на Групата на ЕИБ в София, което е ясно послание за по-нататъшно задълбочаване на сътрудничеството им и силен сигнал за доверието и ангажираността на Банката към страната ни. Според него местното присъствие на банката на ЕС ще предостави ценна подкрепа на българската икономика, включително на частни компании, като предостави пряка точка за контакт за ЕС финансови инструменти, както и консултантски опит. По думите му този новооткрит офис ще засили изпълнението на инвестиционния план за Европа в България. В изявлението си пред медиите премиерът посочи, че това е банка-символ на прозрачност и на правилно управление на проектите. Той благодари за това, че могат да се пращат и средства за образователната инфраструктура. Борисов допълни, че 4,8 млрд. евро досега ЕИБ е дала като кредити на българския бизнес, на малките и средните предприятия. По думите му близо още 600 млн. евро има за добри проекти. \r\nОткриването на офиса на Групата на ЕИБ в София е в съответствие с политиката на ЕИБ за установяване на присъствие във всички столици на държавите-членки на ЕС. Това усилие ще помогне на банката на ЕС да разбере по-добре регионалните нужди от финансиране, да определи повече нови проекти и да установи по-тесни връзки с националните власти и други заинтересовани страни. Досега ЕИБ е създала офиси в 21 държави-членки на ЕС и 22 държави извън ЕС, като насърчава бизнеса и политическия диалог.\r\nЛюба АЛЕКСИЕВА", "date": "2017.09.18", "title": "Европейската инвестиционна банка откри офис в София (ОБЗОР)"}
{"url": "http://www.focus-news.net/news/2017/09/18/2437307/plovdiv-izyaveni-yuristi-shte-uchastvat-v-konferentsiya-po-povod-25-godini-ot-osnovavaneto-na-yuridicheskiya-fakultet-na-pu-paisiy-hilendarski.html", "text": "Най-изявените юристи в България ще участват в конференция по повод 25 години от основаването на Юридическия факултет на Пловдивския университет „Паисий Хилендарски“. Това съобщиха за Радио „Фокус“ – Пловдив от отдел „Връзки с обществеността“ на висшето учебно заведение.  Научна конференция под мотото „Правото – традиции и перспективи” ще се проведе на 19 и 20 септември. Събитието е кулминацията от честванията по повод 25 години от основаване на факултета. В рамките на конференцията среща ще си дадат най-изявените академични преподаватели, юристи и практици, както и представители на държавната и местната власт. За първия ден от престижния форум са предвидени поздравителни адреси и юбилейни научни доклади от доайените и основателите на факултета, международните гости от Швейцария, Италия, Франция, Хърватия, Сърбия, Македония. Очаква се да участват председателят на ВАС, председателят на ВКС и главният прокурор. Покани за юбилейната конференцията са отправени и до Президентството, Народното събрание, Министерския съвет, Министерство на правосъдието, Министерството на образованието и науката, както и към местната власт“. Официалното откриване на събитието ще се проведе от 11:00 часа на 19 септември в заседателната зала на Общинския съвет.\r\nПрез втория ден конференцията ще бъде в аудиториите и залите на ПУ „Паисий Хилендарски”, където паралелно на четири места ще се провеждат научни симпозиуми в четири панела. Първият панел е „Гражданскоправни науки”, вторият – „Публичноправни науки”, третият – „Международно право и международни отношения” и четвъртият – „Теория и история на правото. Наказателноправни науки”.\r\nТони МИХАЙЛОВ", "date": "2017.09.18", "title": "Пловдив: Изявени юристи ще участват в конференция по повод 25 години от основаването на Юридическия факултет на ПУ „Паисий Хилендарски“"}
{"url": "http://www.focus-news.net/news/2017/09/18/2436928/predstoyashti-sabitiya-v-stranata-za-18-septemvri-agentsiya-fokus.html", "text": "***\r\nОт 11.00 часа в Гранд Хотел София Вернер Хойер, президент на Европейската Инвестиционна Банка и Бойко Борисов, министър-председател на Република България официално ще открият офис на Европейската инвестиционна банка (ЕИБ) в София. Министърът на финансите Владислав Горанов и вицепрезидентът на ЕИБ Вазил Худак също ще вземат участие в церемонията. \r\n***\r\nОт 09.00 часа в Гранд Хотел София министърът на регионалното развитие и благоустройството Николай Нанков ще открие  международна конференция „Опазване и устойчиво използване на водите в България“.\r\n***\r\nОт 13.00 часа на ул. „Еднофамилни къщи“, кв. „Даскалово“, Министър Теменужка Петкова ще провери обект на ЧЕЗ ЕАД в град Перник, след което ще посети подстанция „Червена могила“ в близост до град Радомир. Посещенията са началото на годишните проверки на Министерството на енергетиката на трите електроразпределителни дружества и „Електроенергийния системен оператор“ ЕАД за предстоящия зимен сезон.\r\n***\r\nОт 09.00 часа тържествено ще бъде открита новата сграда на Софийския районен съд и Софийската районна прокуратура на „Ген. М. Д. Скобелев“ № 23.\r\n***\r\nОт 09.30 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Нели Н., Юлиян Х. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 9-и състав на Специализирания наказателен съд ще заседава по делото срещу Радослав Б., Денис Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа на скейт парка в парк „Студентски“ ще се проведе инициативата „Студентски танцува“.\r\n***\r\nОт 10.00 до 13.00 часа Военномедицинска академия организира безплатни профилактични прегледи за лаймска болест.\r\n***\r\nОт 10.30 часа 18-и състав на  на Специализирания наказателен съд ще заседава по делото срещу Ангел Т., Марин Я. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 до 12.00 ч. локалното платно на бул. „Мария Луиза“ – срещу сградата на Центъра за градска мобилност ще се превърне в „платно“ за рисуване с тебешир на малките художници от 48-о основно училище „Йосиф Ковачев“ – София. Те ще се включат в инициативата „Изрисувай платното“ : „Как си виждам транспорта на бъдещето като стана голям/а“.\r\n***\r\nОт 11.00 часа с полагане на първа копка ще започне изграждането на нова сграда на Шеста пожарна служба. Сградата ще се намира в ж.к. „Овча купел” (ул. „Монтевидео” и ул. „Акад. Константин Пашев”, срещу сградата на ДКЦ – 21).\r\n***\r\nОт 11.00 часа в градинката пред Народния театър „Иван Вазов“ неговият директор Мариус Донкин и кметът на Столична община Йорданка Фандъкова ще открият фотоизложба, посветена на 110-годишнината от откриването на сградата на най-големия театър у нас.\r\n***\r\nОт 11.00 часа в Национален пресклуб БТА Инициативен комитет от село Куртово Конаре ще проведе пресконференция във връзка с това, че доставка на варовик за 48 млн. лева за ТЕЦ Марица изток 2 е от незаконната концесия на кариерата в Куртово Конаре.\r\n***\r\nОт 11.00 часа 17-и състав на Специализирания наказателен съд ще заседава по делото срещу ще заседава по делото срещу Енчо С., Георги Д. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа 14-и състав на Специализирания наказателен съд ще заседава по делото срещу Александър Л., Станимир Б. и Йовчо К., на които са повдигнати обвинения за образуване и ръководене на организирана престъпна група.\r\n***\r\nОт 11.00 до 16.00 часа Центърът за градска мобилност ще отвори вратите си за посетители.\r\n***\r\nОт 11.00 до 15.00 часа от пл. „Възраждане“ до пл. „Журналист“ ще се движи ретро-трамвай в рамките на кампанията на ЦГМ „Пътувай  и чети! Размени книга с непознат в ретро-трамвая!“.\r\n***\r\nОт 11.00 часа в зала „Максима” на Национална спортна академия „Васил Левски” ще се състои тържество по повод откриването на новата учебна 2017/2018 година, в която НСА отбелязва 75-ата годишнина от основаването си.\r\n***\r\nОт 12.00 часа в зала „Изток“ на Народното събрание омбудсманът Мая Манолова организира широка обществена дискусия под наслов „Европа на два стандарта при храните - защитени ли са правата на българските потребители“, посветена на разликите в качеството на храните в държавите от Западна и Източна Европа. \r\n***\r\nОт 13.30 часа в Дома на Европа в София ще се проведе кръгла маса на тема „България и ЕС: модерни и устойчиви политики в областта на образованието, младежта и културата“, организирана от Информационното бюро на ЕП в България. В дискусията ще вземат участие членовете на Европейския парламент от Комисията по култура и образование, сред които е и Момчил Неков С&Д. Ще присъстват министри, народни представители от ресорните комисии в НС, представители на националните координатори на програмата „Еразъм“ в България, неправителствени организации и студенти.\r\n***\r\nОт 14.00 часа 5-и състав на Специализирания наказателен съд ще заседава по делото срещу Александър Н., Ваня Д. и др., на които са повдигнати обвинения за образуване и ръководене на организирана престъпна група.\r\n***\r\nОт 15.00 часа в Зала 1 на НДК зпочва традиционното издание на Международния фестивал за поп и рок музика „София”. Събитието започва с Международния конкурс за изпълнители и продължава от 19.00 часа с Конкурс за нова българска песен и Гала концертът с награждаване на лауреатите.\r\n***\r\nОт 16.00 часа в МБАЛ „Света София“ ще се проведе лекция-беседа на тема „Здравословен начин на живот преди и след раждането и какво представлява женската консултация?“.\r\n***\r\nОт 18.00 часа в Мраморното фоайе на Столична библиотека ще бъде открита изложбата от картини на художника Юлиян Месса и представяне на книгата ,,Морето нека да ми каже” с автор Борислав Мирчев.\r\n***\r\nОт 18.30 часа пред Министерство на финансите ще се проведе протест, организиран от Българското либертарианско общество, заради планирани допълнителни ограничения върху разплащанията в брой.\r\n***\r\nОт 18.30 часа ще се състои посетите третата лекция на тема образование в рамките на Отворения университет на Центъра за култура и дебат „Червената къща „Андрей Николов” – „Дизайн мислене в образованието” с лектори Георги Камов от Red Paper Plane и Йоана Маринова от Института за прогресивно образование.\r\n***\r\nОт 11.00 часа в двора на Благоевградска професионална гимназия ще се проведе официална церемония „Първа копка“ за успешен старт на проект „Инвестиции в подобряване качеството на образователната среда в Благоевградска професионална гимназия”.\r\n***\r\nОт 11.00 часа кметът Димитър Николов ще гостува на детски празник в новопостроения корпус на ЦДГ „Чайка“ в „Меден рудник“. \r\n***\r\nОт 13.00 до 15.30 часа в местността „Ченгене скеле” БЧК ще проведе учебно-тренировъчно занятие с действия по спасяване на пострадали при земетресение, спасителна операция за оказване помощ на бедстващи на море,  оказване на първа долекарска помощ, на психосоциална подкрепа, евакуация и издирване със спасителни кучета.\r\n***\r\nОт 10.00 до 19.00 часа народният представител от ГЕРБ Красен Кръстев ще проведе приемен ден в офиса на партията в града.\r\n***\r\nОт 13.00 часа народният представител проф. Анелия Клисарова ще приема граждани в централата на БСП на ул. „Македония” 33.\r\n***\r\nОт 14.00 часа народният представител от БСП Иван Иванов ще има приемна в пенсионерския клуб (бл.67) в кв. „Чайка”.\r\n***\r\nОт 14.00 часа в пресцентъра на УМБАЛ „Св. Марина“ – Варна ще стартира кампанията GROWINFORM, която има за цел ранното откриване и навременно лечение на състояния с проблемен растеж.\r\n***\r\nОт 16.00 до 17.30 часа народният представител от ПП ГЕРБ инж. Петя Аврамова организира приемна за граждани в офиса на партията на бул. \"Демокрация\" №2.\r\n***\r\nОт 11.00 часа в Пресклуб на БТА - Велико Търново ще се проведе пресконференция на инициаторите за изграждането на първия у нас парк „България в миниатюри“.\r\n***\r\nОт 14.30 часа в Пресклуб на БТА - Велико Търново ще се проведе Пресконференция на народните представители от БСП Весела Лечева, Валентин Ламбев и Явор Божанков.\r\n***\r\nОт 17.30 часа в ХГ „Недялко Каранешев“ юе бъде открита изложба „Последвай стъпките“ – символите на българското хоро, представени чрез компютърна графика в изложба на „Таратанци“ ООД.\r\n***\r\nОт 18.00 часа в Държавен куклен театър „Дора Габе“ ще се състои премиерата на кукления спектакъл „Косе Босе“.\r\n***\r\nОт 08.30 часа работници от фабриката за производство на хартия – „Костенец Пейпър Мил” ЕАД излизат на протест пред сградата на предприятието заради готвено от ръководството на компанията масово уволнение. \r\n***\r\nОт 10.00 до 12.00 часа народният представител от ГЕРБ Десислава Костадинова ще има среща с граждани в офиса на партията на ул. „Екзарх Йосиф“ № 5  А.\r\n***\r\nОт 10.00 до 12.00 часа народният представител от ГЕРБ Десислава Костадинова ще има среща с граждани в клуба на партията.\r\n***\r\nОт 9.00 ч. в зала 2 Пловдивският окръжен съд ще гледа делото срещу 66-годишната Иванка Ройдова от пловдивското село Брани поле по обвинение, че е поръчала на агент под прикритие да убие брат й и неговите наследници. \r\n***\r\nОт 9.00 часа, зала 1 Апелативният съд в Пловдив ще гледа делото, образувано по жалби на подсъдимия и гражданските ищци срещу присъда на Окръжен съд – Хасково, с която Димитър Филипов е признат за виновен в това, че на 26.04.2015 г. в гр. Любимец, област Хасково, направил опит умишлено да умъртви В. К. \r\n***\r\nОт 11.00 часа в Пресклуб на БТА – Плевен ще се проведе пресконференция на Областно ръководство на ПП АБВ – Плевен.\r\n***\r\nОт 11.00 часа в Аулата на Аграрния университет – Пловдив ще се състои тържествено откриване на Учебната 2017/2018 г. От 12.00 часа ще бъде открита обновената лаборатория на универистета.\r\n***\r\nОт 14.00 часа в зала „България“ на Конгресния център в палата 8 на Международния панаир ще се проведе Национална конференция за индустриални имоти - БГСКЛАД 2017 г.\r\n***\r\nОт 19.00 часа на Античния театър с концерт ЗАЕДНО с участието на ансамбъл \"Тракия\" и ансамбъл \"Странджа\", Бургас започват празниците на Стария град Пловдив. Мотото е \"Вдъхновение\". \r\n***\r\nОт 10.00 до 12.00 часа народният представител от ПП ГЕРБ Маноил Манев организира приемна за граждани в офиса на партията: бул. „Митрополит Методий Кусев” № 5.\r\n***\r\nОт18.00 часа на площада пред Община Стара Загора за денонощие ще се проведе Нетрадиционен мирен протест за пълно запазване на парк \"Бедечка\".", "date": "2017.09.18", "title": "Предстоящи събития в страната за 18 септември (Агенция „Фокус“)"}
{"url": "http://www.focus-news.net/news/2017/09/18/2436929/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Израелският премиер Бенямин Нетаняху, нъзнамерява да предложи на Доналд Тръмп промени в ядреното споразумение с Иран, което Барак Обама сключи по време на последния си мандат, предава Arutz Sheva, позовавайки се на Channel 2 News .\r\nСпоред доклад, премиерът на Израел не само ще говори срещу опасността от Иран, но и ще предложи план за предотвратяването на възможна иранска ядрена програма.\r\nАгенция „Фокус“ припомня, че президентът на САЩ Доналд Тръмп многократно е заявявал, че споразумението с Иран не е добро и съответстващо на американските интереси.\r\n*** Повече от 700 кмета от Каталония се събраха в неделя, 17 септември, в Барселона, за да демонстрират сила, въпреки натиска на испанското централното правителство те да не провеждат референдум за независимостта на североизточния регион, пише  Washington Post.\r\nСтотици кметове се събраха в неделя с президента на Каталонската автономия Карлес Пуигдемон и с кмета на Барселона Ада Колау в Барселона – основния град на областта.\r\n„Ние няма да се уплашим. Това не е за независимост, а за правата ни“, заяви Колоу.\r\nИспанската полиция в събота конфискува от покрайнините на Барселона печатни материали в подкрепа на референдума. Операцията следва такава от петък, по време на която бяха иззети 100 хил. плаката. \r\nПуигдемон благодари на кметовете, че не са отстъпили пред властите и посочи, че повечето каталонци възнамеряват твърдо да гласуват, въпреки забраната. \r\n„Каталонската регионална полиция има нареждане да арестува кметовете, ако те отказват да се появят на разпит“, заяви главният прокурор на Испания Хосе Мануел Маза.\r\n***Русия е отхвърлила искането на Израел да се създаде 60-километрова буферна зона между Голанските височини и подкрепяните от Иран въоръжени сили в Сирия, като Москва е гарантирала, че шиитските бойци няма да се приближават на по-малко от пет километра от израелската граница, пише The Jerusalem Post.\r\nМинистър-председателят на Израел Бенямин Нетаняху е повдигал въпроса пред руския президент Владимир Путин и пред американския му колега Доналд Тръмп на няколко пъти, включително преди сключването на споразумението за създаване на зона за деескалация в югозападната част на Сирия през юли.\r\nНовините за отказа на Кремъл дойдоха преди срещата на премиера Нетаняху с американския президент Доналд Тръмп в Ню Йорк, която ще се проведе в понеделник. \r\nИзраелският премиер Нетаняху на няколко пъти повдига въпроса за увеличаващото се влияние на Техеран в Сирия. В телевизионно интервю дадено по-рано тази седмица, той каза, че „Освен, че се опитва да построи атомна бомба,“ Техеран „опитва да закрепи иранската армия в Сирия. Иска да колонизира Сирия, така както вече колонизира Ливан.“\r\n*** Турция изпраща 80 бронирани машини, за да подсили частите си, които са разположени в провинция Хатай, граничеща със Сирия, предава Daily Sabah.\r\nТехниката идва от Люлебургаз и се изпраща в Искендерун.\r\nОчаква се Анкара да разположи още военнослужещи и техника по границата със Сирия.\r\nАгенция „Фокус“ припомня, че в сряда въоръжените сили на Турция разположиха тежко оборудване, за да пазят границите със Сирия при пунктове, които се контролират от кюрдските „Народни отряди за самоотбрана“.", "date": "2017.09.18", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/09/18/2436930/reuters-devet-dushi-zaginaha-pri-sblasatsi-mezhdu-vaorazhenite-sili-na-meksiko-i-chlenove-na-vaorazhena-grupirovka.html", "text": "Мексиканските въоръжени сили се сблъскаха с въоръжена групировка в югозападния щат Гереро, при което загина един войник, а осем от престъпниците бяха неутрализирани, предава Reuters .\r\nПрестрелката се случи, след като военен патрул в град Телолоапан, бе нападнат от членове на групировка, облечени като войници, заяви говорителят на Координационната група на Гереро Роберто Алварез Хередия.\r\nВоенните са конфискували два микробуса, боядисани в камуфлажен цвят, оръжия и униформи.\r\nАгенция „Фокус“ припомня, че в щата Гереро се водят активни военни действия срещу криминалните групировки, които от своя страна се борят за контрол над производството и трафика на опиум.  Симеон Миланов", "date": "2017.09.18", "title": "Reuters: Девет души загинаха при сблъсъци между въоръжените сили на Мексико и членове на въоръжена групировка"}
{"url": "http://www.focus-news.net/news/2017/09/18/2436931/kommersanta-tereza-mey-schita-che-zapadat-tryabva-da-si-satrudnichi-s-rusiya-za-siriya.html", "text": "Британският премиер Тереза Мей заяви пред медиите, че счита за особено важно взаимодействието между западните страни и Русия що се отнася до сирийския въпрос, пише Коммерсантъ.\r\nТя отбеляза, че „САЩ и Русия очевидно се опитват да намерят решение за Сирия“, но и другите страни, са „длъжни да работят за намирането на изход, който да сложи край на ужасните събития“. Симеон Миланов", "date": "2017.09.18", "title": "Коммерсантъ: Тереза Мей счита, че Западът трябва да си сътрудничи с Русия за Сирия"}
{"url": "http://www.focus-news.net/news/2017/09/18/2436932/sport-sloveniya-pobedi-sarbiya-i-specheli-evropeyskoto-parvenstvo-po-basketbol.html", "text": "Словения стана новия шампион на Европа по баскетбол, след като победи Сърбия с 93:85. Словенският отбор завършва Евробаскет 2017 без нито една загуба и с 9 победи от 9 мача.", "date": "2017.09.18", "title": "Спорт: Словения победи Сърбия и спечели Европейското първенство по баскетбол"}
{"url": "http://www.focus-news.net/news/2017/09/18/2436933/irakskiyat-vitseprezident-nyama-da-pozvolim-sazdavaneto-na-vtori-izrael-v-severen-irak.html", "text": "Ирак няма да позволи създаването на „втори Израел“ в северните части на странат, заяви вицепрезидентът Нури ал Малики, цитиран от Anadolu Agency.\r\nТой направи изказването си по време на среща с американския посланик в Ирак Дъглас Силимън.\r\n„Няма да позволим създаването на втори Израел в Северен Ирак“, заяви вицепрезидентът Малики. \r\nПо-рано Израел изрази подкрепата си за референдума за независимост на Иракски Кюрдистан, което доведе до недоволство в Багдад. Симеон Миланов", "date": "2017.09.18", "title": "Иракският вицепрезидент: „Няма да позволим създаването на втори Израел в Северен Ирак“"}
{"url": "http://www.focus-news.net/news/2017/09/18/2436934/sofiya-otbelyaza-svoya-praznik-s-reditsa-kulturni-sabitiya-obzor.html", "text": "София отбелязва своя празник на 17 септември – когато Православната църква почита Светите мъченици София, Вяра, Надежда и Любов. Денят премина с много чествания, културни събития и прояви. В 10.00 часа Столичният общински съвет проведе тържествена сесия, на която обяви почетните граждани на града. „Радвам се, че имам възможност да връча отличията на хора, които със своя труд и своя талант са подпомогнали духовното и материалното развитие на града ни“, каза председателят на Столичния общински съвет Елен Герджиков. Със званието „Почетен гражданин на София“ бяха отличени Гийом Робер – съветник по сътрудничеството и културната дейността на посолството на Франция в България и директор на Френския културен институт, Владимир Кисьов – бивш председател на Софийския общински съвет, Проф. Васил Николов – заместник-председател на Българската академия на науките (БАН), Томас ван Орсхот – посланик на Кралство Нидерландия в София от 2013 до 2017 г., Тимертай Избастин – посланик на Република Казахстан в България от 2009 до 2017 г., Женски хор „Христина Морфова“ при Народно читалище \"Д-р Петър Берон“, който тази година чества своята 80-годишнина, Балет „Арабеск“, който тази година чества своята 50-годишнина, и рок група „Щурците“. Значката на София Столичният общински съвет присъди на проф. Ива Петкова – шеф на клиниката по офталмология в Александровска болница, и на д-р Александър Оскар – лекар в клиниката по очни болести към Александровска болница и председател на организацията на евреите в България.\r\nВ 11.30 часа бе отслужен тържествен водосвет от епископ Герасим и се проведе официалната церемония по издигане знамето на град София, на които присъстваха кметът на София Йорданка Фандъкова, президентът на България Румен Радев, председателят на Народното събрание Димитър Главчев, председателят на СОС Елен Герджиков, Негово Светейшество Патриарх Български и митрополит Софийски Неофит I, миниcтpи, заместник-кметове, общински съветници, депутати, посланици и др. Преди вдигането на знамето на София кметът Йорданка Фандъкова произнесе празнична реч. „Честит празник на вярата, надеждата, любовта и мъдростта! Ден, в който градът ни заедно с храма, дал името му, чества своя празник. Храмът „Св, София“ пази на същото това място основите на църкви още от IV век и спомена за събития, променили европейската история. Да, София е древен град, но е и град с млад дух, с много енергия и с много сила. И това са силата и енергията на нейните хора – всеки един от нас. Защото ние пазим и променяме заедно София. Променяте я вие, уважаеми съграждани, със знанията, с талантите, със стремежите, с неспирния критичен дух, с желанието да се справиш и да се докажеш по-добре. Защото София предизвиква с възможностите, които дава. Всеки оставя своя белег върху града и живее своята неповторима софийска история, защото градът е общност и няма нито пътища, нито домове без корен. В този ден искам да благодаря за усилията на всеки един от вас – за усилието да правим, за желанието да правим, за хъса да искаме повече. Благодаря ви и за доверието, което се стараем да заслужаваме всеки ден. И в този прекрасен ден ви пожелавам да сте здрави. Нека да имаме мъдростта да различаваме правилното от неправилното и силата да избираме доброто както за големите решения, пред които сме изправени, така и във всекидневните ни и малки избори и в отношенията ни един към друг. Нека изберем да бъдем добри хора, да си помагаме и да вървим напред заедно. Нека бог да пази София!”, каза Фандъкова. От 18.30 часа в Народен театър „Иван Вазов” се състоя церемонията за връчване на Наградите на Столична община за ярки постижения в областта на културата.\r\nВход свободен за всички посетители през целия ден обявиха много културни институции в града, сред които Регионалният исторически музей, Софийската градска художествена галерия, Зоологическата градина, Базиликата „Св. София“ и др.", "date": "2017.09.18", "title": "София отбеляза своя празник с редица културни събития (ОБЗОР)"}
{"url": "http://www.focus-news.net/news/2017/09/18/2436935/gazetaru-osem-dushi-v-rumaniya-zaginaha-zaradi-burya.html", "text": "В резултат на мощна буря, осем души в западните части на Румъния загинаха, предава руското издание Газета.ru , позовавайки се на румънски медии.\r\nЖителите на пострадалия регион, не са били предупредени за приближаващата буря, ,чиято скорост е била 90 километра в част.\r\nЗа около 15 минути са загинали осем души, а 67 са ранени. Десетки автомобили са понесли щети. Симеон Миланов", "date": "2017.09.18", "title": "Газета.ru: Осем души в Румъния загинаха заради буря"}
{"url": "http://www.focus-news.net/news/2017/09/18/2436936/the-telegraph-boris-dzhonsan-shte-iziskva-garantsii-ot-tereza-mey-che-velikobritaniya-nyama-da-plashta-znachitelni-sumi-na-es.html", "text": "Британският външен министър Борис Джонсън, ще използва предстояща среща с Тереза Мей, за да изиска уверение, че Обединеното кралство няма да плаща прекалено големи суми на Европейския съюз след Брекзит, пише The Telegraph.\r\nВъншният министър на Великобритания е притеснен от слуховете, че премиерът Мей е готова да се споразумее с Европейския съюз за годишни плащания от около 10 милиарда лири по време на преходния филм.  Симеон Миланов", "date": "2017.09.18", "title": "The Telegraph: Борис Джонсън ще изисква гаранции от Тереза Мей, че Великобритания няма да плаща значителни суми на ЕС"}
{"url": "http://www.focus-news.net/news/2017/09/18/2436937/rossiyskaya-gazeta-buryata-mariya-se-prevarna-v-uragan-parva-stepen.html", "text": "Тропическата бурия „Мария“, която се породи в Атлантическия океан, се засили до ураган първа степен, предава Российская Газета . \r\nУраганът се намира на 225 километра североизточно от Барбадос и се движи в северозападна посока със скорост 6,5 метра в секунда. \r\nВ Гваделупе обявиха оранжев код за тревога във връзка с приближаването на „Мария“. Зоната на опасност е разпространена и върху островите Сейнт Мартин и Сейнт Бартолеми. Симеон Миланов", "date": "2017.09.18", "title": "Российская Газета: Бурята „Мария“ се превърна в ураган първа степен"}
{"url": "http://www.focus-news.net/news/2017/09/18/2436938/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Британският премиер Тереза Мей заяви пред медиите, че счита за особено важно взаимодействието между западните страни и Русия що се отнася до сирийския въпрос, пише Коммерсантъ.\r\nТя отбеляза, че „САЩ и Русия очевидно се опитват да намерят решение за Сирия“, но и другите страни, са „длъжни да работят за намирането на изход, който да сложи край на ужасните събития“.\r\n*** В резултат на мощна буря, осем души в западните части на Румъния загинаха, предава руското издание Газета.ru , позовавайки се на румънски медии.\r\nЖителите на пострадалия регион, не са били предупредени за приближаващата буря, ,чиято скорост е била 90 километра в част.\r\nЗа около 15 минути са загинали осем души, а 67 са ранени. Десетки автомобили са понесли щети.\r\n*** Тропическата бурия „Мария“, която се породи в Атлантическия океан, се засили до ураган първа степен, предава Российская Газета . \r\nУраганът се намира на 225 километра североизточно от Барбадос и се движи в северозападна посока със скорост 6,5 метра в секунда. \r\nВ Гваделупе обявиха оранжев код за тревога във връзка с приближаването на „Мария“. Зоната на опасност е разпространена и върху островите Сейнт Мартин и Сейнт Бартолеми.", "date": "2017.09.18", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/09/18/2436939/reuters-alternativa-za-germaniyamozhe-da-stane-tretata-nay-golyama-partiya-v-bundestaga.html", "text": "За пръв път от половин век крайнодясна партия ще влезе в Бундестага на Германия, предава Reuters . Има вероятност консервативната „Алтернатива за Германия“, която призова Ангела Меркел да бъде „наказана“ за мигрантската криза, да се превърне в третата политическа сила на страната.\r\nПоследните анкети и проучвания показват, че подкрепата за „Алтернатива за Германия“ може да достигне до около 12 %.\r\nДругите политически сили в Германия категорично отказват да работят с „АзГ“ или да обсъждат техните идеи и предложения.\r\nВодещият кандидат на АзГ Александър Гауланд отрича партията му да е нацистка, заявявайки, че другите използват този термин заради популярността на движението, чийто предложения включват по-стриктен контрол върху миграцията.\r\n„Постепенно се превръщаме в чужденци в собствената си страна“, заяви Гауланд по време на предизборно мероприятие във Франкфурт на Одер. \r\nГауланд, който е 76-годишен адвокат, предизвика истинска вълна на недоволство от страна на традиционните партии и медиите в Германия, след като каза, че Германия принадлежи на германците, а ислямът няма място в нея.\r\nДруго будещо притеснения негово изказване бе направено във връзка с историята. Гауланд заяви, че германците не трябва да се чувстват винаги виновни за делата на нацистите, а вместо това да уважават и да се гордеят с войниците си, които са се сражавали през Втората световна война.\r\nВъпреки че повечето партии не искат да работят с АзГ, в местните парламенти на Германия вече има примери за съвместна дейност. Така например в Саксония Анхалт, християндемократите на Меркел и Алтернатива за Германия, гласуваха заедно за създаването на комисия, която да разследва крайнолевия екстремизъм.  Симеон Миланов", "date": "2017.09.18", "title": "Reuters: „Алтернатива за Германия“може да стане третата най-голяма партия в Бундестага"}
{"url": "http://www.focus-news.net/news/2017/09/18/2436940/afp-varhovniyat-komisar-na-oon-za-bezhantsite-filipo-grandi-zayavi-che-amerikanskoto-finansirane-e-izklyuchitelno-vazhno-za-organizatsiyata.html", "text": "Върховният комисар на ООН за бежанците Филипо Гранди, се срещна с държавния секретар на САЩ Рекс Тилърсън, и заяви, че американското финансиране за организацията е „ключово“ за помагането на жертвите на войните по света, предава AFP.\r\nСАЩ, които правят големи дарения за някои от мисиите на ООН, извън формалните си задължения, се опитват да спестяват излишни разходи. Филипо Гранди предупреди, че сега не е моментът за подобни действия.\r\n„Американската помощ е ключова за това, което правим да помагаме на бежанците по света и намираме решения за техните ситуации“, каза Гранди.\r\nМиналата година САЩ даваха 1,5 милиарда долара от общо четири милиардния бюджет на агенцията. Симеон Миланов", "date": "2017.09.18", "title": "AFP: Върховният комисар на ООН за бежанците Филипо Гранди заяви, че американското финансиране е изключително важно за организацията"}
{"url": "http://www.focus-news.net/news/2017/09/18/2436941/motoristi-ot-tsyalata-strana-otbelyazaha-denya-v-pamet-na-zaginalite-mototsikletisti-obzor.html", "text": "С шествия в цялата страна мотористи отбелязаха Деня в памет на загиналите мотоциклетисти. Инициативата бе на BMM (Bulgarian Motorcycle Media) и социалната мото кампания „Ние сме хора, не „донори” и е част от календара със събития, посветени на Европейския ден без жертви на пътя – 21 септември. Тя е подкрепена от Главна дирекция „Национална полиция“ като пътните полицаи по места оказваха съдействие на организаторите. \r\nИнициативата да се отдаде почит на загиналите на пътя мотоциклетисти се провежда за втора поредна година. Рокерските клубове се събраха на различни места във почти всичко областни и по-големи градове в страната. Целта им бе не само да почетат паметта на загиналите свои колеги, но и да обърнат внимание на останалите участници в движението върху спецификата при управлението на мотор, да допринесат за повишаване на пътната култура и намаляване на агресията на пътя. Загиналите мотористи само през този мотосезон са 25.", "date": "2017.09.18", "title": "Мотористи от цялата страна отбелязаха Деня в памет на загиналите мотоциклетисти (ОБЗОР)"}
{"url": "http://www.focus-news.net/news/2017/09/18/2436942/balgariya-v-svetovnite-medii-agentsiya-fokus.html", "text": "Според президента на България Румен Радев ВВС на страната могат да останат изобщо без бойни самолети. Така той коментира инициативата на парламентарната комисия за преразглеждане на избрания тип самолет за нуждите на авиацията на страната, пише  Взгляд.\r\nПрезидентът заяви, че за преразглеждането на конкурса се стремят лобисти. „Това заплашва окончателно да приземи нашата авиация, имаща стогодишна история“, добави той. Радев обвини депутатите, че са направили безсмислена работата на експертите и са „зачеркнали надеждите на военните пилоти и инженери за успешно решаване на проблема с купуването на новия самолет“.\r\n*** Индонезийската полиция е арестувала на остров Бали двама български граждани, които са се опитвали да копират кредитни карти от банкомат, предаде местната медия  Netralnews.com.\r\n„Двамата заподозрени бяха заловени на местопрестъплението, при опит да премахнат устройство за копиране на карти, което преди това е било поставено на банкомата“, заяви прессекретарят на полицията на о-в Бали Хенгки Видядя. Той посочи, че българите, на име Борис Георгиев и Мариян Серафимов са арестувани през нощта на събота, 9 септември от служители на отдела за специални криминални разследвания.\r\n Властите са иззели едно устройство за скиминг, мобилен телефон, банкови карти, сгъваем нож и пари на сума от 3,2 млн. индонезийски рупии (около 400 лв.), както и друга валута. \r\n***  Първият в Китай български туристически информационен център бе открит на 15 септември в Шанхай с тържествена церемония, предаде  ВОтпуск.ру.\r\nОткриването на центъра стана факт след като министърът на туризма на България Николина Ангелкова подкрепи идеята и усилията на компанията „ACN Worldwide“ да открие в Шанхай туристически информационен център, който да представи възможностите пред туризма в България. \r\nГригор Порожанов, българският посланик в Китай подчерта, че българските дипломати се стараят да увеличат броя на китайските туристи в България до 100 хил. души годишно. \r\n***България, Гърция, Румъния и Унгария призоваха Украйна, да не ограничава обучението на майчин език, както се предвижда в Образователния закон, който бе приет на второ четене от украинския парламент, заявиха от българското Министерство на външните работи, цитирани от Independent Balkan News Agency.\r\nВъншните министри на четирите страни, изпратиха писма до украинския си колега, с копия до генералния секретар на Европейския съвет Торбьорн Ягланд и Върховният комисар на ООН за националните малцинства Ламберто Заниер.\r\nУкраинското законодателство предвижда възможността за изучаването на майчин език до пети клас, след което всички предмети, ще бъдат учени на украински език.\r\nОсвен това, се предвижда украинският да стане единствен език в системата на средното, професионалното и висшето образование.\r\nБългарският външен министър Екатерина Захариева, призова представител на украинското посолство в София, за да обсъдят този въпрос.\r\nТя изрази притесненията на България относно последствията за българското малцинство в Украйна.\r\nОт украинска страна, дадоха индикации, че новият закон няма да промени правата на българското национално малцинство, да се обучава на български език. По думите на представителя на украинското посолство, целта на нормативния акт е да „засили“ употребата на украинския език.\r\nМеждувременно българският посланик в Киев Красимир Минчев, ще проведе среща с украинското МВнР, в която ще изрази българската позиция относно новия образователен закон на Украйна.", "date": "2017.09.18", "title": "България в световните медии (Агенция \"Фокус\")"}
{"url": "http://www.focus-news.net/news/2017/09/18/2436943/ibna-balgariya-gartsiya-rumaniya-i-ungariya-prizovaha-ukrayna-da-ne-ogranichava-obuchenieto-na-maychin-ezik.html", "text": "България, Гърция, Румъния и Унгария призоваха Украйна, да не ограничава обучението на майчин език, както се предвижда в Образователния закон, който бе приет на второ четене от украинския парламент, заявиха от българското Министерство на външните работи, цитирани от Independent Balkan News Agency.\r\nВъншните министри на четирите страни, изпратиха писма до украинския си колега, с копия до генералния секретар на Европейския съвет Торбьорн Ягланд и Върховният комисар на ООН за националните малцинства Ламберто Заниер.\r\nУкраинското законодателство предвижда възможността за изучаването на майчин език до пети клас, след което всички предмети, ще бъдат учени на украински език.\r\nОсвен това, се предвижда украинският да стане единствен език в системата на средното, професионалното и висшето образование.\r\nБългарският външен министър Екатерина Захариева, призова представител на украинското посолство в София, за да обсъдят този въпрос.\r\nТя изрази притесненията на България относно последствията за българското малцинство в Украйна.\r\nОт украинска страна, дадоха индикации, че новият закон няма да промени правата на българското национално малцинство, да се обучава на български език. По думите на представителя на украинското посолство, целта на нормативния акт е да „засили“ употребата на украинския език.\r\nМеждувременно българският посланик в Киев Красимир Минчев, ще проведе среща с украинското МВнР, в която ще изрази българската позиция относно новия образователен закон на Украйна. Симеон Миланов", "date": "2017.09.18", "title": "IBNA: България, Гърция, Румъния и Унгария призоваха Украйна, да не ограничава обучението на майчин език"}
{"url": "http://www.focus-news.net/news/2017/09/18/2436944/reuters-germanskite-liberali-ochakvat-da-poluchat-ministerstvoto-na-finansite-ako-sformirat-koalitsiya-s-hristiyandemokratite.html", "text": "Либералната „Свободна демократична партия“ (СДП) на Германия, очаква да получи финансовото министерство, в замяна на подкрепата си за следващото коалиционно правителство на Ангела Меркел, предава Reuters .\r\nСамо дни преди провеждането на германските парламентарни избори, от СДП уточниха, че ще подкрепят християндемократите на Меркел, ако те от своя страна приемат френските планове за задълбочаване на фискалната интеграция в еврозоната.\r\nЧесто разглеждани като естествените съюзници на Ангела Меркел, социаллибералите от СДП бяха част от второто й правителство през 2009-2013 година. След това либералната партия не успя да влезе в Бундестага, но тази година от ръководството й се надяват, че ще са трета политическа сила.\r\nНастоящият финансов министър на Германия Волфганг Шойбле, който е от Християндемократичния съюз, е на поста си от 2009-та година, и е един от най-известните членове на кабинета на Меркел.\r\n„СДП, не трябва да влиза в правителство, в което не може да назове финансовия министър“, заяви представителят на изпълнителния комитет на партията Александър Хан.\r\nВ събота лидерът на СДП Кристиан Линднер заяви, че бъдещето на Европа, е най-важният въпрос за партията му.\r\n„Страхувам се, че госпожа Меркел вече се е съгласила на нови механизми за финансиране на ЕС заедно с Макрон“, каза той пред Welt am Sonntag. Симеон Миланов", "date": "2017.09.18", "title": "Reuters: Германските либерали очакват да получат Министерството на финансите, ако сформират коалиция с християндемократите"}
{"url": "http://www.focus-news.net/news/2017/09/18/2436945/politicoeu-tereza-mey-shte-poseti-kanada-za-da-pregovarya-za-britansko-kanadsko-targovsko-sporazumenie.html", "text": "Британският премиер Тереза Мей, ще прекоси Атлантическия океан, за да договори търговско споразумение с Канада, което да влезе в сила след Брекзит, предава Politico.eu.\r\nНова работна група, която трябва да „преработи бързо“ търговското споразумение на Канада с ЕС в споразумение с Великобритания, ще бъде формирана, след като Тереза Мей се срещне с канадския си колега Джъстин Трюдо в Отава.\r\nБританското правителство заяви, че Тереза Мей, ще проведе разговори с канадския премиер Джъстин Трюдо относно „циментирането на силно търговско и инвестиционно партньорство“.\r\nОчаква се двамата лидери да се съгласят, че споразумението СЕТА има „значителен потенциал да засили транслатлантическия просперитет“. Въпросното споразумение между Канада и ЕС, трябва да бъде приложено като модел и за един бъдещ британско-канадски договор. Симеон Миланов", "date": "2017.09.18", "title": "Politico.eu: Тереза Мей ще посети Канада, за да преговаря за британско-канадско търговско споразумение"}
{"url": "http://www.focus-news.net/news/2017/09/18/2436946/zam-predsedatelyat-na-gerb-tsvetan-tsvetanov-prizova-novoto-rakovodstvo-na-partiyata-v-dobrich-da-raboti-kato-edin-yumruk-obzor.html", "text": "В рамките на месец – два трябва да се върви към избори на постоянно областно и общинско ръководства в Добрич, за да може да се очертае истинският попътен вятър, който трябва да ни доведе до добри резултати през 2019 година. Това заяви в Добрич председателят на ПГ на ГЕРБ и заместник-председател на партията Цветан Цветанов. Той се срещна с общинските структури на ГЕРБ от областта. В срещата участваха народните представители Даниела Димитрова и Пламен Манушев, който е и временен областен координатор на ГЕРБ-Добрич.\r\nЦветанов обърна внимание, че Добрич е единствената област, където ГЕРБ отчита занижаване на резултатите от предишни парламентарни избори и тази тенденция трябва да се обърне. „Трябва да градим основа, която да ни даде възможност общинските съветници, които ще бъдат от Община Добрич да бъдат екипа, който да работи заедно с кмета, който ние ще предложим, и който ще бъде част от това, което ще правим като политика”, каза още Цветан Цветанов. Той подчерта, че за ГЕРБ важно е не само да постигне победа, а целият екип да работи като един юмрук. „На местно и областно ниво трябва да направим необходимото, за да привлечем знаещите и можещите хора от всички сфери от цялата област“, каза още Цветан Цветанов\r\nПредседателят на ПГ на ГЕРБ акцентира и на политиките, които правителството на Бойко Борисов и мнозинството в парламента реализира на национално ниво. Той отбеляза, че държавата ще отделя 510 милиона лева повече всяка година за увеличението на заплатите в образованието и за ръста на пенсиите, но без да увеличава дефицита. „В момента имаме излишък, който ще отиде за съфинансиране на европейските проекти. Това, което се стараем да правим ще бъде възможно, благодарение на постигнатия икономически растеж от 3,6%, а към края на годината се очаква той да стане 3,9-4%“, каза още зам.-председателят на ПП ГЕРБ.\r\nВ коментар пред журналисти той посочи, че всички партийни структури на партията – общински и областни, трябва да бъдат сред хората. Според Цветанов целта е да се популяризира това, което правителството прави за гражданите и отблизо да се видят проблемите на хората. Той заяви, че това, което партията е пропуснала за Добричка област и създалото се усещане, че в този регион „нещата са изцяло провалени“, вече са изместени от ясна визия как да бъде създадена необходимата мотивация за връщане доверието на хората. По думите му вече има и видими резултати от това, което ПП ГЕРБ е обещала по време на кампанията за парламентарни избори. Цветанов посочи за пример сферата на образованието, където от 1 септември има увеличение на учителските заплати с 15%. Той заяви, че в началото на учебната година са посетени над 20 000 семейства и 3 000 деца са записани отново на училище. Според Цветанов тези данни са обнадеждаващи и за знак за по-нататъшни действия.\r\nПосещението му в Добрич бе част от поредицата работни срещи с представители на общинските и областни структури на ГЕРБ в Североизточна България. \r\n“Фокус“ припомня: На 21 юли главният прокурор Сотир Цацаров внесе в Народното събрание искане за снемане имунитета на народния представител и председател на общинската организация на ГЕРБ в Добрич Живко Мартинов. Той обясни, че от 2012 година Мартинов е упражнявал натиск с цел определени облаги, използвайки името на премиера. Самият Мартинов обяви от своя страна, че се отказва от имунитета си доброволно. Той заяви, че \"група хора от левия спектър\" от няколко месеца пишат жалби срещу него. На 27 юни парламентът прекрати правомощията на народния представител, а оставката му стана повод за разгорещени дебати между управляващи и опозиция. Премиерът Бойко Борисов заяви, че се срамува от депутата Живко Мартинов, но отчете, че той е бил отстранен и от партията и от парламента, като призова БСП да направят същото и спрямо народния представител Манол Генов, обвинен в купуване гласове в Асеновград и Пловдив. Лидерът на БСП Корнелия Нинова отговори, че, ако от ГЕРБ претендират за еднакво отношение към народните представители, които са получавали обвинения, то Цветан Цветанов и Делян Добрев също е трябвало да бъдат отстранени от Народното събрание. Междувременно заради случая с Мартинов начело на областната структура на ГЕРБ в Добрич застана вицеадмирал Пламен Манушев, а на общинското ръководство - Красимир Николов. По-късно вече бившият народен представител се сдоби с общо 6 обвинения, които касаят изнудване, злоупотреба с власт, опит за лично укривателство, принуда спрямо орган на властта да извърши действие по служба и принуда по отношение на физическо лице", "date": "2017.09.18", "title": "Зам.-председателят на ГЕРБ Цветан Цветанов призова новото ръководство на партията в Добрич да работи като един юмрук (ОБЗОР)"}
{"url": "http://www.focus-news.net/news/2017/09/18/2436947/the-independent-tereza-mey-predupredi-che-britanski-eksport-za-kanada-na-stoynost-dva-miliarda-liri-mozhe-da-bade-zastrashen-sled-brekzit.html", "text": "Тереза Мей предупреди, че британски експорт за Канада на стойност близо два милиарда лири, може да бъде застрашен след Брекзит, пише The Independent. \r\nОчаква се споразумението между Европейския съюз и Канада известно като СЕТА, да увеличи британския експорт за северноамериканската страна. От организацията „Отворена Великобритания“, предупреждават, че СЕТА няма да важи за Великобритания след Брекзит.\r\nИменно поради тази причина, министър-председателят на Великобритания, ще отпътува за Канада, за да договори двустранно споразумение между двете страни, което да влезе в сила след Брекзит. Симеон Миланов", "date": "2017.09.18", "title": "The Independent: Тереза Мей предупреди, че британски експорт за Канада на стойност два милиарда лири, може да бъде застрашен след Брекзит"}
{"url": "http://www.focus-news.net/news/2017/09/18/2436948/dundee-courier-britanskiyat-ministar-za-shotlandiya-zayavi-che-vaprosat-za-shotlandskata-nezavisimost-tryabva-da-bade-otdelen-ot-tozi-za-brekzit.html", "text": "Въпросът за шотландската независимост, трябва да отделен от този за Брекзит, смята британският министър за Шотландия Дейвид Мъндъл, цитиран от Dundee Courier.\r\nТой каза, че двата въпроса целенасочено се свързват, за да може да се прокара втори референдум за независимост.\r\nПо време на търговско пътуване в Южна Америка, той призова правителствата в Лондон и Единбург, да се отдалечат от „въпроса, който толкова много разделя страната“, и да започнат да работят за Брекзит.\r\n„Обвинени сме от националистическото правителство в Единбург в „завземане на властта“, както и използване на излизането от ЕС, за да се централизира властта в Уестминстър. Това просто не е така. Досегашните ни усилия, демонстрират ангажираност с децентрализацията. Като бивш шотландски депутат, аз искам да видя един по-силен шотландски парламент и именно това, ще се случи, когато напуснем Европейския съюз“, заяви Мъндъл.\r\n„Факт е, че до изборите през юни, дебатът за Брекзит в Шотландия, целенасочено бе свързван с въпроса за шотландска независимост“, добави той.\r\nСпоред него, Шотландската национална партия цели да прокара втори референдум за независимост на Шотландия, като използва въпроса за излизането от Европейския съюз на Великобритания.Симеон Миланов", "date": "2017.09.18", "title": "Dundee Courier: Британският министър за Шотландия заяви, че въпросът за шотландската независимост, трябва да бъде отделен от този за Брекзит"}
{"url": "http://www.focus-news.net/news/2017/09/18/2436949/bbc-shte-ubie-li-noviyat-germanski-zakon-za-sotsialnite-mrezhi-svobodata-na-slovotoi.html", "text": "Берлин. През октомври в Германия, ще бъде приет нов закон, който налага огромни глоби на социалните мрежи, ако не трият нелегално съдържание, което включва език на омразата, предава BBC . \r\nТова предизвика голям дебат за свободата на словото. Според новия германски закон, компании като Facebook, ще трябва да трият езика на омразата до 24 часа, след като даден пост бъде публикуван. В противен случай, технологичните гиганти, ще рискуват да бъдат глобени с до 50 милиона евро.\r\nКритици твърдят, че големите глоби, ще доведат до твърде голяма внимателност от страна на социалните мрежи, които ще започнат да трият твърде много неща, включително и такива, които не са незаконни.\r\nКакво се счита за „незаконен език на омразата“ в Германия?\r\nЗаконът няма да промени това, което вече се счита за език на омразата в Германия. Няма да бъдат създадени нови обвинения и престъпления. Категориите в него варират от „формиране на терористични организации“ до много по-свободно мъгливото „обида на религиите, религиозните и идеологически сдружения“.\r\nВ допълнение към това, някои германски закони ограничават определени неща, които са позволени в повечето други страни по света. Така например, използването на нацистка символика, както и знамена и флагове на екстремистки групи, е забранено.\r\nПо-ранен законопроект на германските власти, забраняваше „очернянето на президента на Федералната република“, но този член бе свален заради големи критики. \r\nНовият законопроект също е критикуван, тъй като не предоставя легален механизъм за хората, чиито постове в социалните мрежи, могат да бъдат погрешно изтрити.\r\nКой трябва да се притеснява?\r\nОпозицията срещу новото германско законодателство идва от широк спектър на групи и политици, както вляво, така и вдясно. От Facebook също не одобряват германския закон.\r\nВ спора се намеси и ООН. Специалният докладчик за свободата на словото към ООН Дейвид Кайе, писа до германските власти, за да ги предупреди относно потенциалните опасности от закона.\r\n„С тези 24 часа и седем дневни крайни срокове, ако сте компания, ще искате да избегнете глобите и лошия имидж на платформата си. Ако има оплакване за пост, просто ще го изтриете. Каква ви е изгодата да го оставите? Мисля, че най-вероятният резултат, ще бъде по-голяма цензура“, заяви представителят на ООН.\r\n„Репортери без граници“ също твърдят, че новият германски законопроект е вдъхновил „драконовски“ закон за онлайн медиите в Русия.\r\nВсе пак в Германия има и гласове в подкрепа на това законодателство, които твърдят, че социалните мрежи трябва да са по-отговорни за езика на омразата и нелегалното съдържание.\r\nАнас Модамани, който е мигрант от Сирия и живее в Берлин, бе погрешно обвинен в тероризъм. Той стана известен, след като се снима с Ангела Меркел по време на посещението й в един от мигрантските лагери. По-късно се твърди, че той е участвал в атентати.\r\nМодамани се опитва да съди Facebook заради това, че компанията не прави достатъчно, за да спре оклеветяването му, но през март 2017-та година губи делото.\r\nОт другата страна на дебата е фотожурналистът Маркус Хибелер, който е съдил Facebook заради премахнат пост.\r\nТой казва, че е написал следното на немски:\r\n„Не трябва да заслоняваме мюсюлманите и със сигурност не и исляма, който никога не е претърпявал просвещение или реформация, от критиките.“\r\nПостът му е бил изтри от Facebook, а профилът му получава забрана да публикува за седем дена. След това той съди компанията и печели делото.\r\nТой твърди, че не вярва на Facebook, да се справя успешно с филтрирането на постовете.\r\n„Не блокират достатъчно. Не смятаме, че ще има проблем с прекомерно блокиране, защото те искат да имат клиенти. Никоя частна компания в Германия или другаде, не е задължена да гарантира свободата на словото. Това е нещо, което правителството прави, но не и частните компании“, заяви германският правосъден министър Герд Билен.\r\nГоворител на Facebook заяви пред BBC, че компанията не може да гарантира, че няма да има грешки и случаи, при които легално съдържание, бива изтрито.\r\n„Законът не е правилният начин да се бориш с езика на омразата онлайн. Той стимулира триенето на съдържание, което очевидно не е нелегално. Този закон би довел до прехвърлянето на комплекси правни решения от обществените власти към частните компании“, заяви говорителят на американската технологична компания.\r\n„Няколко правни експерти вече заявиха, че законопроектът противоречи на германската конституция и европейското право“, добави той. Симеон Миланов", "date": "2017.09.18", "title": "BBC: Ще убие ли новият германски закон за социалните мрежи свободата на словото?"}
{"url": "http://www.focus-news.net/news/2017/09/18/2436950/the-telegraph-velikobritaniya-shte-prodalzhi-da-plashta-za-da-ostane-chast-ot-evropol.html", "text": "Великобритания ще продължи да плаща, за да остане част от Европол, заяви министърът за Брекзит Дейвид Дейвис, цитиран от The Telegraph. \r\nМинистър Дейвис каза, че връзките в областта на сигурността, трябва да бъдат обезпечени с нов договор, който ще гарантира съвместната борба срещу тероризма след Брекзит.\r\nТова се случва, след като премиерът Тереза Мей, бе обвинена, че използва световно известните и водещи полицейски и разузнавателни служби на острова, като политически инструмент при преговорите за Брекзит.\r\nВ писмото, с което задейства член 50-ти, Тереза Мей подчерта, че сигурността на Европа, ще бъде „отслабена“, ако Великобритания излезе от Европейския съюз без споразумение с Брюксел.\r\nОт своя страна Брюксел отказа да дискутира Европол, както и въпросите на сигурността, докато не види „достатъчен напредък“ по финансовата част на Брекзит.  Симеон Миланов", "date": "2017.09.18", "title": "The Telegraph: Великобритания ще продължи да плаща, за да остане част от Европол"}
{"url": "http://www.focus-news.net/news/2017/09/18/2436951/the-guardian-puerto-riko-virdzhinskite-i-podvetrenite-ostrovi-se-gotvyat-za-sblasak-s-uragana-mariya.html", "text": "Тропическата буря „Мария“ в Атлантическия океан, която прерасна в ураган, ще се засили, преди да премине през Подветрените острови в понеделник, предава The Guardian.\r\n„Мария“ бе на 445 километра югоизточно от Подветрените острови на Доминика преди часове. Максималната скорост на ветровете достига 100 километра, казаха от Американския национален център за урагани.\r\n„Мария може да бъде с интензивността на голям ураган, когато засегне Подветрените острови през следващите няколко дена, водейки със себе си опасни ветрове, бурии и дъждове“, заявиха американските метеоролози. \r\nОчаква се ветровете да се засилят значително, когато достигнат до бреговете на британските и американските Вирджински острови и Пуерто Рико. \r\nПравителството на американската територия Пуерто Рико, вече започна подготовки за „Мария“, която се очаква да засегне острова във вторник.\r\nНа френските острови Гуаделупе, Доминика, Сейнт Китс, Невис и Монтсерат, бе издадено предупреждение за ураган. Симеон Миланов", "date": "2017.09.18", "title": "The Guardian: Пуерто Рико, Вирджинските и Подветрените острови се готвят за сблъсък с урагана „Мария“"}
{"url": "http://www.focus-news.net/news/2017/09/18/2436952/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Тереза Мей предупреди, че британски експорт за Канада на стойност близо два милиарда лири, може да бъде застрашен след Брекзит, пише The Independent. \r\nОчаква се споразумението между Европейския съюз и Канада известно като СЕТА, да увеличи британския експорт за северноамериканската страна. От организацията „Отворена Великобритания“, предупреждават, че СЕТА няма да важи за Великобритания след Брекзит.\r\nИменно поради тази причина, министър-председателят на Великобритания, ще отпътува за Канада, за да договори двустранно споразумение между двете страни, което да влезе в сила след Брекзит.\r\n*** Въпросът за шотландската независимост, трябва да отделен от този за Брекзит, смята британският министър за Шотландия Дейвид Мъндъл, цитиран от Dundee Courier.\r\nТой каза, че двата въпроса целенасочено се свързват, за да може да се прокара втори референдум за независимост.\r\nПо време на търговско пътуване в Южна Америка, той призова правителствата в Лондон и Единбург, да се отдалечат от „въпроса, който толкова много разделя страната“, и да започнат да работят за Брекзит.\r\n„Обвинени сме от националистическото правителство в Единбург в „завземане на властта“, както и използване на излизането от ЕС, за да се централизира властта в Уестминстър. Това просто не е така. Досегашните ни усилия, демонстрират ангажираност с децентрализацията. Като бивш шотландски депутат, аз искам да видя един по-силен шотландски парламент и именно това, ще се случи, когато напуснем Европейския съюз“, заяви Мъндъл.\r\n„Факт е, че до изборите през юни, дебатът за Брекзит в Шотландия, целенасочено бе свързван с въпроса за шотландска независимост“, добави той.\r\nСпоред него, Шотландската национална партия цели да прокара втори референдум за независимост на Шотландия, като използва въпроса за излизането от Европейския съюз на Великобритания.\r\n*** Великобритания ще продължи да плаща, за да остане част от Европол, заяви министърът за Брекзит Дейвид Дейвис, цитиран от The Telegraph. \r\nМинистър Дейвис каза, че връзките в областта на сигурността, трябва да бъдат обезпечени с нов договор, който ще гарантира съвместната борба срещу тероризма след Брекзит.\r\nТова се случва, след като премиерът Тереза Мей, бе обвинена, че използва световно известните и водещи полицейски и разузнавателни служби на острова, като политически инструмент при преговорите за Брекзит.\r\nВ писмото, с което задейства член 50-ти, Тереза Мей подчерта, че сигурността на Европа, ще бъде „отслабена“, ако Великобритания излезе от Европейския съюз без споразумение с Брюксел.\r\nОт своя страна Брюксел отказа да дискутира Европол, както и въпросите на сигурността, докато не види „достатъчен напредък“ по финансовата част на Брекзит. \r\n*** Тропическата буря „Мария“ в Атлантическия океан, която прерасна в ураган, ще се засили, преди да премине през Подветрените острови в понеделник, предава The Guardian.\r\n„Мария“ бе на 445 километра югоизточно от Подветрените острови на Доминика преди часове. Максималната скорост на ветровете достига 100 километра, казаха от Американския национален център за урагани.\r\n„Мария може да бъде с интензивността на голям ураган, когато засегне Подветрените острови през следващите няколко дена, водейки със себе си опасни ветрове, бурии и дъждове“, заявиха американските метеоролози. \r\nОчаква се ветровете да се засилят значително, когато достигнат до бреговете на британските и американските Вирджински острови и Пуерто Рико. \r\nПравителството на американската територия Пуерто Рико, вече започна подготовки за „Мария“, която се очаква да засегне острова във вторник.\r\nНа френските острови Гуаделупе, Доминика, Сейнт Китс, Невис и Монтсерат, бе издадено предупреждение за ураган.", "date": "2017.09.18", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/09/18/2436953/sport-sesil-karatancheva-pobedi-elitsa-kostova-s-64-46-75.html", "text": "Сесил Каратанчева спечели титлата на тенис турнира в Лас Вегас, след като победи Елица Костова с 6:4, 4:6, 7:5. Това е осмата титла на Каратанчева в турнири на ITF. Последната й титла бе спечелена през 2011-та година. В същото време, на турнира в Квебек спечели поставената под номер 7 белгийка Алисън ван Ютванк, която победи унгарката Тимеа Бабош с 5:7,6:4,6:1.", "date": "2017.09.18", "title": "Спорт: Сесил Каратанчева победи Елица Костова с 6:4, 4:6, 7:5"}
{"url": "http://www.focus-news.net/news/2017/09/18/2436954/tass-zapochna-sreshtata-mezhdu-reks-tilarsan-i-sergey-lavrov.html", "text": "Срещата между руският външен министър Сергей Лавров и държавния секретар на САЩ Рекс Тилърсън започна при постоянното представителство на Русия в ООН, предава ТАСС .\r\nТя носи неформален характер и ще се проведе без представители на медиите.\r\nЗа подготовката на среща между двамата дипломати по-рано съобщи Държавният департамент на САЩ. В събота Лавров и Тилърсън, обсъдиха по телефона ситуацията в Украйна, както и създаването на зони за деескалация в Сирия. Разговорът се състоя по американска инициатива.  Симеон Миланов", "date": "2017.09.18", "title": "ТАСС: Започна срещата между Рекс Тилърсън и Сергей Лавров"}
{"url": "http://www.focus-news.net/news/2017/09/18/2436955/reuters-donald-tramp-shte-zasegne-vaprosa-za-severna-koreya-v-rechta-si-pred-oon.html", "text": "Дипломати от цял свят, очакват да чуят речта на американския президент Доналд Тръмп, който ще засегне въпроса за Северна Корея пред Генералната асамблея на ООН, предава Reuters.\r\nСевернокорейските представители, ще са на първите редове, когато президентът Тръмп изнася речта си, след като отношенията между двете страни ескалираха заради действията на Пхенян.\r\nВъпреки скептицизма си относно смисъла от международните организации, Доналд Тръмп ще търси подкрепа за по-сериозни мерки срещу Северна Корея, докато същевременно се опитва да прокара посланието си за „Америка на първо място“.\r\n„Това не е въпрос между САЩ и Северна Корея. Това е въпрос между света и Северна Корея“, каза съветникът по национална сигурност на Тръмп генерал-лейтенант Хърбърт Раймонд Макмастър.\r\nГенералният секретар на ООН Антонио Гутереш, планира да се срещне по отделно със „заинтересованите“ страни по казуса, включително севернокорейския външен министър Ри Йонг-Хо, в кулоарите на 72-рата Генерална асамблея.\r\n„Решението може да бъде само политическо. Военните действия, ще причинят опустошения на такова ниво, че ще трябва да изминат поколения, за да се възстанови всичко“, предупреди Гутереш в сряда. Симеон Миланов", "date": "2017.09.18", "title": "Reuters: Доналд Тръмп ще засегне въпроса за Северна Корея в речта си пред ООН"}
{"url": "http://www.focus-news.net/news/2017/09/18/2436956/the-irish-independent-silvio-berluskoni-obeshta-che-shte-vavede-plosak-danak-i-shte-podkrepi-evropeyskata-integratsiya-ako-partiyata-mu-se-zavarne-na-vlast.html", "text": "Бившият италиански премиер Силвио Берлускони, се представи като умерен еврооптимист, по време на формалното си завръщане в италианската политика, пише The Irish Independent.\r\nГоворейки на събиране на партията си „Форца Италия“, Берлускони каза, че ще води групата на следващите национални избори, които се очаква да са през март месец.\r\nНеговата „Форца Италия“, заедно с традиционните й десни съюзници от „Северната лига“ и „Братството на Италия“ имат комбинирана подкрепа от около 35 %, което ги прави най-големия блок в италианската политика.\r\n„Предвиждаме голяма победа за десницата“, каза 81-годишният Берлускони по време на речта си в Рим, с която практически стартира предизборната кампания.\r\nДокато съюзниците му от десницата критикуват и отхвърлят Европейския съюз, бившият премиер се представи като човек, който иска повече интеграция в отбраната, външните отношения и фискалната политика.\r\nТой заяви, че се надява Европейският съд на човешките права, да отмени забраната му за участие в политиката, която му бе наложена след редица сексуални скандали и обвинения в корупция.\r\n„Очаквам Европа да възстанови напълно честта ми. Но със съд или без съд, обещавам, че ще участвам в предизборната кампания“, каза Берлускони.\r\nТой добави, че ако „Форца Италия“ спечели изборите, той ще въведе плосък данък, ще премахне данък наследство, ще вдигне минималната пенсия и ще предложи допълнителна помощ за домакините.\r\nБерлускони не пропусна да отбележи, че в цяла Европа левицата е в отстъпление, което дава големи шансове на неговия блок. Симеон Миланов", "date": "2017.09.18", "title": "The Irish Independent: Силвио Берлускони обеща, че ще въведе плосък данък и ще подкрепи европейската интеграция, ако партията му се завърне на власт"}
{"url": "http://www.focus-news.net/news/2017/09/18/2436957/pregled-na-mezhdunarodnite-novini-do-6-chasa-agentsiya-fokus.html", "text": "България, Гърция, Румъния и Унгария призоваха Украйна, да не ограничава обучението на майчин език, както се предвижда в Образователния закон, който бе приет на второ четене от украинския парламент, заявиха от българското Министерство на външните работи.\r\nВъншните министри на четирите страни, изпратиха писма до украинския си колега, с копия до генералния секретар на Европейския съвет Торбьорн Ягланд и Върховният комисар на ООН за националните малцинства Ламберто Заниер.\r\nУкраинското законодателство предвижда възможността за изучаването на майчин език до пети клас, след което всички предмети, ще бъдат учени на украински език.\r\nОсвен това, се предвижда украинският да стане единствен език в системата на средното, професионалното и висшето образование.\r\nБългарският външен министър Екатерина Захариева, призова представител на украинското посолство в София, за да обсъдят този въпрос.\r\nТя изрази притесненията на България относно последствията за българското малцинство в Украйна.\r\nОт украинска страна, дадоха индикации, че новият закон няма да промени правата на българското национално малцинство, да се обучава на български език. По думите на представителя на украинското посолство, целта на нормативния акт е да „засили“ употребата на украинския език.\r\nМеждувременно българският посланик в Киев Красимир Минчев, ще проведе среща с украинското МВнР, в която ще изрази българската позиция относно новия образователен закон на Украйна.\r\n*** Държавният секретар на САЩ Рекс Тилърсън заяви, че има шанс САЩ да не се оттеглят от Парижкото климатично споразумение, при „правилните условия“.\r\nРекс Тилърсън припомни думите на президента Доналд Тръмп, според който САЩ са склонни да останат в Парижкото климатично споразумение, ако се формулират определени условия, които ще са справедливи от гледна точка на Вашингтон.\r\nДържавният секретар добави, че икономическият съветник на президента Гари Кон, обмисля „други начини относно това, как можем да работим с нашите партньори в Парижкото климатично споразумение“.\r\n„Искаме да сме продуктивни. Искаме да помагаме“, каза Тилърсън.\r\n*** Либийската брегова охрана е спасила над три хиляди имигранти, които са се опитвали да прекосят Средиземно море, за да стигнат до Европа през последната седмица. Същевременно италианските власти заявиха, че през последните дни са спасили още две хиляди имигранти.\r\nПрез последните месеци броят на хората, които предприемат опасното пътешествие е намалял, но въпреки това е значителен.\r\nПовечето от спасителните операции, които са проведени през последните дни са в морето около градовете Завия и Сабратха, каза говорителят на либийските военноморски сили на правителството в Триполи генерал Аюб Кацем.\r\nТой добави, че от понеделник до петък, либийската брегова охрана е спасила 2082 имигранти в девет операции. В събота са спасени още 1047 души.\r\n***Американският посланик в ООН Ники Хейли заяви, че Съветът за сигурност на ООН е изчерпал опциите си за сдържане на севернокорейската ядрена програма, поради което въпросът може да бъде прехвърлен на Пентагона.\r\n„В общи линии изчерпахме всичко, което можем да направим в Съвета за сигурност към този момент“, заяви Хейли, добавяйки, че няма проблем въпросът, да бъде прехвърлен на министъра на отбраната Джеймс Матис.\r\n„Ако Северна Корея продължава с безразсъдното си поведение, ако се наложи САЩ да защити себе си или съюзниците ни, Северна Корея ще бъде унищожена. Всички знаем това. Никой не го иска. Никой не иска война“, каза тя.\r\n*** В резултат на мощна буря, осем души в западните части на Румъния загинаха.\r\nЖителите на пострадалия регион, не са били предупредени за приближаващата буря, ,чиято скорост е била 90 километра в част.\r\nЗа около 15 минути са загинали осем души, а 67 са ранени. Десетки автомобили са понесли щети.\r\n*** Британският премиер Тереза Мей, ще прекоси Атлантическия океан, за да договори търговско споразумение с Канада, което да влезе в сила след Брекзит.\r\nНова работна група, която трябва да „преработи бързо“ търговското споразумение на Канада с ЕС в споразумение с Великобритания, ще бъде формирана, след като Тереза Мей се срещне с канадския си колега Джъстин Трюдо в Отава.\r\nБританското правителство заяви, че Тереза Мей, ще проведе разговори с канадския премиер Джъстин Трюдо относно „циментирането на силно търговско и инвестиционно партньорство“.\r\nОчаква се двамата лидери да се съгласят, че споразумението СЕТА има „значителен потенциал да засили транслатлантическия просперитет“. Въпросното споразумение между Канада и ЕС, трябва да бъде приложено като модел и за един бъдещ британско-канадски договор.\r\n*** Тропическата буря „Мария“ в Атлантическия океан, която прерасна в ураган, ще се засили, преди да премине през Подветрените острови в понеделник.\r\n„Мария“ бе на 445 километра югоизточно от Подветрените острови на Доминика преди часове. Максималната скорост на ветровете достига 100 километра, казаха от Американския национален център за урагани.\r\n„Мария може да бъде с интензивността на голям ураган, когато засегне Подветрените острови през следващите няколко дена, водейки със себе си опасни ветрове, бурии и дъждове“, заявиха американските метеоролози. \r\nОчаква се ветровете да се засилят значително, когато достигнат до бреговете на британските и американските Вирджински острови и Пуерто Рико. \r\nПравителството на американската територия Пуерто Рико, вече започна подготовки за „Мария“, която се очаква да засегне острова във вторник.\r\nНа френските острови Гуаделупе, Доминика, Сейнт Китс, Невис и Монтсерат, бе издадено предупреждение за ураган.\r\n***Генералният секретар на ООН Антонио Гутереш заяви, че референдумът за независимост на Иракски Кюрдистан, ще отклони вниманието от борбата срещу „Ислямска държава“.\r\n„Генералният секретар уважава суверенитета, териториалния интегритет и единството на Ирак, и смята, че всички стоящи въпроси между федералното правителство и Кюрдското регионално правителство, трябва да се разрешат чрез структурен диалог и конструктивен компромис“, заяви говорителят на ООН Стефане Дуджарич.", "date": "2017.09.18", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/09/18/2436958/reuters-yaponskiyat-premier-prizova-za-nalagane-na-striktni-sanktsii-sreshtu-severna-koreya.html", "text": "Международната общност трябва да остане обединена и да наложи санкции срещу Северна Корея, след като Пхенян отново изстреля балистична ракета, заяви японският премиер Шинзо Абе, цитиран от Reuters. \r\nТова изказване бе направено в навечерието на откриването на Генералната асамблея на ООН, където се очаква въпросът за Северна Корея, да бъде повдигнат.\r\nСевернокорейските ракетни изпитания са нарушение на резолюциите на Съвета за сигурност на ООН и показват, че Пхенян вече може да се прицелва към САЩ или Европа, заяви Абе.\r\nТой добави, че дипломацията и диалогът няма да свършат работа и призова международната общност да приложи съвместен натиск срещу режима в Пхенян. Симеон Миланов", "date": "2017.09.18", "title": "Reuters: Японският премиер призова за налагане на стриктни санкции срещу Северна Корея"}
{"url": "http://www.focus-news.net/news/2017/09/18/2436959/aa-irakskite-vlasti-othvarliha-kyurdskiya-referendum-za-nezavisimost-kato-nekonstitutsionen.html", "text": "Иракският Съвет за национална сигурност, отхвърли кюрдския референдум за независимост като „неконституционен“, предава Anadolu Agency.\r\nСъветът, който се председателства от премиера Хайдар ал Абади се срещна в Багдад.\r\nТой единодушно отхвърли кюрдския референдум, твърдейки, че това е неконституционно. В официалното изявление на съвета се казва, че референдумът е заплаха за националната сигурност и единство на страната. Симеон Миланов", "date": "2017.09.18", "title": "AA: Иракските власти отхвърлиха кюрдския референдум за независимост като „неконституционен“"}
{"url": "http://www.focus-news.net/news/2017/09/18/2436960/tass-reks-tilarsan-i-sergey-lavrov-obsadiha-krizata-v-siriya-i-izpalnenieto-na-minskite-dogovorenosti.html", "text": "Руският външен министър Сергей Лавров и държавният секретар на САЩ Рекс Тилърсън, обсъдиха взаимодействието по сирийската криза, както и регулирането на ситуацията в Украйна, предава ТАСС .\r\n„Двете страни обсъдиха взаимодействието по сирийската криза, както и други аспекти от ситуацията в Близкия изток и Северна Африка. Освен това и Минските договорености. Симеон Миланов", "date": "2017.09.18", "title": "ТАСС: Рекс Тилърсън и Сергей Лавров обсъдиха кризата в Сирия и изпълнението на Минските договорености"}
{"url": "http://www.focus-news.net/news/2017/09/18/2436961/aktualna-patna-obstanovka.html", "text": "Въведени са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от км 325+000 до км 359+000 в участъка Карнобат-Ветрен – почистване на окопи и водостоци. Срок до 30.09.2017 г.\r\nАМ „Хемус“: област София:\r\nЗа леки МПС:\r\nОграничено движението по АМ \"Хемус\" при тунел „Витиня“ и в тунел „Вития“ в посока Варна от км 29+860 до км 35+850, поради ремонтни дейности по виадукта на км 33+600. Движението се осъществява двупосочно в платното посока София, като в тунел \"Витиня\" и по съоръжението на км 33+600 се забранява движението в изпреварващата лента и се пренасочва в активна и аварийна ленти. Срок до 30.09. 2017 г.\r\nОграничено движението по АМ Хемус в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.09. 2017 г.\r\nОграничено движението по АМ \"Хемус\" в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок от 04.09.2017 г. до 30.09. 2017 г.\r\nЗа тежкотоварни МПС с технически допустима максимална маса над 12 тона:\r\nОграничено движението на МПС над 12 т. по АМ \"Хемус\" в посока София при тунел Вития от км 35+450 до км 30+260, поради ремонтни дейности по виадукти при км 33+600, км 35+760, км 37+520. Обходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок от 04.09.2017 г. до 30.09. 2017 г.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 30.09.2017 г; \r\nпри Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.\r\nАМ „Струма“: област Кюстендил: след тунел Блатино от км 51 до км 52 – движение с повишено внимание и ограничена скоростта до 90 км/ч, поради неравност на пътна настилка, причинена от ПТП. Срок до 21.09.2017 г.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин и Монтана: Ограничено е движението по път I-1 Ружинци-Дунавци за МПС над 12 тона само в посока от Монтана към Видин, поради уширение на пътна настилка на лява лента в участъка от с. Медовница до с. Скомля от км 53+300 до км 53+425. Движението в участъка за посока Видин-Монтана се осъществява двупосочно в една лента. Движението на МПС над 12 тона в посока Монтана-Видин се осъществява по обходен маршрут по пътища III-114, III-112 и II-11 през Ружинци-Тополовец-Добри дол-Арчар-Дунавци. Срок до 30.09.2017 г.; област Монтана: ограничено движение по път Монтана-Враца поради ремонтни дейности по мостове и виадукти на \"Витиня\" АМ \"Хемус\" за тежкотоварни автомобили над 12 т. \r\nОбходен маршрут: от Видин е проход Петрохан-София. За пътуващите от Лом-Вирове-Монтана-Берковица-Проход Петрохан-София. Срок до 30.09.2017 г.; при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 02.10.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 30.09.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Бургас: Соколово-Ветрен от км 456+170 до км 468+400 – рязане на храсти и косене. Срок до 22.09.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.; област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. ОПУ-Бургас:\r\nВременно са въведени следните ограничения за движение на МПС:\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: няма.ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 20.09.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът II-11 Козлодуй-Гложене км 89+000 до км 95+000. Рязане на храсти и почистване на окопи. Стесняване на едната лента. Срок до 22.09.2017г .; път III-103 Мездра-Роман км 22+900 – възстановяване на насип на пътя. Стесняване на една от лентите за движение. Срок до 19.09.2017г.; път III-103 Мездра-Роман км 0+000 – ремонт на тротоарни конзоли на мост. Стесняване на една от лентите за движение.Срок до 19.09.2017г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.09.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.09.2017 г.ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 30.09.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 30.09.2017 г.\r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 30.09.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 30.09.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич-Кардам от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр.Добрич от км 7+824 до км 16+539 – рехабилитация. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 02.10.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 02.10.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 02.10.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. ОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности:\r\nПът ІІ-35 разклон с. Слатина–Ловеч от км 30+600 до км 44+100 – движение с повишено внимание, поради полагане на напречна хоризонтална маркировка  Стесняване на една от лентите за движение. Срок 19.09.2017 г.; път ІІІ-402 Борима-Дълбок дол от км 26+000 до км 30+380 – движение с повишено внимание, поради почистване на настилка от кал и профилиране на банкети. Стесняване на една от лентите за движение. Срок до 27.09.2017 г.; път ІІІ-3502 Бежаново-Ъглен от км 23+900 до км 36+100 – движение с повишено внимание, поради изсичане на храсти. Стесняване на една от лентите за движение. Срок до 19.09.2017 г.; път ІІІ-3701 Черни Вит-Тетевен от км 22+300 до км 36+350 – движение с повишено внимание, поради почистване на настилка от кал, свлачища и земни и облицовани окопи Стесняване на една от лентите за движение. Срок до 22.09.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 02.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 02.10.2017 г.\r\nРемонтни дейности: няма.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-843 Велинград-Сърница от км 54+800 до км 55+800 поетапно затваряне на лява и дясна ленти за движение, поради ремонт на пътно тяло. Срок до 18.09.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 25.09.2017 г.; ОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: няма.ОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание спрямо поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор при км 19+435 /мост над р. Чинар дере/ в с. Поройна – движение в една лента спрямо поставена вертикална сигнализация и светофарна уредба, поради ремонтни дейности.\r\nОбходен маршрут: през временно изграден път в с. Поройна. Срок до 27.01.2018 г.ОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 89+100 до км 98+876 – частични ремонтни дейности на асфалтовата настилка. Срок до 21.05.2018 г.ОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nПът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч., Срок до 01.12.2017 г.; път III-2001 Писанец-Ветово-Глоджево от км 0+000 до км 25+000 – ремонтни дейности по асфалтовата настилка. Срок до 21.09.2017 г.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради ремонтни дейности на асфалтовата настилка. Срок до 21.05.2018 г. ОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: няма. ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nПът ІІ-86 Чепеларе-Соколовци от км 80+200 до км 94+240 – частични ремонти на пътното платно. МПС да се движат с повишено внимание в свободната лента, съобразно създадената организация на движение. Срок до 06.10.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8631 Момчиловци-м. Момина вода от км 4+610 до км 4+650 – механизиран скален изкоп. Движение с повишено внимание в свободната лента, съобразно създадената организация на движение. Срок до 21.09.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8652 Падина-Неделино-(Мадан-Златоград) в чертите на гр. Неделино, поради изграждане на мост над р. Неделинска, свързващ ул. „Александър Стамболийски“ и ул. „Напредък“, се затваря движението от км 17+905 до км 17+940.\r\n- Товарните автомобили и транзитното движение да преминават през път III-8652 Па-дина-Неделино-кръстовище при км 17+905 (мост над р. Неделинска)-ул. „Напредък“ и се включват в път III-8652 Неделино-(Мадан-Златоград)-кръстовище при км 19+150 и обратно;\r\n- За всички останали МПС по път III-8652 Падина-Неделино-кръстовище при км 17+905 (мост над р. Неделинска)-през ул. Напредък-ляво съществуващ мост и се включват в път III-8652 (Мадан-Златоград)-кръстовище при км 18+150 и обратно. Срок до 25.09.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: няма.ОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 31.12.2017 г. : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.09.18", "title": "Актуална пътна обстановка"}
{"url": "http://www.focus-news.net/news/2017/09/18/2436962/blagoevgrad-dvizhenieto-po-patya-simitli-kresna-se-izvarshva-v-edna-lenta-v-rayona-na-razklona-za-oshtava-poradi-patnotransportno-proizshestvie.html", "text": "Движението по път Е-79 Симитли – Кресна се извършва в една лента в района на разклона за Ощава поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.09.18", "title": "Благоевград: Движението по пътя Симитли – Кресна се извършва в една лента в района на разклона за Ощава поради пътнотранспортно произшествие"}
{"url": "http://www.focus-news.net/news/2017/09/18/2436963/predstoyashti-sabitiya-v-stranata-za-18-septemvri-agentsiya-fokus.html", "text": "***\r\nОт 11.00 часа в Гранд Хотел София Вернер Хойер, президент на Европейската Инвестиционна Банка и Бойко Борисов, министър-председател на Република България официално ще открият офис на Европейската инвестиционна банка (ЕИБ) в София. Министърът на финансите Владислав Горанов и вицепрезидентът на ЕИБ Вазил Худак също ще вземат участие в церемонията. \r\n***\r\nОт 09.00 часа в Гранд Хотел София министърът на регионалното развитие и благоустройството Николай Нанков ще открие  международна конференция „Опазване и устойчиво използване на водите в България“.\r\n***\r\nОт 13.00 часа на ул. „Еднофамилни къщи“, кв. „Даскалово“, Министър Теменужка Петкова ще провери обект на ЧЕЗ ЕАД в град Перник, след което ще посети подстанция „Червена могила“ в близост до град Радомир. Посещенията са началото на годишните проверки на Министерството на енергетиката на трите електроразпределителни дружества и „Електроенергийния системен оператор“ ЕАД за предстоящия зимен сезон.\r\n***\r\nОт 09.00 часа тържествено ще бъде открита новата сграда на Софийския районен съд и Софийската районна прокуратура на „Ген. М. Д. Скобелев“ № 23.\r\n***\r\nОт 09.30 часа 16-и състав на Специализирания наказателен съд ще заседава по делото срещу Милко М., Росен Д. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу Нели Н., Юлиян Х. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 9-и състав на Специализирания наказателен съд ще заседава по делото срещу Радослав Б., Денис Б. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа 12-и състав на Специализирания наказателен съд ще заседава по делото срещу Младен М., Мария Т. и др., на които са повдигнати обвинения за образуване и ръководене на организирана престъпна група.\r\n***\r\nОт 10.00 часа на скейт парка в парк „Студентски“ ще се проведе инициативата „Студентски танцува“.\r\n***\r\nОт 10.00 до 13.00 часа Военномедицинска академия организира безплатни профилактични прегледи за лаймска болест.\r\n***\r\nОт 10.30 часа 18-и състав на  на Специализирания наказателен съд ще заседава по делото срещу Ангел Т., Марин Я. и др., на които са повдигнати обвинения за образуване и ръководене на организирана престъпна група.\r\n***\r\nОт 10.30 до 12.00 ч. локалното платно на бул. „Мария Луиза“ – срещу сградата на Центъра за градска мобилност ще се превърне в „платно“ за рисуване с тебешир на малките художници от 48-о основно училище „Йосиф Ковачев“ – София. Те ще се включат в инициативата „Изрисувай платното“ : „Как си виждам транспорта на бъдещето като стана голям/а“.\r\n***\r\nОт 11.00 часа с полагане на първа копка ще започне изграждането на нова сграда на Шеста пожарна служба. Сградата ще се намира в ж.к. „Овча купел” (ул. „Монтевидео” и ул. „Акад. Константин Пашев”, срещу сградата на ДКЦ – 21).\r\n***\r\nОт 11.00 часа в градинката пред Народния театър „Иван Вазов“ неговият директор Мариус Донкин и кметът на Столична община Йорданка Фандъкова ще открият фотоизложба, посветена на 110-годишнината от откриването на сградата на най-големия театър у нас.\r\n***\r\nОт 11.00 часа в Национален пресклуб БТА Инициативен комитет от село Куртово Конаре ще проведе пресконференция във връзка с това, че доставка на варовик за 48 млн. лева за ТЕЦ Марица изток 2 е от незаконната концесия на кариерата в Куртово Конаре.\r\n***\r\nОт 11.00 часа 17-и състав на Специализирания наказателен съд ще заседава по делото срещу ще заседава по делото срещу Енчо С., Георги Д. и др., на които са повдигнати обвинения за образуване и ръководене на организирана престъпна група.\r\n***\r\nОт 11.00 часа 14-и състав на Специализирания наказателен съд ще заседава по делото срещу Александър Л., Станимир Б. и Йовчо К., на които са повдигнати обвинения за образуване и ръководене на организирана престъпна група.\r\n***\r\nОт 11.00 до 16.00 часа Центърът за градска мобилност ще отвори вратите си за посетители.\r\n***\r\nОт 11.00 до 15.00 часа от пл. „Възраждане“ до пл. „Журналист“ ще се движи ретро-трамвай в рамките на кампанията на ЦГМ „Пътувай  и чети! Размени книга с непознат в ретро-трамвая!“.\r\n***\r\nОт 11.00 часа в зала „Максима” на Национална спортна академия „Васил Левски” ще се състои тържество по повод откриването на новата учебна 2017/2018 година, в която НСА отбелязва 75-ата годишнина от основаването си.\r\n***\r\nОт 12.00 часа в зала „Изток“ на Народното събрание омбудсманът Мая Манолова организира широка обществена дискусия под наслов „Европа на два стандарта при храните - защитени ли са правата на българските потребители“, посветена на разликите в качеството на храните в държавите от Западна и Източна Европа. \r\n***\r\nОт 13.30 часа в Дома на Европа в София ще се проведе кръгла маса на тема „България и ЕС: модерни и устойчиви политики в областта на образованието, младежта и културата“, организирана от Информационното бюро на ЕП в България. В дискусията ще вземат участие членовете на Европейския парламент от Комисията по култура и образование, сред които е и Момчил Неков С&Д. Ще присъстват министри, народни представители от ресорните комисии в НС, представители на националните координатори на програмата „Еразъм“ в България, неправителствени организации и студенти.\r\n***\r\nОт 14.00 часа 5-и състав на Специализирания наказателен съд ще заседава по делото срещу Александър Н., Ваня Д. и др., на които са повдигнати обвинения за образуване и ръководене на организирана престъпна група.\r\n***\r\nОт 15.00 часа в Зала 1 на НДК зпочва традиционното издание на Международния фестивал за поп и рок музика „София”. Събитието започва с Международния конкурс за изпълнители и продължава от 19.00 часа с Конкурс за нова българска песен и Гала концертът с награждаване на лауреатите.\r\n***\r\nОт 16.00 часа в МБАЛ „Света София“ ще се проведе лекция-беседа на тема „Здравословен начин на живот преди и след раждането и какво представлява женската консултация?“.\r\n***\r\nОт 18.00 часа в Мраморното фоайе на Столична библиотека ще бъде открита изложбата от картини на художника Юлиян Месса и представяне на книгата ,,Морето нека да ми каже” с автор Борислав Мирчев.\r\n***\r\nОт 18.30 часа пред Министерство на финансите ще се проведе протест, организиран от Българското либертарианско общество, заради планирани допълнителни ограничения върху разплащанията в брой.\r\n***\r\nОт 18.30 часа ще се състои посетите третата лекция на тема образование в рамките на Отворения университет на Центъра за култура и дебат „Червената къща „Андрей Николов” – „Дизайн мислене в образованието” с лектори Георги Камов от Red Paper Plane и Йоана Маринова от Института за прогресивно образование.\r\n***\r\nОт 11.00 часа в двора на Благоевградска професионална гимназия ще се проведе официална церемония „Първа копка“ за успешен старт на проект „Инвестиции в подобряване качеството на образователната среда в Благоевградска професионална гимназия”.\r\n***\r\nОт 11.00 часа кметът Димитър Николов ще гостува на детски празник в новопостроения корпус на ЦДГ „Чайка“ в „Меден рудник“. \r\n***\r\nОт 13.00 до 15.30 часа в местността „Ченгене скеле” БЧК ще проведе учебно-тренировъчно занятие с действия по спасяване на пострадали при земетресение, спасителна операция за оказване помощ на бедстващи на море,  оказване на първа долекарска помощ, на психосоциална подкрепа, евакуация и издирване със спасителни кучета.\r\n***\r\nОт 10.00 до 19.00 часа народният представител от ГЕРБ Красен Кръстев ще проведе приемен ден в офиса на партията в града.\r\n***\r\nОт 13.00 часа народният представител проф. Анелия Клисарова ще приема граждани в централата на БСП на ул. „Македония” 33.\r\n***\r\nОт 14.00 часа народният представител от БСП Иван Иванов ще има приемна в пенсионерския клуб (бл.67) в кв. „Чайка”.\r\n***\r\nОт 14.00 часа в пресцентъра на УМБАЛ „Св. Марина“ – Варна ще стартира кампанията GROWINFORM, която има за цел ранното откриване и навременно лечение на състояния с проблемен растеж.\r\n***\r\nОт 16.00 до 17.30 часа народният представител от ПП ГЕРБ инж. Петя Аврамова организира приемна за граждани в офиса на партията на бул. \"Демокрация\" №2.\r\n***\r\nОт 11.00 часа в Пресклуб на БТА - Велико Търново ще се проведе пресконференция на инициаторите за изграждането на първия у нас парк „България в миниатюри“.\r\n***\r\nОт 14.30 часа в Пресклуб на БТА - Велико Търново ще се проведе Пресконференция на народните представители от БСП Весела Лечева, Валентин Ламбев и Явор Божанков.\r\n***\r\nОт 17.30 часа в ХГ „Недялко Каранешев“ юе бъде открита изложба „Последвай стъпките“ – символите на българското хоро, представени чрез компютърна графика в изложба на „Таратанци“ ООД.\r\n***\r\nОт 18.00 часа в Държавен куклен театър „Дора Габе“ ще се състои премиерата на кукления спектакъл „Косе Босе“.\r\n***\r\nОт 08.30 часа работници от фабриката за производство на хартия – „Костенец Пейпър Мил” ЕАД излизат на протест пред сградата на предприятието заради готвено от ръководството на компанията масово уволнение. \r\n***\r\nОт 10.00 до 12.00 часа народният представител от ГЕРБ Десислава Костадинова ще има среща с граждани в офиса на партията на ул. „Екзарх Йосиф“ № 5  А.\r\n***\r\nОт 10.00 до 12.00 часа народният представител от ГЕРБ Десислава Костадинова ще има среща с граждани в клуба на партията.\r\n***\r\nОт 09.00 часа в зала 2 Окръжният съд ще гледа делото срещу 66-годишната Иванка Ройдова от пловдивското село Брани поле по обвинение, че е поръчала на агент под прикритие да убие брат й и неговите наследници. \r\n***\r\nОт 09.00 часа в зала 1 Апелативният съд ще гледа делото, образувано по жалби на подсъдимия и гражданските ищци срещу присъда на Окръжен съд – Хасково, с която Димитър Филипов е признат за виновен в това, че на 26.04.2015 г. в гр. Любимец, област Хасково, направил опит умишлено да умъртви В. К. \r\n***\r\nОт 11.00 часа в Пресклуб на БТА – Плевен ще се проведе пресконференция на Областно ръководство на ПП АБВ – Плевен.\r\n***\r\nОт 11.00 часа в Аулата на Аграрния университет – Пловдив ще се състои тържествено откриване на Учебната 2017/2018 г. От 12.00 часа ще бъде открита обновената лаборатория на универистета.\r\n***\r\nОт 14.00 часа в зала „България“ на Конгресния център в палата 8 на Международния панаир ще се проведе Национална конференция за индустриални имоти - БГСКЛАД 2017 г.\r\n***\r\nОт 19.00 часа на Античния театър с концерт ЗАЕДНО с участието на ансамбъл \"Тракия\" и ансамбъл \"Странджа\", Бургас започват празниците на Стария град Пловдив. Мотото е \"Вдъхновение\". \r\n***\r\nОт 10.00 до 12.00 часа народният представител от ПП ГЕРБ Маноил Манев организира приемна за граждани в офиса на партията: бул. „Митрополит Методий Кусев” № 5.\r\n***\r\nОт 18.00 часа на площада пред Община Стара Загора за денонощие ще се проведе Нетрадиционен мирен протест за пълно запазване на парк \"Бедечка\".", "date": "2017.09.18", "title": "Предстоящи събития в страната за 18 септември (Агенция „Фокус“)"}
{"url": "http://www.focus-news.net/news/2017/09/18/2436964/arutz-sheva-mahmud-abas-shte-iznese-vazhna-rech-pred-generalnata-asambleya-na-oon.html", "text": "Говорителят на председателя на Палестинската автономия Махмуд Абас, Набил Абу Рудейнех заяви, че палестинският лидер ще изнесе важна реч пред Генералната асамблея на ООН в сряда, предава Arutz Sheva. \r\nСпоред него тази реч, ще „дефинира характеристиките на следващата фаза“.\r\nТой добави, че визитата на Абас в Ню Йорк има главно за цел да представи дипломатическо съобщение към международната общност. Освен това, палестинският лидер иска да се срещне с американския президент Доналд Тръмп.\r\nГоворителят добави, че Абас ще използва речта си, за да призова за създаването на палестинска държава в границите от 1967-ма година. Симеон Миланов", "date": "2017.09.18", "title": "Arutz Sheva Махмуд Абас ще изнесе важна реч пред Генералната асамблея на ООН"}
{"url": "http://www.focus-news.net/news/2017/09/18/2436965/nimh-otnovo-shte-bade-slanchevo-s-maksimalni-temperaturi-mezhdu-30-i-35.html", "text": "Днес отново ще бъде слънчево, след обяд – горещо. Ще духа до умерен вятър от запад-северозапад, който привечер почти ще стихне. Максималните температури ще са предимно между 30° и 35°, в София – около 30°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Христо Христов. Атмосферното налягане e малко по-ниско от средното за месеца. През деня ще се задържи почти без промяна.\r\nНад Черноморието ще бъде слънчево. Ще духа до умерен вятър от запад-северозапад. Максималните температури на въздуха ще са 28°-30°. Температурата на морската вода е 23°-26°. Вълнението на морето ще е около 1-2 бала.\r\nНад планините ще бъде слънчево. Ще духа умерен западен, по високите и открити части – силен югозападен вятър. Максимална температура на височина 1200 метра около 24°, на 2000 метра – около 16°.", "date": "2017.09.18", "title": "НИМХ: Отново ще бъде слънчево, с максимални температури между 30° и 35°"}
{"url": "http://www.focus-news.net/news/2017/09/18/2436966/predstoyashti-mezhdunarodni-sabitiya-za-18-septemvri-agentsiya-fokus.html", "text": "Продължава разследването на атентата в лондонското метро.\r\n*** Шест дена преди германските избори, лидерът на социалдемократите Мартин Шулц, ще участва в телевизионен дебат.\r\n*** Започва съдебен процес срещу 30 журналисти от турския опозиционен вестник „Заман“, който бе затворен през 2016-та година.\r\n*** Руският президент Владимир Путин, ще присъства на военните учения „Запад-2017“.\r\n*** В Рига ще се проведе европейският планетарен научен конгрес.\r\n***Израелският премиер Бенямин Нетаняху, ще се срещне с Доналд Тръмп.", "date": "2017.09.18", "title": "Предстоящи международни събития за 18 септември (Агенция „Фокус“)"}
{"url": "http://www.focus-news.net/news/2017/09/18/2436967/prezidentat-rumen-radev-shte-bade-na-rabotno-poseshtenie-v-sasht-za-uchastie-v-72-ata-sesiya-na-obshtoto-sabranie-na-oon.html", "text": "Президентът Румен Радев ще бъде на работно посещение в САЩ от 18 до 24 септември. Това съобщиха от прессекретариата на държавния глава. Румен Радев ще представи България в рамките на 72-ата сесия на Общото събрание на ООН. Днес той ще участва в годишния форум „Отдаване на почит към героите на световната кампания срещу екстремизма и нетолерантността“ и ще направи изказване. Държавният глава ще разговаря и с еврейски организации от САЩ.\r\nНа 19 септември българският президент ще участва в тържественото откриване на Общия дебат на 72-ата сесия на Общото събрание на ООН, след което ще проведе двустранни срещи със свои колеги.\r\nНа 20 септември Румен Радев ще направи изказване пред Общото събрание на ООН (около 19.00 часа българско време).\r\nБългарският президент ще участва в Глобален бизнес форум на Майкъл Блумбърг и ще проведе среща с президента на Световна банка Джим Йон Ким и с други свои колеги. По-късно през деня Румен Радев ще участва в конференция, посветена на предотвратяването на използването на интернет за терористични цели.\r\nНа 21 септември държавният глава ще проведе работна среща с представители на американски компании, организирана от Бизнес съвета за международно разбирателство и ще ги запознае с възможностите за инвестиции в България. \r\nНа 22 септември президентът Радев ще проведе среща с Генералния секретар на ООН Антониу Гутериш. По-късно държавният глава ще посети българската църква в Ню Йорк и ще проведе в сградата на Генералното консулство на Република България в Ню Йорк среща с представители на българската общност.\r\nНа 23 и 24 септември държавният глава ще посети Чикаго и ще се срещне с представители на българската общност. Румен Радев ще разговаря и с младите български професионалисти, работещи във финансовото Сити на града и ще посети едно от българските училища в Чикаго - „Джон Атанасов”.\r\nВ делегацията, ръководена от българския държавен глава, е и заместник министър-председателят по правосъдната реформа и министър на външните работи Екатерина Захариева.", "date": "2017.09.18", "title": "Президентът Румен Радев ще бъде на работно посещение в САЩ за участие в 72-ата сесия на Общото събрание на ООН"}
{"url": "http://www.focus-news.net/news/2017/09/18/2436968/the-guardian-parviyat-ministar-na-uels-razkritikuva-privarzhenitsite-na-tvardiya-brekzit.html", "text": "Първият министър на Уелс Карвин Джоунс, нарече фокусирането върху „твърд“ Брекзит „един вид религиозен фанатизъм“, пише The Guardian.\r\nОсвен това, уелският лейбърист сравни подхода на Уестминстър към дееволюиралите нации на Великобритания с този на Леонид Брежнев към страните от Източния блок.\r\nТой заяви, че Брекзит представлява трудност, както за децентрализацията на острова, така и за самия съюз между Англия, Уелс, Шотландия и Северна Ирландия.\r\nСпоред него, гражданите на Уелс са гласували „за“ Брекзит, не заради самия въпрос, а за да накажат торите.\r\nТой добави, че гражданите не искат „твърд“ Брекзит, защото това ще навреди на интересите им. Симеон Миланов", "date": "2017.09.18", "title": "The Guardian: Първият министър на Уелс разкритикува привържениците на „твърдия“ Брекзит"}
{"url": "http://www.focus-news.net/news/2017/09/18/2436969/vitseprezidentat-iliyana-yotova-shte-poseti-balgarskata-obshtnost-v-sarbiya.html", "text": "Вицепрезидентът Илияна Йотова ще вземе участие в церемонията по официалното откриване на бюст-паметника на поета и революционер Христо Ботев в Основното училище „Христо Ботев“ в Димитровград, Сърбия. През месец май тази година вицепрезидентът присъства на полагането на символичния основен камък за изграждането на монумента. Това съобщиха от прессекретариата на държавния глава.\r\nИлияна Йотова ще се срещне с Владица Димитров – кмет на Димитровград и Никола Селакович – секретар на президента на Република Сърбия в сградата на Общината. \r\nПо-късно вицепрезидентът ще посети гимназия „Св. Св. Кирил и Методий“, където ще проведе дискусия с учениците. След това Илияна Йотова ще поднесе венец пред Паметника-костница от Сръбско-българската война на Нешков връх, след което ще посети храм „Св. Димитър“.", "date": "2017.09.18", "title": "Вицепрезидентът Илияна Йотова ще посети българската общност в Сърбия"}
{"url": "http://www.focus-news.net/news/2017/09/18/2436970/blagoevgrad-katastrofa-mezhdu-mikrobus-i-nyakolko-leki-avtomobila-e-stanala-na-patya-simitli-kresna-v-rayona-na-razklona-za-oshtava.html", "text": "Катастрофа между микробус и няколко леки автомобила е станала на главен път Е-79 Симитли – Кресна, в района на разклона за Ощава. Това съобщиха за Радио „Фокус” - Пирин от Областното пътно управление - Благоевград. За момента няма повече данни около пътнотранспортното произшествие. Не е ясно и дали има пострадали. \r\nДвижението в района се извършва в една лента, тъй като на място предстои да бъдат извършени огледи. \r\nЛивия НИНОВА", "date": "2017.09.18", "title": "Благоевград: Катастрофа между микробус и няколко леки автомобила е станала на пътя Симитли – Кресна, в района на разклона за Ощава"}
{"url": "http://www.focus-news.net/news/2017/09/18/2436971/ministar-nikolay-nankov-shte-otkrie-mezhdunarodnata-konferentsiya-opazvane-i-ustoychivo-izpolzvane-na-vodite-v-balgariya.html", "text": "Министърът на регионалното развитие и благоустройството Николай Нанков ще открие международната конференция „Опазване и устойчиво използване на водите в България“. Това съобщиха от пресцентъра на Министерство на регионалното развитие и благоустройството. Форумът ще се проведе от 09.00 часа в „Гранд Хотел София“.", "date": "2017.09.18", "title": "Министър Николай Нанков ще открие международната конференция „Опазване и устойчиво използване на водите в България“"}
{"url": "http://www.focus-news.net/news/2017/09/18/2436972/ministerstvoto-na-energetikata-shte-proveri-gotovnostta-na-erp-ta-i-eso-za-predstoyashtiya-zimen-sezon.html", "text": "За трета поредна година Министерството на енергетиката ще провери готовността на трите електроразпределителни дружества и „Електроенергийния системен оператор“ ЕАД за предстоящия зимен сезон. Това съобщиха от пресцентъра на Министерство на енергетиката. В периода от 18 септември до 4 октомври експерти от енергийното ведомство ще инспектират на място обекти на \"ЧЕЗ България Електроразпределение\" АД, \"ЕВН България Електроразпределение\" ЕАД и \"ЕНЕРГО-ПРО Мрежи\" АД, както и на ЕСО ЕАД.\r\nПрегледано ще бъде техническото състояние и експлоатацията на енергийните обекти. Ще бъде установена степента им на готовност при потенциално неблагоприятни климатични условия през есенно-зимния период на 2017-2018 г., както и предвидените дейности по материално-техническо осигуряване при аварийни ситуации и плановете за тяхното отстраняване. \r\nПроверката започва на 18 септември в град Перник, ул. „Еднофамилни къщи“, кв. „Даскалово“ от 13.00 часа. Министър Теменужка Петкова ще провери обект на ЧЕЗ ЕАД в град Перник, след което ще посети подстанция „Червена могила“ в близост до град Радомир.", "date": "2017.09.18", "title": "Министерството на енергетиката ще провери готовността на ЕРП-та и ЕСО за предстоящия зимен сезон"}
{"url": "http://www.focus-news.net/news/2017/09/18/2436973/denyat-18-septemvri-v-svetovnata-istoriya.html", "text": "2016 г.\r\nПровеждат се парламентарни избори в Русия. Единна Русия печели 54% от местата в парламента.2015 г.\r\nЯпонският парламент одобрява закони разрешаващи на силите за самоотбрана да бъдат изпращани на мисии в чужбина за първи път от 1945 г.2015 г.\r\nЦунами предизвикано от земетресението в Чили от предходният ден, достига до бреговете на Япония.2014 г.\r\nПровежда се референдум в Шотландия за отделяне от Великобритания, като 55,3% от гласовете са против.2013 г.\r\nТони Абът официално встъпва на длъжност министър-председател на Австралия.2012 г.\r\nВ Ню Йорк се открива 67-та сесия на Общото събрание на ООН.2012 г.\r\nРуските власти закриват представителството на Американската агенция за международно развитие (USAID) на територията на страната. Агенцията финансира провеждането на свободни и честни избори в страните с млада демокрация, както и подпомагане на институциите, поддържащи частния бизнес, подобряването на законовата рамка за развитие на бизнеса и стимулиране на местното икономическо развитие. По повод закриването дейността на агенцията в Русия, говорителя на Държавния департамент на САЩ Виктория Нуланд заявява, че американското правителство ще продължи да подкрепя гражданското общество в Русия.2011 г.\r\nЗеметресение от 6.8 степен разтърсва Индия на 68 км северозападно от Гангток, Сиким. Земетресението е усетено в Делхи, Калкута, Гувахати и други градове в Индия.1981 г.\r\nФренският парламент премахва смъртното наказание.1973 г.\r\nФедерална република Германия и Германската демократична република са приети в ООН.1960 г.\r\nЗакрита е изложбата \"2500 години изкуство по българските земи\", която е открита на 28 юни в Париж. Изложбата е посетена от 6 000 души.1851 г.\r\nИзлиза първият брой на вестник \"Ню Йорк Таймс\". Печатното издание е американски ежедневник. Тиражът му е повече от 1,1 млн. броя дневно, неделното издание е с тираж приблизително 1,7 млн. броя. Вестникът има задгранични издания. Свързан е с Демократическата партия на САЩ.1793 г.\r\nПрезидентът на САЩ Джордж Вашингтон прави първата копка на Капитолия. Капитолия се нарича сградата на парламента (конгреса) на САЩ. Той е двукамарен – състои се от палата на представителите и сенат.1759 г.\r\nКвебек окончателно попада под английски контрол в Канада. Квебек е провинция в Източна Канада. Площта й е 1 541 кв. км., а населението е 8 000 000 души (основно франко-канадци). Административният център на провинцията е гр. Квебек, който е и голямо морско пристанище до устието на р. Св. Лавренти. До идването на европейците земите на Квебек са населявани от индианци. През 1608 г. е основана колония “Нова Франция”, която е завладяна от Англия през 1759 г. Името Квебек е от 1774 г.1502 г.\r\nХристофор Колумб достига Коста Рика при 4-тото си и последно пътуване до Новия свят. Христофор Колумб е роден през 1451 г. в Генуа, Италия. През 1476-1484 г. живее в Лисабон и на португалските острови Мадейра и Порту Санту. Като се базира на античното учение за сферообразната форма на Земята и на неверни изчисления на учени от ХV в., той съставя проект за западния, според неговото мнение най-кратък морски път от Европа до Индия. През 1485 г., след като португалският крал отхвърля неговия проект, Колумб се завръща в Кастилия, където с поддръжката на андалуски търговци и банкери организира правителствена океанска експедиция. Първата експедиция, която се провежда в годините 1492-1493 г. включва корабите “Санта Мария”, “Пинта” и “Ниня” (екипаж от 90 души). Те потеглят на 3 август 1492 г. от Канарските острови, пресичат Атлантическия океан в субтропичния пояс и достигат до остров Сан Салвадор от Бахамския архипелаг, където Колумб акостира на 12 октомври 1492 г. (официалната дата на откриването на Америка). От 14 до 24 октомври посещава редица острови от Бахамския архипелаг, а от 28 октомври до 5 декември открива и изследва участък от североизточното крайбрежие на остров Куба. На 6 декември достига о. Хаити. През нощта на 25 декември флагманският кораб “Санта Мария” засяда на риф, но екипажът се спасява. Корабът “Ниня” завършва изследването на северните брегове на Хаити и на 15 март 1493 г. Колумб се завръща с него в Кастилия. Втората експедиция се провежда в периода 1493-1496 г. Тя се състои от 17 кораба с повече от 1 500 души екипаж. На 3 ноември 1493 г. открива островите Доминик и Гваделупа, а след това на северозапад - още около 20 от Малките Антилски острови, на 19 ноември – остров Пуерто Рико, след което акостира на северния хаитянски бряг. От 12 до 29 март 1494 г. в търсене на злато извършва завоевателен поход във вътрешността на Хаити. На 5 май 1494 г. открива остров Ямайка, а след това архипелага Хардинес дела Рейна, полуостров Сапата и остров Пинос. От 19 август до 15 септември 1494 г. изследва южния бряг на Хаити. През 1495 г. продължава завоюването на острова. На 10 март 1496 г. отпътува от Хаити и на 11 юни се завръща в Кастилия. Третата експедиция се провежда от 1498 г. до 1500 г. се състои от 6 кораба, 3 от които Колумб повежда през Атлантическия океан, и на 31 юли 1498 г. открива остров Тринидат, навлиза от юг в залива Пария, открива устието на река Ориноко и полуостров Пария, с което слага началото на откриването на Южна Америка. През 1500 г. е арестуван и е изпратен в Кастилия, където е освободен. Четвъртата експедиция е проведена през 1502-1504 г. и включва 4 кораба, с които на 15 юни 1502 г. Колумб достига остров Мартиника, на 30 юни - Хондураския залив; от 1 август 1502 г. до 1 май 1503 г. - карибските брегове на Хондурас, Никарагуа, Коста Рика и Панама до залива Ураба. На 25 юни 1503 г. претърпява корабокрушение до остров Ямайка. Помощта от Санто Доминго идва след една година. В Кастилия Колумб се завръща на 7 ноември 1504 г.\r\nОткритията на Колумб са съпроводени с колонизация на земите, основаване на испански селища и масово изтребление на коренното индианско население.\r\nХристофор Колумб умира на 20 май 1506 г. във гр. Валядолид, Испания.На тази дата са родени:1932 г.\r\nРоден е Николай Николаевич Рукавишников – руски космонавт. Рукавишников завършва Московския инженерно-физичен институт през 1957 г., работи в конструкторско бюро. Приет е в отряда на космонавтите през 1967 г. През април 1971 г. заедно с В. А. Шаталов и А. С. Елисеев лети в Космоса на борда на кораба \"Союз-10\" като инженер изпитател. На 24 април 1971 г. \"Союз-10\" се сближава с научната станция \"Салют\", изведена по-рано в орбита. Престоява в Космоса 47 ч. и 46 мин. Лети повторно в Космоса от 2 до 8 декември 1974 г. заедно с А. В. Филипченко на борда на кораба \"Союз-16\". Корабът прави около 97 обиколки на Земята за 5 денонощия 22 ч. и 24 мин. През април 1979 г. Рукавишников извършва полет с космическия кораб \"Союз-33\" заедно с първия български космонавт Г. И. Иванов. Николай Рукавишников е първият цивилен командир на космически кораб. До края на живота си работи в конструкторското бюро, където се занимава с компютърни технологии и електроника. Автор е на изобретения, внедрени на космическите кораби. Умира на 19 октомври 2002 г.1819 г.\r\nРоден е Жан Бернар Леон Фуко – френски физик, член на Парижката академия на науките (от 1865 г.) и член-кореспондент на Петербургската академия на науките от 1860 г. През 1850 г. измерва скоростта на светлината във въздух и вода. Открива вихровите токове (токове на Фуко), чрез махалото на Фуко доказва опитно въртенето на Земята. Създава оптически (поляризационна призма, фотометър) и жироскопски прибори, регулатор за дъгова електрическа лампа и др. Работи с И. Физо и Д. Араго. Умира на 11 февруари 1868 г.На тази дата умират:1970 г.\r\nУмира Джими Хендрикс (Джони Алън Хендрикс, преименуван на Джеймз Маршал Хендрикс през 1946 г.) – американски рок и блус-китарист и певец. Роден е на 27 ноември 1942 г. в Сиатъл, САЩ. Оказва огромно влияние върху развитието на музиката. Повлиян е от блус-китаристи като Мъди Уотърс, Би Би Кинг. Започва да концертира под името Джими Джеймз. Свири със Сам Кук, Би Би Кинг, Литъл Ричард, Айк и Тина Търнър, У. Пикет, “Айсли Брадърс”, Кинг Къртис. През 1965 г. сформира групата “Джими Джеймз енд Флеймс” и свири в клубовете на “Гринич Вилидж”. В Лондон създава триото “Икспириънс” заедно с Ноел Рединг – китара, и Мич Мичъл – ударни инструменти, с което записва първия си хит “Хей, Джо” и най-значимите си албуми. Свири на фестивалите в Монтерей (1967 г.) и Уудсток (1969 г.). След това създава групата “Бенд ъф Джипсис”, която съществува само няколко месеца. Последният му голям концерт е на о. Уайт (1970 г.). Умира в Лондон от свръхдоза наркотик.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.18", "title": "Денят 18 септември в световната история"}
{"url": "http://www.focus-news.net/news/2017/09/18/2436974/vitsepremierat-ekaterina-zaharieva-shte-vzeme-uchastie-v-72-ta-sesiya-na-obshtoto-sabranie-na-oon-v-sasht.html", "text": "Заместник министър-председателят по правосъдната реформа и министър на външните работи Екатерина Захариева ще бъде в Съединените американски щати за периода от 18 до 25 септември 2017. Това съобщиха от пресцентъра на Министерството на външните работи. Първият ни дипломат е част от официалната българска делегация, ръководена от президента Румен Радев, която ще вземе участие в 72-та сесия на Общото събрание на Организацията на Обединените нации. Сесията, която се провежда в Ню Йорк, започна на 14 септември 2017 г., а Общият дебат на високо ниво ще бъде официално открит на 19 септември. Дискусиите на делегациите тази година са „С фокус към хората: стремеж към мир и достоен живот за всички на устойчива планета”. Акцент се поставя върху укрепването и поддържането на мира, реализирането на целите на устойчивото развитие и справянето с климатичните промени, зачитането правата на човека и основните свободи, както и с въпросите, свързани с мигрантския и бежански поток. \r\nВ рамките на сесията, в периода от 18 до 22 септември, българският вицепремиер ще участва в редица многостранни формати, на които ще бъдат дискутирани широк спектър от въпроси, свързани с международния мир и сигурност, противодействието и предотвратяването на тероризма и насилствения екстремизъм, борбата с трафика на хора. \r\nТя ще проведе и над 10 двустранни срещи със свои колеги от региона на Азия, Близкия Изток и Северна Африка, Латинска Америка и Европа. \r\nВ Деня на независимостта на Република България, официалната ни делегация ще посети Българската църква в Ню Йорк, където ще се срещне с митрополит Йосиф и ще бъде отслужен молебен по повод националния празник. По-късно през деня е планирана и среща с българската общност в Ню Йорк. \r\nДелегацията ни ще посети българската православна църква в Чикаго „Св. София“. В програмата са предвидени срещи с кмета на града и представители на българската общност.", "date": "2017.09.18", "title": "Вицепремиерът Екатерина Захариева ще вземе участие в 72-та сесия на Общото събрание на ООН в САЩ"}
{"url": "http://www.focus-news.net/news/2017/09/18/2436975/ombudsmanat-maya-manolova-svikva-forum-na-visoko-ravnishte-sreshtu-dvoyniya-standart-v-kachestvoto-na-hranite-ot-es.html", "text": "Омбудсманът Мая Манолова организира широка обществена дискусия под наслов „Европа на два стандарта при храните - защитени ли са правата на българските потребители“, посветена на разликите в качеството на храните в държавите от Западна и Източна Европа. Форумът ще се състои от 12.00 часа в зала „Изток“ в сградата на Народното събрание (пл. „Народно събрание“ № 2). Това съобщиха от пресцентъра на Омбудсмана на Р България. \r\nУчастие ще вземат български евродепутати, посланици на държавите-членки на ЕС, министърът на земеделието, храните и горите Румен Порожанов, министърът на здравеопазването проф. Николай Петров, народни представители от парламентарните комисии по земеделието и храните, по вероизповеданията и правата на човека, по здравеопазването, по въпросите на децата, младежта и спорта, по взаимодействието с неправителствените организации и жалбите на гражданите, председателят на Комисията за защита на потребителите Димитър Маргаритов, ръководството на Българската агенция по безопасност на храните, представители на браншовите организации, на производителите, неправителствени организации и експерти в областта.\r\nСпециални видеообръщения към участниците ще направят европейският комисар за правосъдието, потребителите и равенството между половете Вера Йоурова и българският еврокомисар по цифрова икономика и общество Мария Габриел. Ще бъде излъчена и позицията на председателя на Европейската комисия Жан-Клод Юнкер срещу двойния стандарт при храните.\r\nИдеята на дискусията е да се набележат решения за предотвратяване на проблема с двойния стандарт при храните от една и съща марка с различни съставки и различна цена, което дискриминира потребителите от Източна Европа. Най-често потърпевшите у нас са децата и подрастващите, които са обичайните потребители на храни с двоен стандарт. Омбудсманът Мая Манолова ще представи и конкретни продукти с драстични разлики в съставките и цените. \r\nВ рамките на форума ще бъде подписана декларация, която призовава европейските институции да приемат законодателство и единни стандарти срещу двойния стандарт. Документът ще бъде внесен в Европейския парламент по време на изслушване по темата в края на м. септември.", "date": "2017.09.18", "title": "Омбудсманът Мая Манолова свиква форум на високо равнище срещу двойния стандарт в качеството на храните от ЕС"}
{"url": "http://www.focus-news.net/news/2017/09/18/2436976/reuters-tsenite-na-gorivata-v-severna-koreya-skochiha-ryazko-zaradi-sanktsiite.html", "text": "Цените на бензина и дизела в Северна Корея, скочиха рязко заради новите санкции на Съвета за сигурност на ООН, предава Reuters.\r\nТова се случва, след като Съветът за сигурност прие нови санкции, които слагат лимит на вноса на петрол и газ в страната.\r\nЦената на бензина, която се предлага от частни търговци в Пхенян достигна до 2,51 долара на литър, което е с близо 45,1 % повишаване спрямо миналата седмица.\r\nЦените на дизела са се вдигнали от 1,30 долара до 2,10. Симеон Миланов", "date": "2017.09.18", "title": "Reuters: Цените на горивата в Северна Корея скочиха рязко заради санкциите"}
{"url": "http://www.focus-news.net/news/2017/09/18/2436977/novata-sgrada-na-sofiyskiya-rayonen-sad-i-sofiyskata-rayonna-prokuratura-shte-bade-tarzhestveno-otkrita.html", "text": "Новата сграда на Софийския районен съд (СРС) и Софийската районна прокуратура (СРП) ще бъде тържествено открита в 9.00 часа. Това съобщиха от Висшия съдебен съвет (ВСС). Сред поканените на церемонията официални гости са представители на законодателната, изпълнителната и съдебната власт. Съдебната палата ще бъде осветена с празничен водосвет, отслужен от Негово Преосвещенство Мелнишки епископ Герасим – главен секретар на Светия синод на Българската православна църква.\r\nНаказателното отделение на Софийския районен съд и Софийска районна прокуратура ще започнат работа с граждани в сградата на „Ген. М. Д. Скобелев“ № 23 от 2 октомври 2017 г. \r\nОт бюджета на съдебната власт са вложени около 14 млн. лв. от сключването през 2013 г. на договора за изпълнение и инженеринг за преустройство на сградата за нуждите на СРС и СРП до 2016 г. Така се решава дългогодишният проблем на Софийска районна прокуратура, която в момента е разположена в пет съдебни имота. Модерната сграда отговаря на всички съвременни изисквания за работа на съдебна институция, предоставя по-добри материални условия за магистратите и съдебните служители, и възможност за по-удобно и качествено обслужване на гражданите", "date": "2017.09.18", "title": "Новата сграда на Софийския районен съд и Софийската районна прокуратура ще бъде тържествено открита"}
{"url": "http://www.focus-news.net/news/2017/09/18/2436978/gd-granichna-politsiya-opashki-ot-tovarni-avtomobili-ima-na-granichnite-punktove-lesovo-kapitan-andreevo-i-dunav-most-vidin.html", "text": "Към 06.00 часа опашки от товарни автомобили има на граничните пунктове \"Лесово\", \"Капитан Андреево\" и \"Дунав мост - Видин\". Това съобщиха от пресцентъра на ГД \"Гранична полиция\". На българо-турската граница трафикът е интензивен на всички гранични контролно-пропускателни пунктове, на ГКПП \"Лесово\" има 1 км колона от изчакващи товарни автомобили на изход и около 2 км на ГКПП \"Капитан Андреево\".На българо-румънската граница на гранично контролно-пропускателен пункт \"Дунав мост - Видин\" има 2,5 км колона от изчакващи товарни автомобили на изход. На българо-гръцката граница трафикът е интензивен на всички гранични контролно-пропускателни пунктове. \r\nНормален е трафикът на пунктовете по границите със Сърбия и Македония.\r\nФериботът Оряхово-Бекет работи само през деня, поради ниското ниво на река Дунав.", "date": "2017.09.18", "title": "ГД \"Гранична полиция\": Опашки от товарни автомобили има на граничните пунктове \"Лесово\", \"Капитан Андреево\" и \"Дунав мост - Видин\""}
{"url": "http://www.focus-news.net/news/2017/09/18/2436979/denyat-18-septemvri-v-balgarskata-istoriya.html", "text": "2007 г.\r\nПрезидентът на Република България Георги Първанов присъжда орден „Стара планина“ първа степен на:\r\n1. Никола Саркози - „за изключително големите му заслуги за разрешаване на казуса с българските медици във Великата социалистическа народна Либийска арабска Джамахирия и за завръщането им в Република България.“\r\n2. Сесилия Саркози - „за изключително големите му заслуги за разрешаване на казуса с българските медици във Великата социалистическа народна Либийска арабска Джамахирия и за завръщането им в Република България.“\r\n3. Жан-Клод Юнкер - „за изключително големия му принос за развитие на двустранните отношения между Република България и Великото Херцогство Люксембург, както и за присъединяване на страната ни към Европейския съюз.“2006 г.\r\nПрезидентът на Република България Георги Първанов присъжда орден „Стара планина“ първа степен на Димитрис Куркулас посланик, ръководител на делегацията на Европейската комисия в Република България, „за изключително големите му заслуги за развитието на отношенията между Република България и Европейския съюз, утвърждаването на авторитета на страната ни като надежден партньор и бъдещ член на Европейския съюз, както и по повод окончателното му отпътуване от България“.2001 г.\r\nМакедонският премиер Любчо Георгиевски е на посещение в България.\r\nВизитата е по покана на българския премиер Симеон Сакскобургготски. Обсъдени са проблемите на сигурността в региона, както и съвместни икономически проекти, влючително и в телекомунискациите. Не са подписани конкретни договори по тях.1995 г.\r\n“Българска телекомуникационна компания” ЕАД и гръцката компания \"Интраком\" учредяват смесено дружество \"Булком\", в което гръцката фирма притежава 68 % от капитала.1992 г.\r\nДиректорът на Националната разузнавателна служба генерал Бриго Аспарухов публично изнася данни за тайната мисия на съветника на министър-председателя Филип Димитров - Константин Мишев в Македония. Според изнесените данни Мишев е проучвал възможността за оръжейни доставки. Този скандал става една от причините за падането на правителството на Филип Димитров.1973 г.\r\nОт 18 до 21 септември на приятелско посещение в България е генералният секретар на ЦК на КПСС Леонид Брежнев. На 20 септември в резиденция \"Воден\" се провежда важен разговор между Тодор Живков и Леонид Брежнев. Българският лидер иска от Брежнев отстъпки по жизненоважните за българската икономика проблеми в електроенергията и доставките на нефт, по цените на българските селскостопански стоки, а също и подкрепа на българската позиция по македонския въпрос, използвайки за пореден път тактиката на уверения за \"всестранно сближение със Съветския съюз\".1960 г.\r\nЗакрита е изложбата \"2500 години изкуство по българските земи\", която е открита на 28 юни в Париж. Изложбата е посетена от 6 000 души.1944 г.\r\nЗапочва да излиза в. \"Работническо дело\" като орган на БРП (к), с главен редактор Крум Кюлявков, заменен след месец от Димитър Ганев. \"Работническо дело\" е обществено-политически вестник; орган на Централния комитет на Българската комунистическа партия. Излиза в София до февруари 1944 г. Подновен е след 9 септември 1944 г. До 1939 г. е орган на Работническата партия, а след сливането й с БКП (1939 г.) е приемник на в. \"Работнически вестник\" и орган на Българската работническа партия. Редакцията на вестника се състои от следните членове: Хр. Калайджиев, А. Стоянов, Е. Стайков, Ц. Драгойчева, Д. Ганев, Тр. Костов и др. За да се предпазят тези кадри, за отговорни редактори са обявявани редови партийни членове, които да поемат ударите на властта срещу вестника. До 9 септември 1944 г. 36 души от тези редактори са хвърлени в затвора.1944 г.\r\nОбявено е военно положение в България. Решението е взето на 8 септември 1944 г. от кабинета на Константин Муравиев. Кабинетът на Константин Муравиев съществува само няколко дни - от 2 до 8 септември 1944 г. През това кратко време той успява да наложи оставката на проф. Богдан Филов от Регентския съвет, да забрани някои от казионните организации и да обяви война на хитлеристка Германия. Обявената му война от правителството на СССР на 5 септември 1944 г. сериозно разколебава неговите позиции и на 8 срещу 9 септември е свален. След станалата правителствена промяна Муравиев е задържан и осъден от Народния съд на доживотен затвор. По-късно присъдата му е смекчена и в средата на 50-те години е пуснат на свобода.1923 г.\r\nПравителството на проф. Александър Цанков иска и получава разрешение от Междусъюзническата военнотехническа комисия за свикване на 3000 наборници за потушаване на комунистическите бунтове. Александър Цанков участва дейно в подготовката на държавния преврат на 9 юни 1923 г. и след неговия успех става министър-председател, като поема и Министерството на народното просвещение. Един от главните инициатори е за образуването на новата политическа формация Демократически сговор (август 1923 г.), но въпреки положените големи усилия не успява да се наложи като нейн лидер. През януари 1926 г. е принуден да подаде оставката на възглавявания от него кабинет, след което е избран за председател на ХXI Обикновено народно събрание. На същия пост е издигнат и след провеждането на изборите за ХXII Обикновено народно събрание. От 15 май 1930 г. до 29 юни 1931 г. е министър в кабинета на А. Ляпчев, като възглавява отново Министерството на народното просвещение. При извършеното през 1932 г. разцепление на Демократическия сговор възглавява едно от двете му течения, което скоро след това преобразува в самостоятелна политическа партия под името Народно социално движение. След забраната на политическите партии от режима на деветнадесетомайците преминава към полулегална политическа дейност. Обявява се в опозиция на монархическия режим отдясно и ратува за по-тясно икономическо и политическо сближение на България с хитлеристка Германия. В началото на септември 1944 г. емигрира от България. Живее известно време в Германия и Австрия, а от 1949 г. - в Аржентина, където остава до края на живота си. Бидейки в емиграция, застава начело на ново правителство, което се опитва да концентрира усилията на всички емигранти от България против отечественофронтовската власт, но без успех. Поради напреднала възраст от началото на 50-те години се оттегля от активна политическа дейност. Като икономист научните му интереси са насочени към стопанската история на България и Европа. По-важни трудове: \"Войната на народите\" (1916 г.), \"Трите стопански системи. Капитализъм, комунизъм и националсоциализъм\" (1942 г.) и др. Автор и на спомени \"България в бурно време\" (неотпечатани).1912 г.\r\nЗапочва формиране на 70 доброволчески чети (между 10 и 30 четници) от тракийски и македонски българи по план на Александър Протогеров (на снимката) и Петър Дървингов, ръководени от Щаб на партизанските отряди. От 22 септември започват да навлизат в Македония и Одринско, да извършват разузнавателна дейност и да формират местни чети по селата, като съдействат на българските и съюзническите войски. На 21 януари 1913 г. четите са разпуснати и се вливат в Македоно-одринското опълчение. От началото на май 1913 г. са създадени малки разузнавателни чети за наблюдение на окупираните от Сърбия и Гърция райони в Македония.1879 г.\r\nКняз Александър I заминава за Букурещ, на своето първо официално посещение в чужбина. За княжески наместник е назначен министър-председателят Тодор Бурмов. Още с встъпването си на престола Александър I Батенберг изразява недоволство от ограничените правомощия, които му предоставя Търновската конституция. Затова се насочва към съюз с Консервативната партия (чиито водители още по време на Учредителното събрание (1879 г.) се обявяват за олигархично управление) и с нейна помощ се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър I извършва отдавна замисления държавен преврат, след който суспендира (отменя) конституцията и въвежда т.нар. режим на пълномощията (1881-1883 г.). Но този акт не дава очакваните резултати, напротив, князът губи до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война (1885 г.), в която Александър I е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър I от престола. Въпреки извършения контрапреврат, поради отказа на руския император да одобри завръщането му в България, на 26 август същата година той абдикира и напуска завинаги пределите на страната, като се отказва от българската княжеска титла и от привилегиите си на принц. След абдикацията служи в редовете на австро-унгарската армия до края на живота си. Умира на 17 ноември 1893 г. По негово желание е погребан в София, където му е издигнат мавзолей.1878 г.\r\nЗапочват заседанията на Европейската комисия по изработване на Органически устав на Източна Румелия в Цариград. На 15 октомври комисията се премества в Пловдив. Органическият устав на Източна Румелия е основен закон (Конституция), изготвен в съответствие с разпоредбите на Берлинския договор от 1878 г. от Европейската комисия. В състава й влизат представители на Великите сили и Турция. Комисията започва своята работа през септември 1878 г. в Цариград, един месец по-късно се премества в Пловдив. Органическият устав е приет на 14 април 1879 г. след продължителни дискусии. Съдържа 495 члeна и 13 притурки (анекси). В основни линии повтаря решенията на Берлинския договор за Южна България. Източна Румелия е определена като автономна област под политическата и военната власт на султана, начело с генерал-губернатор, предлаган от султана и одобряван от Великите сили. Управлява с помощта на Частен съвет (Директорат), в който влизат 6-тимата началници на дирекциите (министерствата) в Областта. Най-влиятелна фигура в него е главния секретар, който е и директор на вътрешните работи. Законодателната власт се осъществява от Областното събрание. Състои се от 56 души: 10 се посочват от главния управител, 10 влизат по \"право\" и 36 се избират пряко от населението. Между сесиите на Областното събрание действа Постоянен комитет от 10 души, избрани сред депутатите. В административно отношение Областта се разделя на 6 департамента (окръга) и 28 кантона (околии). Органическият устав утвърждава използването на три официални езика в Областта – български, турски и гръцки. Посредством устава се гарантират основните права и свободи на населението – свобода на словото и печата, на събранията и сдруженията, равенство на всички пред закона и т.н. Уставът предвижда редица гаранции за правата на султана в Областта – да одобрява законите, гласувани от Областното събрание, да го разтуря, да разполага войска по стратегически важни места и др. Областта няма право на самостоятелна външна политика. Трябва да изплаща определена годишна вноска на Османската империя. Всичките тези ограничения имат по-скоро формален характер. На практика в резултат на упоритата съпротива на местното население Областта запазва българския си характер.1854 г.\r\nГеорги Раковски разпуска четата си поради оттеглянето на руската армия от Балканите по време на Кримската война (1853-1856 г.) и предвид настъпващата есен. По време на войната Раковски постъпва като преводач в турската главна квартира в Шумен, където създава Тайно общество с цел да събира и изпраща военни сведения на руското командване. Поради предателство е разкрит, арестуван и пратен в Цариград. Успял да избяга, организира чета от 12 души, която през 1854 г. прехвърля Източна Стара планина, за да повдигне духа на българското население да се присъедини към руските войски. Води си дневник. Поради оттеглянето на руските войски, разпуска четата и 4 месеца се укрива у дома си в Котел, където замисля поемата \"Горски пътник\" и скицира спомените \"Неповинен българин\". В началото на 1855 г. напуска Котел, отсяда в Свищов и пише първото си стихотворение \"Постъп (марш) българский\". По късно заминава за Букурещ, а от там за Нови Сад, където започва да издава в. \"Българска дневница\" (юни - октомври 1857). С него поставя началото на българската революционна журналистика, като замисля и пробния брой на в. \"Дунавски лебед\". В Нови Сад издава \"Предвестник горского пътника\". Започва да печата началото на поемата си \"Горски пътник\", изучава българското историческо минало и проектира да създаде българско книжовно дружество.На тази дата са родени:1945 г.\r\nРодена е Катя Кирилова Паскалева – българска актриса. Катя Паскалева завършва НАТФИЗ, специалност \"Актьорско майсторство\" при проф. Б. Дановски. Работи в Драматичен театър “Толбухин” (от 1967 г.), в Драматичен театър “Пловдив”, в Драматичен театър “Пазарджик”, в Драматичен театър \"София\", в Държавен сатиричен театър. Играла е роли във филмите \"Козият рог\", \"Краят на песента\", \"Иван Кондарев\", \"Звезди в косите, сълзи в очите\", \"Матриархат\", \"Вилна зона\", \"Катина\", \"Памет\", \"Спирка за непознати\", \"Мълчанието\" и др. Ролите й в театъра са: Албена в \"Албена\" от Йовков, Розалинда в \"Както ви харесва\" от Шекспир, Нина Заречная в \"Чайка\" от Чехов, Мег в \"Рожден ден\" и Сара в \"Любовникът\" от Х. Пинтър, Йохана в \"Сватба\" от Е. Канети, Вела във \"Вампир\" от Антон Страшимиров, Мадлен в \"Амеде\" от Йонеско и др. Получени награди: \"Фемина\" за най-добра женска роля в Брюксел; актриса на годината в Панама; за най-добра женска роля на Международния фестивал в Карлови Вари; \"Златна роза\" (колективна) за филмите \"Вилна зона\" и \"Иван Кондарев\"; втора награда. за женска роля на годината на СБФД и САБ. Умира на 23 юли 2002 г. в София.1945 г.\r\nРоден е Руси Иванов Чанев – български драматичен и филмов актьор. Руси Чанев завършва ВИТИЗ (днес НАТФИЗ). Той е дългогодишен титуляр в театър “София”, където играе в постановките “Нервна система”, “Рожден ден”, “Имен ден”, “Когато гръм удари, как ехото заглъхва”, “Живей и помни”, “Синьо-белият скреж”, “Атентатът в затворена улица”, “Професионалист”, “Среща с непознати”, “Хамлет”, “Първите”, “Закуска с неизвестни лица”, “Зимна приказка”, “Антигона”, “Индийското въже”, “Години на странстване”, “Легенда за майката”, “Къщата” и др. Снима се и в ТВ - “На полза роду” (1964 г.), “Влизането забранено” (1965 г.), “Случка от лятото” (1967 г.), “Дворът на малките” (1970 г.), “Гълъбицата” (1970 г.), “Опечалена фамилия” (1971 г.), “Пленници на времето” (1971 г.), “Необикновен процес” (1972 г.), “Каин и магьосникът” (1977 г.) и др. В киното е от средата на 60-те години на ХХ в. В края на 70-те години става особено популярен след излизането на “Авантаж”. Филмография: “Понеделник сутрин” (1965 г.), “Горещо пладне” (1966 г.), “Цар и генерал” (1966 г.), “Най-дългата нощ” (1967 г.), “Случаят “Пенлеве” (1968 г.), “Иконостасът” (1969 г.), “Птици и хрътки” (1969 г.), “Бялата одисея” (1973 г.), “Бразилска мелодия” (ТВ, 1975 г.), “Осъдени души” (1975 г.), “Войници на свободата” (1977 г.), “Кръвта остава” (1980 г.), “Илюзия”, “Мера според мера” (1981 г.), “Константин философ” (1983-1986 г.), “19 метра вятър” (1986 г.), “Време разделно” (1988 г.), “Голгота” (ТВ, 1993 г.), “Приятелите на Емилия” (1996 г.), “Суламит” (1997 г.), “Версенжеторикс” (1999 г.), “Подгряване на вчерашния обяд” (2002 г.). Съсценарист, заедно с Г. Дюлгеров на най-представителните им съвместни филми - “Авантаж” и “Мера според мера”. Награди: от СБФД, от Варненския кинофестивал (1978 г., 1982 г., 1986 г.), от САБ, от националните прегледи на българската драма и театър (1982 г. 1984 г., 1989 г., 1990 г.).1942 г.\r\nРодена е Аксиния Добрева Джурова - български изкуствовед, медиевист, славист. Тя завършва българска филология в Софийски университет “Св. Климент Охридски” (1965 г.) и история и теория на изкуството в Московския университет (1969 г.). От 1974 г. е доктор е по изкуствознание. От 1970 г. е научен сътрудник е в Институтът по изкуствата при БАН, а от 1984 г. е професор е по визуално изкуство в Софийски университет “Св. Климент Охридски”. През 1972 г. специализира в Белградския университет. Гост-професор е в Йейлския университет, САЩ (1989 г.), в C.N.R.S. - Париж (1992 г.), във Венеция (1995 г., 1997 г.). От основаването през 1986 г. на Центъра за славяно-визуални проучвания \"Иван Дуйчев\" към Софийския университет “Св. Климент Охридски” е негов директор. От 1986 г. до 1997 г. е вицепрезидент на MAIRSK, от 1997 г. е генерален секретар на MAIRSK при ЮНЕСКО. Аксиния Джурова е първата жена, работила с фондовете на Ватиканската библиотека и първата жена събеседник на японския мислител Дайсаку Икеда в поредицата му от диалози със световни личности. Работи в областта на средновековното изкуство (изследва и популяризира илюстрирани славянски и визуални ръкописи) и в оперативната критика за съвременното изобразително изкуство. Носител е на наградата на СБХ за изкуствознание и критика \"Н. Райнов\" (1975 г.). Основните й трудове са - албуми: \"Христо Йончев-Крискарец\" (1973 г.), \"Елза Гоева\" (1974 г.), \"Владимир Пешев\" (1977 г.), \"Иван Вукадинов\" (1978 г.); книги: \"Славянски ръкописи, документи и карти за българската история от Ватиканската апостолическа библиотека и секретния архив на Ватикана, IX-XVII в.\" (1978 г., на италиански 1979 г.), \"Славянски ръкописи в Британския музей и библиотека\" (1977 г., на английски 1978 г.), \"1 000 години български книжни Орнаменти и миниатюри\" (1981 г., на руски, немски, английски), \"24 миниатюри от Томичовия псалтир\" (1982 г.), \"Каталог на славянските ръкописи във Ватиканската апостолическа библиотека\" (1985 г.), \"Славянски, гръцки и ориенталски ръкописи във фонда на Центъра за славяно-визуални проучвания “Иван Дуйчев\" (1988 г.), \"Томичовият псалтир\" (1990 г.), \"Въведение в славянската кодикология\" (1997 г.), \"Славянски ръкописи от сбирката на Центъра за славяно-визуални проучвания “Иван Дуйчев\", XIV-XIX в.\" (2000 г.), \"Духът на лъва. Диалог между Дайсаку Икеда и Аксиния Джурова\" (1999 г. на японски, 2000 г. на български, \"Каталог на славянските ръкописи от Самоков, XIV-XIX в.\" (2001 г.).На тази дата умират:1906 г.\r\nУмира Натанаил Охридски и Пловдивски (Нешо Стоянов Бойкикев) – български висш духовник, книжовник, участник в националноосвободителното движение, почетен член на БКД (1884 г.). Роден е на 26 октомври 1820 г. в с. Кучевища, Скопско. Учи в Скопие, Самоков и Прилеп. Приема монашество в Зографския манастир (1837 г.). Учи в Духовната академия в Киев (1851 г.). Учителства в Зографския манастир, а след това е управител на имотите на Добровецкия манастир в Молдавия (1869 г.). Той е пръв екзархийски митрополит в Охрид (1872-1877 г.); обвинен от турската власт за бунтовник и принуден да напусне епархията. Управител е на Ловешката епархия от 1879 г. до 1891 г., митрополит е в Пловдив от 1891 г. до 1906 г. Поддържа връзка с Георги Сава Раковски и Васил Левски. Натанаил Охридски и Пловдивски е един от организаторите на Кресненско-Разложкото въстание (1878-1879 г.). Автор е на религиозни съчинения.1753 г.\r\nУмира Христофор Жефарович – български художник и бележит график. Христофор Жефарович е роден в гр. Дойран в края на XVII в. Биографичните данни за него са твърде оскъдни. Знае се, че работи предимно сред австрийските сърби в Бочани, Белград, а също и във Виена. Като художник се занимава с претворяване образите на много лица от миналото на славянските народи. Изработва много икони, фрески и щампи. Най-значителното му творение е книгата \"Стематография\", представляваща албум с гравюри на мед и с графики и текст. Тя се издава с помощта на сръбския патриарх Арсений IV през 1741 г. В нея личат образите на редица български и сръбски владетели, както и на някои светци. Освен това в нея се отпечатват и гербовете на 56 страни със съответните пояснения под тях, направени в стихотворна форма. Значителен интерес представлява българският герб - разярен лъв с корона на главата. От този герб по-късно се пресътворява и държавният герб на България. За първообраз на \"Стематографията\" послужват съчиненията на Павел Ритер Витезович и Мавро Орбини. Жефарович издава и други свои книги с гравирани образи: \"Описание на Ерусалим\" (1748 г.) и пр. Пресъздадените от него образи намират широко разпространение в българските земи и сред другите балкански народи. Те допринасят за укрепване на тяхното национално самосъзнание. Умира в Богоявленския манастир в Москва, където се съхраняват и малкото останали от него документи, сред които е и едно завещание, удостоверяващо българския му произход.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.09.18", "title": "Денят 18 септември в българската история"}
{"url": "http://www.focus-news.net/news/2017/09/18/2436980/mvr-organizira-urok-po-bezopasnost-na-patya-v-stolichnoto-140-su-ivan-bogorov.html", "text": "От 11.00 часа, в столичното 140 СУ „Иван Богоров“ служители на „Пътна полиция“ от ГД „Национална полиция“ ще проведат с възпитаниците му открит урок и практически занятия по пътна безопасност. Това съобщиха от пресцентъра на МВР. Инициативата е част от дейностите, посветени на Европейската седмица на мобилността и 21 септември – Европейския ден без жертви на пътя.", "date": "2017.09.18", "title": "МВР организира урок по безопасност на пътя в столичното 140 СУ „Иван Богоров“"}
{"url": "http://www.focus-news.net/news/2017/09/18/2436981/bchk-provezhda-mashtabno-uchenie-s-ekipi-za-deystvie-pri-bedstviya-v-mestnostta-chengene-skele-kray-burgas.html", "text": "Национално учение за над 150 души от екипите за действие при бедствия и кризи на БЧК се провежда в периода 15-19 септември 2017 г. на територията на град Бургас, кв. „Крайморие“. Това съобщиха от пресцентъра на БЧК.\r\nДнес от 13.00 до 15.30 в местността „Ченгене скеле” (Рибарско селище в парк Росенец) ще се проведе учебно-тренировъчно занятие с действия по спасяване на пострадали при земетресение, спасителна операция за оказване помощ на бедстващи на море, оказване на първа долекарска помощ, на психосоциална подкрепа, евакуация и издирване със спасителни кучета.\r\nПартньори и участници са и екипи на ГД „ПБЗН“ – МВР, Гранична полиция, Охранителна полиция, Военноморски сили, ИАМА – Бургас, и Център за спешна помощ – Бургас. \r\nЦелта на учението е да се усъвършенстват уменията и практическите навици на участниците и да се повиши ефективността на взаимодействието между различните екипи за незабавна и адекватна реакция по оказване на помощ на пострадали в бедствена/кризисна ситуация.", "date": "2017.09.18", "title": "БЧК провежда мащабно учение с екипи за действие при бедствия в местността Ченгене скеле край Бургас"}
{"url": "http://www.focus-news.net/news/2017/09/18/2436982/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с монтаж на водомерен възел на ул. „Димитър Петков“ ,жк. „Зона Б-19“, се налага спиране на водоподаването от 9:00 до 14:00 часа на клиентите на „Софийска вода”, живеещи в района на:\r\nпо ул. „Димитър Петков“ от бул. „Александър Стамболийски“ до бул. „Тодор Александров“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Петков“ ъгъла с бул. „Александър Стамболийски“ .\r\nВъв връзка с подмяна на сградно водопроводно отклонение на ул. „3-ти март“, с. Горни Богров, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:\r\nул. „3-ти март“, ул. „Ботунски път“, ул. „Шабаница“, ул. „Воденицата“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.", "date": "2017.09.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/09/18/2436983/vratsa-narodniyat-predstavitel-ot-pp-gerb-inzh-petya-avramova-shte-provede-priemna-za-grazhdani.html", "text": "Народният представител от ПП ГЕРБ инж. Петя Аврамова организира приемна за граждани във Враца. Това съобщиха от пресцентъра на ПП ГЕРБ. Приемният ден се проведе от 16.00 часа до 17.30 часа в офиса на ПП ГЕРБ – Враца (на бул. \"Демокрация\" №2). Гражданите, желаещи да се срещнат с народния представител Петя Аврамова, могат да се запишат на телефони 092/66 50 05 и 0884 800 186 или на място в офиса на партията.", "date": "2017.09.18", "title": "Враца: Народният представител от ПП ГЕРБ инж. Петя Аврамова ще проведе приемна за граждани"}
{"url": "http://www.focus-news.net/news/2017/09/18/2436984/afp-dvama-zaginali-i-trima-izcheznali-sled-kato-tayfunat-talim-dostigna-bregovete-na-yaponiya.html", "text": "Силен тайфун премина през Японския архипелаг, оставяйки двама мъртви и трима изчезнали, предава AFP.\r\nТайфунът „Талим“ стигна до най-южните четири острова на Япония в неделя. Ветровете достигнаха до скорост 162 километра в час, казаха от Японската метеорологична агенция.\r\nБурята се придвижи на североизток по протежение на страната, достигайки северния остров Хокайдо, където се изля проливен дъжд, а транспортната система бе парализирана.\r\nПоне 116 полета бяха отменени заради силните ветрове, а в северните части на страната и някои влакове спряха движение. Симеон Миланов", "date": "2017.09.18", "title": "AFP: Двама загинали и трима изчезнали, след като тайфунът „Талим“ достигна бреговете на Япония"}
{"url": "http://www.focus-news.net/news/2017/09/18/2436985/sofiya-tsentarat-za-gradska-mobilnost-organizira-sabitiya-po-povod-evropeyskata-sedmitsa-na-mobilnostta.html", "text": "София се включва в инициативата Европейска седмица на градската мобилност, която минава под официалното лого „Заедно стигаме по-далеч“. По този повод, Център за градска мобилност – ЕАД (ЦГМ) организира днес три събития, съобщиха от пресцентъра на ЦГМ.\r\nОт 10.30 до 12.00 часа локалното платно на бул.„Мария Луиза“ – срещу сградата на ЦГМ ще се превърне в „платно“ за рисуване с тебешир на малките художници от 48-о основно училище „Йосиф Ковачев“ – София. Те ще се включат в инициативата „Изрисувай платното“: „Как си виждам транспорта на бъдещето като стана голям/а“. За участието си в инициативата всеки малък художник ще получи Сертификат и специални подаръци от нашите партньори „100 грама сладки“ и изворната вода „Балдаран“. \r\nОтворени врати на всеки кръгъл час от 11.00 до 16.00 часа ще посрещат желаещите да посетят контролната диспечерска зала на ЦГМ на бул. „Тодор Александров“ 42. Там ще могат да научат детайли от отговорната работа на диспечерите, както и да наблюдават функциите на системата за контрол на обществения транспорт в зала с виртуално табло. То отразява движението на превозните средства в големия град в реално време.\r\nРетро-трамваят вече има много приятели и почитатели сред децата и възрастните. Днес той отново ще пътува на всеки кръгъл час от 11.00 до 15.00 от пл. „Възраждане“ до пл. „Журналист“. Ретро-трамваят е готов да предостави територия за поредната изява на кампанията на ЦГМ „Пътувай и чети! Размени книга с непознат в ретро-трамвая!“. Всеки любител на книгата ще може да вземе своя и да я размени в обичания от всички ретро-трамвай.", "date": "2017.09.18", "title": "София: Центърът за градска мобилност организира събития по повод Европейската седмица на мобилността"}
{"url": "http://www.focus-news.net/news/2017/09/18/2436986/v-stara-zagora-shte-se-provede-velopohod-v-ramkite-na-initsiativata-evropeyska-sedmitsa-na-mobilnostta.html", "text": "В Стара Загора ще се проведе велопоход в рамките на инициативата \"Европейска седмица на мобилността”.Това съобщиха от пресцентъра на Община Стара Загора. Стартът ще бъде даден в 10:00 часа пред Община Стара Загора, а финалът след 2 километровата дистанция, е пред мол Галерия, където ще се проведе награждаването на победителите и обучение по Първа долекарска помощ, организирано от специалните гости на събитието – Български младежки червен кръст. Зрителите ще получат карта с цялата веломрежа на града, брошури със закони и съвети за безопасно управление на велосипед в градски условия, както и награди и изненади осигурени от партньорите на събитието.\r\nГоляма част от кампанията ще протече в социалната мрежа Фейсбук, където ще бъде публикувана регулярно информация за различните видове зелени алтернативи на придвижване и ползите от тях.\r\nСъбитията от Европейската седмица на мобилността в Стара Загора ще завършат на 25 септември с награждаване на победителите във фотоконкурса „Заедно стигаме по-далеч”. До 21 септември всеки желаещ може да участва в конкурса, като публикува снимка в официалната страница на инициативата тук.\r\nТази година под мотото „Чиста, споделена и интелигентна мобилност” за пръв път Стара Загора се включва като Златен участник в кампанията, регистрирайки се по три критерия за участие: Въвеждане на постоянни мерки, провеждане на седмица с дейности и обявяване на 22 септември за Ден без автомобили.\r\nОбщина Стара Загора отправя призив към всички жители на града да се включат в програмата и да подкрепят усилията за изграждане на една чиста, споделена и иновативна мобилност в нашия зелен град. Заедно стигаме по-далеч!\r\nПартньори на Европейската седмица на мобилността са Радио Стара Загора, БМЧК Стара Загора, КАТ и Мол Галерия.", "date": "2017.09.18", "title": "В Стара Загора ще се проведе велопоход в рамките на инициативата \"Европейска седмица на мобилността”"}
{"url": "http://www.focus-news.net/news/2017/09/18/2436987/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-chast-ot-programata-evropeyska-sedmitsa-na-mobilnostta.html", "text": "Въвежда се временна организация на движението за провеждане на събитие, част от програмата „Европейска седмица на мобилността”, съобщиха от пресцентъра на Столична община. От 08.00 часа до приключване на мероприятието се забранява престоят и паркирането на източното локално пътно платно на бул. „Княгиня Мария Луиза”, между ул. „Клокотница” и ул. „Козлодуй”. От 10.30 до 12.00 часа същия ден се забранява влизането на пътни превозни средства по източната локално пътно платно на бул. „Кн. Мария Луиза”, между ул. „Клокотница” и ул. „Козлодуй”. Столична дирекция на вътрешните работи осигурява охрана, постове за контрол и регулиране на движението.", "date": "2017.09.18", "title": "София: Въвежда се временна организация на движението за провеждане на събитие, част от програмата „Европейска седмица на мобилността”"}
{"url": "http://www.focus-news.net/news/2017/09/18/2436988/blagoevgrad-zapochva-razshiryavaneto-i-modernizatsiyata-na-profesionalnata-gimnaziya.html", "text": "Започва изграждането на триетажна пристройка по проект „Инвестиции в подобряване качеството на образователната среда в Благоевградска професионална гимназия”. Това съобщиха от пресцентъра на Община Благоевград. От 11.00 часа в двора на Благоевградска професионална гимназия ще се проведе официална церемония „Първа копка“ за успешен старт на проект „Инвестиции в подобряване качеството на образователната среда в Благоевградска професионална гимназия”, Административен Договор № BG16RFOP001-3.002-0030-C01/12.12.2017 г., финансиран по Оперативна програма „Региони в растеж” 2014-2020 г., съфинансирана от Европейския съюз чрез Европейския фонд за регионално развитие. Общата стойност на проекта е 1 399 509.62 лв. (100% БФП), от които 1 189 583.18 лв. финансиране от ЕС (ЕФРР), представляващи 85% от БФП и 209 926.44 лв. национално съфинансиране (УО на ОПРР), представляващи 15% от БФП. \r\nОсновната цел е подобряване качеството на образователната среда, създаване на условия за по-ефективно протичане на образователния процес и повишаване на привлекателността му сред учениците и осигуряване на съвременни условия за обучение. Проектът предвижда разширяване и модернизация на учебно-производствената база на гимназията, чрез изграждане на триетажна постройка, предназначена за създаване на специализирани кабинети, работилници, лаборатории и физкултурен салон. С цел осигуряване на условия за по-добро практическо обучение на гимназистите, изцяло ще се оборудват новоизградените физкултурен салон и работилница по специалност „Автомобилна мехатроника”. Срокът за изпълнение на проекта е 18 месеца.", "date": "2017.09.18", "title": "Благоевград: Започва разширяването и модернизацията на Професионалната гимназия"}
{"url": "http://www.focus-news.net/news/2017/09/18/2436989/sofiya-s-tseremoniya-parva-kopka-shte-bade-dadeno-nachaloto-na-stroezha-na-sgradata-za-shesta-pozharna-sluzhba-v-zhk-ovcha-kupel.html", "text": "С полагане на първа копка ще започне изграждането на нова сграда на Шеста пожарна служба, съобщиха от пресцентъра на МВР. Церемонията ще се състои в 11.00 часа. Сградата ще се намира в ж.к. „Овча купел” (ул. „Монтевидео” и ул. „Акад. Константин Пашев”, срещу сградата на ДКЦ – 21). Огнеборците, които ще работят там, осигуряват пожарната безопасност на над 210 хил. души.", "date": "2017.09.18", "title": "София: С церемония „първа копка” ще бъде дадено началото на строежа на сградата за Шеста пожарна служба в ж.к. „Овча купел”"}
{"url": "http://www.focus-news.net/news/2017/09/18/2436990/zigmar-gabriel-sasht-rusiya-i-kitay-tryabva-da-pregovaryat-pryako-sas-severna-koreya.html", "text": "Министърът на външните работи на ФРГ Зигмар Габриел насърчи провеждането на преки преговори с изолираната комунистическа държава Северна Корея. „За тази цел на масата (на преговорите) трябва да седнат три държави: САЩ, Китай и Русия“, подчерта първият дипломат на Берлин в интервю за местен вестник, пише изданието Das Handelsblatt.\r\nНеоходима е „визия и смели стъпки“ по примера на „размразяването“ по време на Студената война. Лидерът на Пхенян Ким-чен Ун „трябва да получи различна гаранция за сигурност от атомната бомба“, изрази увереност германският социалдемократ. \r\nСевернокорейският лидер „не е луд“ според Габриел. „Той следва една хладнокръвна стратегия - ако има атомна бомба, тогава – както той си мисли - режимът му е защитен. Защото никой няма да посмее да го заплаши“, обясни германският външен министър. \r\nВ същото време Габриел призова за търпение, докато станат видими резултатите от наложените на Пхенян санкции. „Те изискват време, за да сработят. Това видяхме в примера с Иран“, припомни Габриел. \r\nСАЩ отправиха за пореден път предупреждения към ръководството в Пхенян, че атака срещу тях или техни съюзници ще доведе до унищожаването на Северна Корея. Ким-чен Ун обаче не изглежда впечатлен: той продължава програмата си за ядрено въоръжение, въпреки новите санкции, наложени от ООН.  Тереза Герова", "date": "2017.09.18", "title": "Зигмар Габриел: САЩ, Русия и Китай трябва да преговарят пряко със Северна Корея"}
{"url": "http://www.focus-news.net/news/2017/09/18/2436991/premierat-boyko-borisov-operatsiyata-na-mvr-koyato-zapochna-v-sabota-e-sreshtu-seriozna-grupa.html", "text": "Операцията на МВР, която започна в събота, е срещу сериозна група. Това стана ясно от думите на премиера Бойко Борисов в предаването „Тази сутрин“ по бТВ. „Тя е сериозна група, доста време я наблюдават. Добра е реализацията. Доказателства според мен достатъчно събраха. Днес имат да досъберат. Утре, вторник, ще я оповестят“, коментира Борисов. По думите му групата се е занимавала с всичко, което може да ни мине през ума. „МВР и Прокуратурата работиха доста по тази тема и заслужават утре да си я обявят и да разкажа, защото действително има още малко да се доподредят нещата в документацията, за да не се  издъни делото. Мисля, че се справиха много добре. Много сериозна група“, добави министър-председателят.\r\nБорисов коментира и случая с отвлечения Адриан Златков. „Когато има такива тежки престъпления, присъдите трябва да се излежават и да бъдат максимално строги. Единственото, което стои пред хората, които ръководят операциите е да изберат доколко и как да се приближат до извършителите. По думите му, ако на човек му е отвлечено детето, единственото което го интересува, е не дали МВР ще е успешно в разкриването, а дали ще може да си го прибере вкъщи. Той добави, че именно момента на предаването на откупи е този, в който полицията е най-близо до извършителите и изкушението за оперативните служители е много голям, но една грешка може да бъде фатална.\r\n„Не отидох в Софийско и ли в МВР, защото в такива случаи се наблюдават движението на по-големите началници. Те също имат шпионаж на улицата. Това са много подготвени хора“, добави Бойко Борисов.", "date": "2017.09.18", "title": "Премиерът Бойко Борисов: Операцията на МВР, която започна в събота, е срещу сериозна група"}
{"url": "http://www.focus-news.net/news/2017/09/18/2436992/pazardzhik-narodniyat-predstavitel-ot-gerb-desislava-kostadinova-organizira-priemni-v-oblastniya-grad-i-peshtera.html", "text": "Народният представител от ГЕРБ – Пазарджик Десислава Костадинова ще проведе приемна за граждани, съобщиха от пресцентъра на партията. Срещата ще се проведе в клуба на ГЕРБ в Пазарджик на ул. „Екзарх Йосиф“ № 5 А, ет. 2 от 10.00 до 12.00 часа.\r\nСъщия ден Десислава Костадинова ще приема граждани и в клуба на ГЕРБ в Пещера от 15.00 до 16.00 часа.", "date": "2017.09.18", "title": "Пазарджик: Народният представител от ГЕРБ Десислава Костадинова организира приемни в областния град и Пещера"}
{"url": "http://www.focus-news.net/news/2017/09/18/2436993/faz-po-malko-ot-sedmitsa-do-izborite-za-bundestag-zapochva-borbata-za-tretoto-myasto.html", "text": "По-малко от седмица преди провеждането на изборите за федерален парламент, в Германия започва опипването на почвата за възможни коалиционни партньори в Бундестага, коментира националният ежедневник Die Frankfurter Allgemeine Zeitung.\r\nВ края на миналата седмица „Зелени“ и Свободната демократическа партия (СвДП) още веднъж припомниха, че може да станат коалиционни партньори на победилата в парламентарния вот партия. На извънредни конгреси двете политически сили подчертаха, че ще се борят за спечелването на третото място в изборите. Съюзът (ХДС/ХСС) и Германската социалдемократическа партия (ГСДП) са двете водещи партии в страната, показват за пореден път проучванията на общественото мнение. Трета по сила партия обаче може да стане както „Алтернатива за Германия“, така и „Левица“, уточняват от редакцията.Тереза Герова", "date": "2017.09.18", "title": "FAZ: По-малко от седмица до изборите за Бундестаг: Започва борбата за третото място"}
{"url": "http://www.focus-news.net/news/2017/09/18/2436994/plovdiv-zapochvat-traditsionnite-praznitsi-na-stariya-grad-koito-shte-preminat-pod-mototo-vdahnovenie.html", "text": "Започват традиционните „Празници на Стария град”, които ще преминат под мотото „Вдъхновение”. Това съобщиха за Радио „Фокус” – Пловдив от Дирекция „Култура и културно наследство“ към Общината. И тази година празниците ще бъдат открити с фолклорен концерт „Заедно“ на сцената на Античния театър с участието на Фолклорен ансамбъл „Тракия“ от Пловдив и Фолклорен ансамбъл „Странджа“ от Бургас. Събитието е от 19.00 часа и както всяка година е с вход свободен за публиката. Миналата година под същото мото, с което Пловдив спечели титлата Европейска столица на културата – 2019, древната сцена бе разтърсена от танцьорите на три от най-популярните български ансамбъла – ФА „Тракия“, ФА „Родопа“ Смолян и Северняшки ансамбъл „Плевен“.\r\nВ програмата до 24 септември организаторите от Общински институт „Старинен Пловдив” са включили много и разнообразни събития за всички възрасти и интереси: концерти, изложби, ревюта, прожекция на документален филм, опознавателен тур, демонстрация на традиционни техники мозайки, училище за фокуси, театрални представления и магични спектакли, демонстрация за рисуване на маски и кукли, изобразяване на големи кукли по китайски образец, премиера на книга и мобилно приложение.\r\nОткриването на атрактивния Есенен панаир на занаятите, който също традиционно е част от програмата на Празниците, започва на 21 септември в 17.45 часа с празнично шествие от Етнографския музей по калдъръма на Стария град до Узун чаршия на Малката главна.\r\nС представлението „Легенди и митове за създаването на Пловдив, сенки от Тримонциум” – трите училища по изкуствата в Пловдив – НХГ „Цанко Лавренов”, НГСЕИ и НУМТИ „Добрин Петков” ще представят заедно съвместния си творчески театрален проект „Евмолпиас”. Своеобразен край на празниците ще бъде поставен в неделния ден - 24 септември, с концерт на Берковската духова музика от 19.00 часа на Римския стадион.\r\nПразниците на Стария град започнаха да се организират от 2012 г. като еднодневно събитие, без бюджет. С годините броят на проявите се е увеличил. Празниците продължават цяла седмица.\r\nЦветана ТОНЧЕВА", "date": "2017.09.18", "title": "Пловдив: Започват традиционните „Празници на Стария град“, които ще преминат под мотото „Вдъхновение”"}
{"url": "http://www.focus-news.net/news/2017/09/18/2436995/pregled-na-osnovnite-temi-v-starozagorskiya-pechat.html", "text": "„След назначена проверка – ще сменят настилки и ще ремонтират детски и спортни съоръжения” е водещо заглавие в днешното издание на в. „Старозагорски новини”. В първата половина на септември т.г. комисия с председател инж. Ангел Стоманярски – началник на отдел „Контрол по строителството” в Община Стара Загора, е извършила проверка на състоянието, техническата изправност и безопасността на спортни и детски съоръжения за игра на територията на цялата община. „Проверката назначи кметът Живко Тодоров, а комисията свърши доста полезна работа. Проверени са 5 спортни съоръжения, 93 детски площадки, 30 училища, 51 села, 27 детски градини, детски ясли. Комисията е установила, че липсват елементи на оградите, има износена ударопоглъщаща настилка, скъсани баскетболни кошове, телени огради зад футболни врати, врати за футбол. Износени са и играчки по площадките”, каза за изданието секретарят на Общината Делян Иванов. По думите му, всички констатирани нередности ще бъдат отстранени по определен от администрацията график във възможно кратък срок. \r\n„Разкриха престъпна схема за производство и разпространение на контрабанден тютюн”, пише вестникът. Над 4.5 тона контрабанден тютюн, повече от половината от който е бил в търговски разфасовки от по 1 кг, а останалият – подготвен за пакетиране, е открит и иззет при съвместна спецоперация на полицейски служители от шест областни дирекции на МВР, утвърдена от главния секретар на министерството и съгласувана с Районна прокуратура – Стара Загора. Задържани са били 14 души, на 9 от които са повдигнати обвинения. Операция е била реализирана на два етапа в края на миналата седмица. На 13 септември във връзка с получена информация за лица, които активно се занимават с разпространението на тютюн без заплатен акциз, в три помещения в Казанлък, Мъглиж и Павел баня са били иззети около 1 300 кг нарязан и пакетиран тютюн, готов за транспортиране на територията на цялата страна. Отделно в помещенията за подготовка и заготовка са били намерени още около 1 500 килограма, подготвен за пакетиране тютюн, както и машини за рязане на суровината, везни, пакетиращи вакуумни машини и скачени съдове, предназначени за овкусяване на контрабандния тютюн. При втория етап на спецоперацията, реализиран на 15 септември, са били претърсени помещения в казанлъшкото село Хаджимитрово и лек автомобил „Рено”, където са били открити близо 200 кг нарязан тютюн, пакетиран в опаковки от по 1 кг, около 1 500 кг тютюн, подготвен за рязане и пакетиране, машини за пакетиране, за рязане и за овлажняване на тютюн и др. вещи, съотносими към предмета на престъплението. При опит да бъде задържан един от участниците в престъпната схема е причинил катастрофа с автомобил на МВР, без пострадали, но с нанесени материални щети. Според данни от разследването поръчките били приемани по телефони, публикувани в онлайн обяви за продажба на тютюн, а доставката на пакетираната стока се осъществявала паралелно по два начина: на място до клиента, от хора, специално ангажирани с превоза и транспортирането й, и чрез използване услугите на лицензирани куриерски фирми. Разфасованият по 1 кг тютюн се е търгувал на цена от 30 лева. В операцията по разкриването на престъпната схема са участвали служители от Областните дирекции на МВР в Стара Загора, Бургас, Ловеч, Русе, Сливен СДВР.  Повече по темета чете на страниците на вестника.\r\n„Старозагорска област е на път да стане вторият в България център за техническо образование” информира изданието. След откриването на Техническия колеж в Казанлък към Технически университет – София, в който се подготвят професионални бакалаври по машиностроене и стартиралият в Стара Загора проект за придобиване на магистърска степен в специалността „Топлоенергетика”, за кандидат-висшистите по тази търсена в комплекс „Марица-изток” специалност се открива възможност да получат диплома в родният си край. Според ръководителя на катедра  „Топлоенергетика и ядрена енергетика” на Техническия университет – проф. Тотьо Тотев, професионалните бакалаври от Техническия колеж в Казанлък могат да изкарат едногодишно изравнително обучение по топлоенергетика в Стара Загора и да запишат отново в Града на липите магистърска степен по специалността. Тоест след 5.5-годишно обучение в Казанлък и Стара Загора – да станат магистри по топлоенергетика. Ако схемата проработи, десетки семейства на студенти от областта ще спестят сериозни суми от квартирни, пътни и т.н. за обучение на децата им в столицата или в чужбина. „Старозагорски новини” припомня, че на 30 август т.г. Министерски съвет прие постановление за откриване на Технически колеж – Казанлък, а на 14 септември проф. Тотев, ръководители от трите централи на комплекс „Марица-изток” и ръководството на Община Стара Загора представиха на брифинг стартиралия вече проект за изнесената в Града на липите магистърска програма топлоенергетика. В програмата могат да участват висшисти, завършили технически специалности и природни науки. Преди да запишат магистратура обаче, те трябва да изкарат два семестъра приравнително обучение по топлоенергетика, което ще започне на 16 октомври т.г. в зала, осигурена в IV ОУ „Кирил Христов”. Подаването на документите стартира от 15 септември в Техническия университет в София, а от 25-и до 29 септември желаещите могат да ги подадат и в старозагорското училище. Ръководителят на катедра „Топлоенергетика и ядрена енергетика” проф. Тотев е дал кратко интервю за в. „Старозагорски новини”, което е публикувано в изданието.", "date": "2017.09.18", "title": "Преглед на основните теми в старозагорския печат"}
{"url": "http://www.focus-news.net/news/2017/09/18/2436996/vratsa-narodniyat-predstavitel-ot-gerb-krasen-krastev-shte-provede-priemen-den-v-grad-byala-slatina.html", "text": "Народният представител от ГЕРБ – Враца Красен Кръстев ще проведе приемен ден в град Бяла Слатина, съобщиха от пресцентъра на партията. Всички желаещи да се срещнат с народния представител могат да го направят от 10.00 до 19.00 часа в офиса на ГЕРБ в Бяла Слатина.", "date": "2017.09.18", "title": "Враца: Народният представител от ГЕРБ Красен Кръстев ще проведе приемен ден в град Бяла Слатина"}
{"url": "http://www.focus-news.net/news/2017/09/18/2436997/sofiya-akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на Агенция „Фокус”. Началото на службата е в 10.00 часа. Вечернята ще е от 17.00 часа. \r\nНикола ПЕТКОВ", "date": "2017.09.18", "title": "София: Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2017/09/18/2436998/pregled-na-osnovnite-temi-v-dobrudzhanskiya-pechat.html", "text": "„Над 4 000 лева събраха на 15 септември за спешна операция на ученик“ съобщава челото на вестник „Нова добруджанска трибуна“. Само за няколко часа в СУ „Св. Кирил и Методий“ са събрани средствата за животоспасяваща операция. За нея са необходими 20 000 лева. Детето има заболяване на сърцето. До сега събраните средства възлизат на над 5000 лева. „Творци от четири континента събира в „Двореца“ арт форум“, съобщава изданието. За осми път Държавният културен институт ще бъде домакин на арт форума „БезГраници“. Акцент в програмата е конференцията за културна политика и арт мениджмънт. На 23 и 24 септември на откритата сцена пред „Двореца“ ще се проведе музикалния етно/уърлд фестивал. Доброволци са превърнали изоставено игрище в място за младежка активност, съобщава всекидневникът. Мястото е наречено „Ябълката“, то е било открито официално от кмета на града Йордан Йорданов. Предназначено е за спортни игри и забавления. Заедно кметът и инициаторите са засадили ябълково дърво. \r\n„Доброволци преобразиха площадка в Добрич“ съобщава на първа страница другият регионален вестник „Добруджанска трибуна“. Мястото е „Ябълката“, намира се зад православния храм „Св. Климент Охридски“. Мястото е облагородено изцяло с труда на доброволци, като всеки ден са се трудили около 20 души. Атракция е стар автобус, който ще се превърне в библиотека, спортната площадка разполага с фитнес уреди, игрище за футбол и баскетбол, също и чешма. „Цветни пешеходни пътеки вече се появиха край част от училищата в Добрич“ съобщава всекидневникът. Инициативата се осъществява с финансовата подкрепа на най-голямата международна женска организация към ООН. За премиера на книга за богомилството в добричката библиотека, съобщава изданието. Представянето е на 26 септември от 17.30 часа в Регионална библиотека „Дора Габе“. Книгата е озаглавена „Богомилите: Есеите на България“. Публиката ще има възможност да чуе от самата авторка на книгата за историята, същността, зараждането, разпространението и мисията на богомилството.", "date": "2017.09.18", "title": "Преглед на основните теми в добруджанския печат"}
{"url": "http://www.focus-news.net/news/2017/09/18/2436999/die-welt-zalavyaneto-na-kamion-s-nelegalni-migranti-v-germaniya-predizvika-opaseniya-za-nov-bezhanski-marshrut-ot-iztochna-evropa.html", "text": "Германската полиция е спряла товарно превозно средство в Източен Бранденбург, в което са открити с 51 нелегални мигранти. Инцидентът е предизвикал сериозни опасения за наличието на нов маршрут за бежанци от Източна Европа към по-богатите западноевропейски държави, коментира националният ежедневник Die Welt.\r\nСъгласно оскъдната информация, разпространена от полицията, камионът е бил с турски регистрационни номера, шофьорът му е бил турчин по произход. В товарното ремарке на превозното средство са открити 17 деца и 34 възрастни. Инцидентът се е случил в нощта срещу събота на магистрала А12 в посока Берлин. Федералните органи поясняват, че мигрантите идват от Ирак. Повечето от тях са регистрирани като бежанци в Румъния, някои от тях – в България. Те са подали молба за убежище в края на август или в началото на септември.\r\nВ настоящия момент федералната полиция разследва дали става дума за отделен инцидент, или той има връзка с други подобни в граничния район с Полша. Случаите от подобен характер там зачестяват, уточняват властите. \r\n Полицията обаче се въздържа от коментар за това какъв може да е новият маршрут, използван от контрабандистите за превеждане на мигранти до Западна Европа. Съгласно данните, получени при разпитите на заловените мигранти, те са пътували около два дни. На тях им е било забранено да слизат от камиона при какъвто и да е било повод. Тереза Герова", "date": "2017.09.18", "title": "Die Welt: Залавянето на камион с нелегални мигранти в Германия предизвика опасения за нов бежански маршрут от Източна Европа"}
{"url": "http://www.focus-news.net/news/2017/09/18/2437000/premierat-boyko-borisov-ima-1000-novonaznacheni-politsai-v-selskite-rayoni.html", "text": "Има 1000 новоназначени полицаи в селските райони. Това каза премиерът Бойко Борисов в предаването „Тази сутрин“ по бТВ във връзка с предизборните обещания на ГЕРБ за полицай във всяко село. Премиерът коментира и протестите на пожарникарите. „За това, което бяха прави - не им бяха купувани облекла, им дадохме толкова пари, колкото е трябвало да получат - над 30 млн. лв. Естествено, че искам да им се вдигнат заплатите“, заяви Борисов. „Вместо да се правят проекти за 80 МВт по 1 млрд. да са направили нови пожарни нови пожарни и нови полицейски управления, да са направили нещо за тях тези 30 години“, коментира премиерът. „Направиха се много пожарни, направиха се много полицейски управления. Санираха се доста сгради. Полицията беше изместена в прекрасна сграда в „Младост“, на старото НСС, сега ДАНС, нова сграда, на Специализирания съд и Специализирана прокуратура -нови сгради, на ГДБОП – нова сграда“, добави той.\r\nБорисов каза още, че днес ще бъде открита новата сграда на Софийския районен съд и Софийската районна прокуратура. „Една изцяло компрометирана сграда, след един бих казал дълъг корупционен процес, където бяха погубени десетки милиони левове за няколко години успяхме да я възстановим и прокурорите и съдиите от Софийски градски съд и Софийска прокуратура ще получат днес поредната красива сграда. Оборудвана с най-съвременна техника, кабинети, климатици – красота. За да могат да работят в условия, които заслужават, и това струва десетки милиони“, каза премиерът.", "date": "2017.09.18", "title": "Премиерът Бойко Борисов: Има 1000 новоназначени полицаи в селските райони"}
{"url": "http://www.focus-news.net/news/2017/09/18/2437001/nikola-belishki-kmet-na-panagyurishte-okolo-405-metra-trabi-shte-badat-polozheni-za-podmyana-na-avariraliya-magistralen-vodoprovod-ot-selo-zlokuchene.html", "text": "Около 405 метра водопроводни тръби ще бъдат положени за подмяна на авариралия магистрален водопровод от село Злокучене. Това каза в сутрешния блок „Добро утро, България“ на Радио „Фокус“ кметът на Панагюрище Никола Белишки по повод обявеното бедствено положение в Общината. „Още в петък беше договорено с производителя на тръби, тъй като такива тръби в България няма. Те са с високо налягане – 16 атмосфери. В събота и неделя беше подготвен и изкопан каналът, в който те да бъдат положени“, посочи Белишки. По думите му, са доставени и около 750 кубика пясък за полагане на пясъчната възглавница, както го изисква технологията. Екипите за извършване на тези дейности вече са на обекта. Никола Белишки уточни, че приоритет за Община Панагюрище е водоснабдяването, като се работи усърдно по отстраняването на проблема.", "date": "2017.09.18", "title": "Никола Белишки, кмет на Панагюрище: Около 405 метра тръби ще бъдат положени за подмяна на авариралия магистрален водопровод от село Злокучене"}
{"url": "http://www.focus-news.net/news/2017/09/18/2437002/sergey-stanishev-pes-nepriemaneto-na-balgariya-v-shengen-e-skandalna-diskriminatsiya.html", "text": "Много граждани на Ямбол, младежи и представители на неправителствени организации присъстваха на церемонията по откриването на информационния офис на евродепутатите-социалисти в Ямбол, съобщиха от пресцентъра на БСП. Неговата основна цел е да съдейства за поддържането на по-тясна връзка с Европейския парламент, да даде възможност гражданите на областта да поставят своите проблеми, предложения и мнения директно пред членовете на делегацията на българските социалисти в ЕП. Пред събралите се хора лидерът на ПЕС Сергей Станишев изрази надежда офисът да е много деен, в полза на всички, които имат нужда от информация за това каква политика водят социалистите в Европейския съюз, както и за европейските програми и възможности. На откриването присъстваха и депутатите от БСП за България Кристиан Вигенин и Николай Пенев, членовете на Националния съвет на БСП Атанас Мерджанов и Румен Банков, Областният лидер Митко Андонов, общинските председатели на БСП от областта, кметове и общински съветници. \r\nНа пресконференция след откриването Станишев коментира актуални теми от европейския дневен ред. Той приветства призива на председателя на Европейската комисия Жан Клод Юнкер България и Румъния да бъдат приети в Шенген и окачестви негативните изявления по въпроса на германския министър на вътрешните работи Томас де Мезиер като „скандална дискриминация и антиевропейско поведение”. Станишев информира медиите и за писмото, изпратено от над 50 евродепутати до украинския президент Петро Порошенко с искане да наложи вето на приетия от парламента закон, с който се ограничава възможността на малцинствата в Украйна да се обучават на своя майчин език.\r\nПреди официалното откриване Сергей Станишев посети археологическия резерват „Тракийски и античен град Кабиле”, един от 100-те национални туристически обекта, както и най-новия строителен хипермаркет в Ямбол, за да се запознае с новата инвестиция на местния бизнес и с проблемите, които произтичат главно от недостига на качествена работна сила.\r\nПо-късно Сергей Станишев взе участие в инициативата на община Тунджа „Семейството създава победители”. Пред изложба на фотоси на техните семейства, кметът Георги Геогиев връчи на петима изявени ученици еднократни парични премии.\r\nПосещението на президента на ПЕС в Ямбол завърши със среща с граждани в препълнената зала на Община Тунджа.", "date": "2017.09.18", "title": "Сергей Станишев, ПЕС: Неприемането на България в Шенген е скандална дискриминация"}
{"url": "http://www.focus-news.net/news/2017/09/18/2437003/stara-zagora-narodniyat-predstavitel-ot-gerb-manoil-manev-organizira-priemna-za-grazhdani.html", "text": "Народният представител от ГЕРБ Маноил Манев организира приемна за граждани, съобщиха от пресцентъра на партията. Приемната ще се състои от 10.00 до 12.00 часа в офиса на партията на бул. „Митрополит Методий Кусев” № 5.\r\nЗаписвания за приемния ден и повече информация може да получите на тел. 042/ 635 197, 0885 023 919 - технически сътрудник Ивелина Андреева или на място в офиса на партията: бул. „Митрополит Методий Кусев” № 5.", "date": "2017.09.18", "title": "Стара Загора: Народният представител от ГЕРБ Маноил Манев организира приемна за граждани"}
{"url": "http://www.focus-news.net/news/2017/09/18/2437004/sz-sled-irma-karibskite-ostrovi-sa-zaplasheni-ot-nov-uragan.html", "text": "Тропическата буря „Мария“, която се заформи в Атлантическия океан, се засили до ураган от първа степен и заплашва да удари множество острови в Карибския регион само две седмици, след като бе връхлетят от мощния „Ирма“, пише баварският ежедневник Die Sueddeutsche Zeitung.\r\nВ Гваделупа, Доминиканска република и Сейнт Китс и Невис вее бяха издадени предупреждения за опасност от урагана. По данни на Националния център на САЩ за наблюдение на ураганите, ветровете на „Мария“ достигат скорост до 225 километра в час. Експертите се опасяват, че движението на урагана наподобява това на „Ирма“.Тереза Герова", "date": "2017.09.18", "title": "SZ: След „Ирма“: Карибските острови са заплашени от нов ураган"}
{"url": "http://www.focus-news.net/news/2017/09/18/2437005/plovdiv-zalata-s-zhivi-peperudi-v-prirodonauchniya-muzey-shte-bade-ofitsialno-otkrita-za-posetiteli.html", "text": "Залата с живи пеперуди в Природонаучния музей в Пловдив ще бъде официално открита за посетители. Това съобщиха за Радио „Фокус“ – Пловдив от пресцентъра на Общината. Откриването ще се състои в 09.30 часа, като на откриването на новата експозиция с живи пеперуди ще участват заместник-министърът на културата Амелия Гешева и кметът на Пловдив Иван Тотев. \r\nЗа първи път в страната ще бъде отворена постоянна експозиция на живи пеперуди, представени в естествена среда, наподобяваща джунгла с тропични растения, езеро и водопад. В залата ще бъдат показани над 400 екзотични пеперуди от над 15 вида, както и 40 вида растения. Днес ще се открие също обновеният планетариум с реално 3D изображение в Регионалния природонаучен музей. По повод откриването са организирани фотографска изложба „Красивите пеперуди на България“, мултимедийна информационна презентация и работилница за детски рисунки.\r\nТони МИХАЙЛОВ", "date": "2017.09.18", "title": "Пловдив: Залата с живи пеперуди в Природонаучния музей ще бъде официално открита за посетители"}
{"url": "http://www.focus-news.net/news/2017/09/18/2437006/sliven-narodniyat-predstavitel-ot-gerb-galya-zaharieva-organizira-priemna-za-grazhdani.html", "text": "Народният представител от ГЕРБ Галя Захариева ще се срещне с граждани в Сливен. Това  съобщиха от пресцентъра на ПП ГЕРБ. Приемната ще се проведе от 09.30 до 11.30 часа в офиса на ПП ГЕРБ в Сливен на ул. „Цар Освободител“ № 17.\r\nПредварителното записване за среща с депутата и заместник-председател на комисията по образование в Народното събрание Галя Захариева е на тел. 044/63 32 23.", "date": "2017.09.18", "title": "Сливен: Народният представител от ГЕРБ Галя Захариева организира приемна за граждани"}
{"url": "http://www.focus-news.net/news/2017/09/18/2437007/plyus-info-makedoniya-loshoto-vreme-otnovo-udari-chasti-ot-sarbiya-harvatiya-i-bosna-i-hertsegovina.html", "text": "Силен вятър и проливни дъждове обхвана части от Хърватия, Сърбия и Босна и Херцеговина, предава македонската електронна медия „Плюс Инфо“ .\r\nХърватски медии съобщават за наводнения в редица градове. Най-сериозна е ситуацията на полуостров Истрия, където е в сила оранжев предупредителен код. \r\nСтуденият фронт от Хърватия се придвижи до части на Босна и Херцеговина. \r\nЛошо време обхвана и Сърбия, където в следобедните часове на неделя започнаха поройни дъждове, придружени с вятър и гръмотевици. Най-тежко засеганти са западните части на страната и Войводина. Тереза Герова", "date": "2017.09.18", "title": "„Плюс Инфо“ (Македония): Лошото време отново удари части от Сърбия, Хърватия и Босна и Херцеговина"}
{"url": "http://www.focus-news.net/news/2017/09/18/2437008/smolyan-v-regionalniya-istoricheski-muzey-stoyu-shishkov-shte-bade-predstavena-izlozhba-na-balgarski-srednovekovni-kostyumi.html", "text": "В историческия музей в Смолян ще бъде представена изложба „Български средновековни костюми (реплики на костюми, оръжия и аксесоари от VI до XIV век)”. Това съобщи за Радио „Фокус” – Смолян Златка Петрова, главен уредник на РИМ „Стою Шишков” – Смолян. Това е втора изложба, включена в програмата по отбелязване на Европейските дни на наследството. Първата изложба „Носиите на Карпатския басейн“ на Унгарския културен институт в София беше представена на 11 септември и ще остане до 6 октомври. \r\nИзложбата „Български средновековни костюми (реплики на костюми, оръжия и аксесоари от VI до XIV век)” ще бъде открита в 16.00 часа в експозиционни зали на музея и ще гостува до 24 септември. Пътуващата изложба, презентираща облеклото и бита на Второто Българско царство със седалище Варна е реализирана идея на Калина Атанасова с псевдоним „Бъдъмба”. Изложбата предлага един нов, различен поглед върху изучаването на историята чрез практическа реконструкция, която позволява на посетителите да видят, пипнат и усетят атмосферата на тази епоха по неповторим начин.\r\nДаниела БОЙКОВА", "date": "2017.09.18", "title": "Смолян: В Регионалния исторически музей „Стою Шишков“ ще бъде представена изложба на български средновековни костюми"}
{"url": "http://www.focus-news.net/news/2017/09/18/2437009/premierat-boyko-borisov-ne-poznavam-lazar-vlaykov-s-zhivko-martinov-ne-sam-razgovaryal.html", "text": "Не познавам Лазар Влайков, с Живко Мартинов не съм разговарял. Това каза премиерът Бойко Борисов в предаването „Тази сутрин“  по бТВ. „Не познавам Лазар Влайков. Не помня дори да съм го виждал, но това не прави невинни, след като е попаднал в нашите листи“, така той коментира случая с вече бившия председател на общинския съвет в Септември, с чийто пистолет бе застрелян 47-годишен собственик на заведение. Във връзка с твърденията, че името на Влайков е замесено и с други случаи на насилие през годините, но се е ползвал с чадър от партията премиерът заяви: „Чадърът му свърши за една секунда – замина си от партия и от общински съвет и е обвинен“. По думите му тази порочна схема не е изкоренена и никъде не е изкоренена – никъде в никоя държава.\r\nПремиерът каза, че не е разговарял с бившия депутат от ГЕРБ Живко Мартинов, станал известен покрай аферата „Суджукгейт“. „Няма какво да му искам – има съдебен процес и да се доказва кой е невинен там. Въобще не искам да чувам“, коментира Борисов. По думите му разправата с него е също толкова твърда – не е вече депутат, не е вече в партията и срещу него има 6 повдигнати обвинения\r\nПремиерът обясни, че много пъти е чувал името му да се използва в случаи подобни на „Суджукгейт“. „Лъжат просто брутално. Казват, че са говорили с мен, идвали при мен. Сочат върха и като дойдат да ми се оплачат, приключват с проблема. Това е положението“, коментира Борисов. „Важно е когато се залови такъв човек или когато се установи подобна практика, незабавно да бъде отстранен и вкаран в съдебен процес“, добави той.\r\nСъс състрадание чувам за всяка нова партия, която се задава, защото там има една мръсна пяна, която веднага се събира и докато се очистиш от нея е много трудно, каза още Борисов.\r\n„В демокрацията всеки има право да мисли, да прави и да се бори. Това с кадрите отвън сме го слушали. Това е сигурно пети път – спомням си „Новото време“, Лондонския клуб, кой ли не, пък и ние доста сме докарали отвън. Успех му пожелавам\", каза Борисов във връзка със заявката на Слави Трифонов да влезе в политиката. \r\nНа твърденията на Трифонов, че има некачествени хора във властта Бойко Борисов отвърна, че по същия начин може да заяви, че има некачествени хора и в шоуто му. „Демокрацията е това – който иска да го гледа – си го гледа. Който иска да гледа нас, гледа нас. Няма да се месим в избора на хората. Има толкова телевизионни канали – като не ти харесва нещо, превключваш и гледаш друго“.\r\nБорисов обясни, че в ГЕРБ има около 3000-4000 души. „Ще му дам, на уважавания от мен г- Трифонов една химикалка да избори трима и да се подпише под тях, че няма да го издънят. Не 3000 – толкова му трябват, ако иска партията му… От тези 3000 със сигурност ще го издънят 30, което е малък процент. Статистическата грешка дава, че поне 5% на 3000 са проблемни“, каза още премиерът.", "date": "2017.09.18", "title": "Премиерът Бойко Борисов: Не познавам Лазар Влайков, с Живко Мартинов не съм разговарял"}
{"url": "http://www.focus-news.net/news/2017/09/18/2437010/yasen-todorov-hristo-ivanov-i-georgi-bliznashki-vzriviha-vss-a-prezidentat-radev-da-reshi-dali-shte-ostavi-vas-bez-rakovoditel.html", "text": "Христо Иванов и Георги Близнашки взривиха Висшия съдебен съвет (ВСС), а президентът Радев да реши дали ще остави Върховния административен съд (ВАС) без ръководител. Това заяви Ясен Тодоров, член на ВСС към прокурорската колегия и председател на Етичната комисия, в разговор с Илиана Беновска в предаването \"Беновска пита\" по „Канал 3” и „Радио К2”, съобщиха от екипа на предаването. \r\nТой заяви позиции по въпроса окоплектован ли е новият ВСС. Има избрани петима души от професионалната квота на прокурорите и следователите. Има шестима души, избрани от съдиите. Ако народните представители изберат единадесет души от квотата на парламента, ще се сформира нов ВСС. Законът казва, ме трябват 2/3 от състава за да се конституира новия съвет, заяви Ясен Тодоров.\r\nНа въпроса: \"Ще поискате ли оставката на Лозан Панов?\" Ясен Тодоров отговори, че не е спирал да иска тази оставка в индивидуално и лично качество. Според него, най-тежките нарушения на Панов са политическата му дейност, което нанася много тежък удар върху имиджа на съда. Лозан Панов може да бъде отстранен от поста шеф на ВКС, ако 17 души от ВСС гласуват за това. Това няма да се случи в сегашния мандат на ВСС, каза Тодоров. Лозан Панов трябва да реши какъв иска да бъде – председател на ВКС или политик. Лозан Панов не дължи вярност и послушание на тези, които са го избрали, но дължи елементарна коректност. \r\nЯсен Тодоров коментира също  оставката на председателя на СГС Калоян Топалов. Оставката на Калоян Топалов е голяма загадка, посочи Ясен Тодоров. Медиите твърдяха, че Софийски градски съд работи най-добре от всички съдилища в България. Калоян Топалов е избран за шеф на СГС по старите правила на ВСС, преди съвета да бъде разделен на отделни колегии и при тайно гласуване. Ако едно управление е било успешно, защо в средата на мандата се стига до неговата оставка, подчерта Ясен Тодоров. \r\nВ предаването Илиана Беновска направи следния коментар:\r\n\"Беновска: Г-н Цацаров, ще се самосезирате ли има ли „Емко-гейт“, има ли „Отвличания-гейт“, има ли „Грипен-гейт“, има „Антикорупция-гейт“, има ли „БТВ-Нова ТВ- гейт“, има ли  „Вот на недоверие-гейт“ и Цветан Василев ли е поръчител на тези „гейтове“?\r\nГ-н Цацаров, ще се самосезирате ли за шумният или сред „тишината  в спалнята“ опит на политиците в опозиция Румен Петков и Татяна Дончева да атакуват ВПК на България, защитавайки оръжейното дружество с отнет лиценз „Емко“ и псевдособственика му Емилян Гебрев? Нека да знаем кой и заради какви интереси  клати ВПК, министъра на икономиката Караниколов, вицето и министър на отбраната Каракачанов и премиера и лидер на ГЕРБ Бойко Борисов. \r\nГ-н Цацаров, ще се самосезирате ли за обвиненията по отвличанията на екссъветника от ДАНС Алексей Петров срещу ексзаместник-главния прокурор Бойко Найденов?\r\nГ-н Цацаров, ще се самосезирате ли защо президентът Радев така страстно защитава покупката на самолети „Грипен“ и вещае, че ако купим други „ще приземим авиацията“? \r\nГ-н Цацаров, ще се самосезирате ли защо председателят на БСП Корнелия Нинова така упорито иска антикорупционният орган на България да е под командването на президента Радев и е против ролята на НС в борбата срещу корупцията?\r\nГ-н Цацаров, ще се самосезирате ли защо двете частни ефирни телевизии БТВ и Нова услужливо и едностранно се месят в политиката? \r\nГ-н Цацаров, ще се самосезирате ли защо проверяваният от прокуратурата заместник-председател на 44 НС Марешки иска вот на недоверие и се опитва да подклажда протести срещу правителствата? \r\nГ-н Цацаров, ще се самосезирате ли и дали зад всички тези „гейтове“ не стои фалиралият КТБ Цветан Василев?\r\nАз съм Беновска и питам\".\r\nЕто и отговорите на Ясен Тодоров по коментара на водещия:\r\n„Словесната престрелка между Алексей Петров и Бойко Найденов се базира на техни лични отношения”, посочи той. \r\n„Аз съм недолюбван от определени медийни кръгове. Преди време Иво Прокопиев беше избягал в чужбина, защото се опасяваше за живота си и тази заплаха идваше от Цветан Василев. Всички тези лица имат един общ враг и това е българската прокуратура, отговори Ясен Тодоров. „Имат брак по сметка, общ интерес да бъде атакувана прокуратурата, за да излязат ненаказани от ситуацията, в която се намират“, допълни още Тодоров. Прокуратурата се опитва да си върши работата и атакува хора с огромни икономически възможности”, посочи Ясен Тодоров.\r\n- Не се залага мина на новия ВСС със заявката на президента Радев, че той няма подпише указа за председател на Върховния административен съд?\r\n„Не считам, че това, което президентът е правилно, че председателят на ВАС трябва да бъде избран от новия ВСС. Процедурата е спазена в детайли от този съвет. 80% от съдиите във ВАС подкрепиха Георги Чолаков. Натежа некоректната атака срещу него от председателя на ВКС Лозан Панов.Има опасност ВАС да остане дълго време без действащ председател. Мандата на Георги Колев изтича на 22 ноември и няма как затова време да бъде избран нов председател на ВАС, дори максилано бързо да действа новия ВСС. Това означава, че отначало ще започне процедурата по избор за шеф на ВАС. ВСС ще функционира и с един член по-малко, защото председателя на ВАС е по право член на ВСС. Някой от заместниците на Георги Колев ще управлява временно съда”, отговори Ясен Тодоров.\r\n- Отчет на работата на ВСС.\r\n\"Ще се върна да работя като следовател. Нямам амбиции за председател на СГС или за зам.-главен прокурор\". \r\n- Подобряване условията на работа на магистратите. С над 20% са увеличени заплащанията на магистратите през този мандат на ВСС. Ще се открие новата сграда на Софийски районен съд и на Софийската районна прокуратура. \r\n„Позволихме външно политическо вмешателство да повлияе върху личните отношения между членовете на съвета. Големите проблеми във ВСС дойдоха в момента, в който се сформира служебен кабинет на проф. Георги Близнашки и в момента, в който Христо Иванов стана министър на правосъдието“, завърши Ясен Тодоров разговора си с Илиана Беновска в предаването „Беновска пита\" по „Канал 3” и „Радио К2”.", "date": "2017.09.18", "title": "Ясен Тодоров: Христо Иванов и Георги Близнашки взривиха ВСС, а президентът Радев да реши дали ще остави ВАС без ръководител"}
{"url": "http://www.focus-news.net/news/2017/09/18/2437011/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус” от Планинската спасителна служба (ПСС) към БЧК. Навсякъде е слънчево и спокойно. Температурите са между 8 и 12 градуса. Слаб вятър духа по билата на планините. Съоръженията не функционират.\r\nПрез изминалото денонощие не са регистрирани инциденти с туристи.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.09.18", "title": "ПСС: Добри са условията за туризъм в планините"}
{"url": "http://www.focus-news.net/news/2017/09/18/2437012/vidin-natovaren-e-trafikat-po-glaven-pat-e-79-v-posoka-za-gkpp-dunav-most.html", "text": "Натоварен е трафикът по главен път I-1 Монтана – Видин в посока за Дунав мост, съобщиха за Радио „Фокус“ – Види от Областното пътно управление – Видин. Движат се предимно тежкотоварни автомобила в посока за моста. Най-много автомобили се движат в участъка Дунавци – Видин. \r\nПът ІІІ-112 Дъбова Махала – Смирненски – Славотин – Студено Буче – Монтана и обратно е затворен за тежкотоварни автомобили над 12 т поради изпълнение на строително-монтажни работи. Срокът е до 2 октомври. \r\nПо път ІІІ-8104 Замфирово-Пърличево също е ограничено движението на автомобили над 12 т поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч и е сигнализирана с пътни знаци.\r\nАнна ЛОЗАНОВА", "date": "2017.09.18", "title": "Видин: Натоварен е трафикът по главен път Е-79 в посока за ГКПП „Дунав мост“"}
{"url": "http://www.focus-news.net/news/2017/09/18/2437013/sport-sesil-karatancheva-specheli-turnira-v-las-vegas.html", "text": "Сесил Каратанчева победи с 6:4, 4:6, 7:5 българската тениситка Елица Костова във финален мач от турнира в Лас Вегас, продължил два часа и половина. Победата в турнира бе осма в кариерата на Каратанчева. \r\nСлед успеха си Каратанчева се придвижи с 44 позиции в световната ранглиста при жените и през новата седмица е поставена под номер 180. Костова е 209-та.", "date": "2017.09.18", "title": "Спорт: Сесил Каратанчева спечели турнира в Лас Вегас"}
{"url": "http://www.focus-news.net/news/2017/09/18/2437014/premierat-boyko-borisov-zad-skandala-s-dunarit-kategorichno-ne-stoi-syankata-na-delyan-peevski-v-nikakav-sluchay-zavodat-nyama-da-otide-pri-nego.html", "text": "Зад скандала с „Дунарит“ категорично не стои сянката на Делян Пеевски, уверявам ви, че в никакъв случай заводът няма да отиде при него. Това каза министър-председателят Бойко Борисов в предаването „Тази сутрин“ по бТВ. „Отнасям се с уважение към всеки. Сигурно и г-н Гебрев може да си спомни, когато бяха големите стачки във ВМЗ-Сопот и военните заводи не работеха, хиляди хора бяха без работа и стояха пред завода и аз ходих там да се срещам с тях. Положих огромни усилия да се съживи военната индустрия и тя в момента работи на обороти, които може би в най-добрите си години на социализма не е работила. Тогава се молех на оръжейните фирми да помогнат за държавните предприятия. Не ме интересува нито „Емко“, нито… Държавата има ангажимент към това държавните ѝ заводи да работят. Не може държавните заводи и държавната фирма да работят изцяло за посредници. Защо между държавната фирма ВМЗ и тази в Сърбия, която произвежда барут, не се е сключил директен договор? Защо ни е посредник, който вдигна цената?“, запита премиерът. По думите му „Дунарит“ работи, изнася си продукцията и си плаща задълженията и никой не го закача. „Не искам и да знам кой му е собственикът. Нито Цветан Василев, нито Делян Пеевски ме интересуват. Интересува ме държавната „Кинтекс“ да докарва договори, защото десетки хора работят там. Опитът да ми пришият Делян Пеевски е опорната точка на Христо Иванов. Тя си е от много отдавна и на една група, която аз предупредих преди месец-месец и половина, че това ще е опорната им точка“, допълни Борисов. Той подчерта, че са направили всичко необходимо за осигуряване на по-високи заплати във военната индустрия, максимум поръчки и премахване на посредниците. \r\n„Зад този скандал категорично не стои сянката на Делян Пеевски. Мога да ви уверя, че „Дунарит“ в никакъв случай няма да отиде при Пеевски. Това, което също като опорна точка се говореше. Лобистите бързат пред вятъра да говорят. Днес в 14.00 часа имаме Междуведомствен съвет, където всички тези лицензии и пропуски, които бяха казани, ако са отстранени, ще им се върнат. Не общувам с Пеевски, за да мога да кажа дали има интерес. Питайте го. Знам какво ми казал министъра и какви указания съм му дал“, каза още министър-председателят.", "date": "2017.09.18", "title": "Премиерът Бойко Борисов: Зад скандала с „Дунарит“ категорично не стои сянката на Делян Пеевски, в никакъв случай заводът няма да отиде при него"}
{"url": "http://www.focus-news.net/news/2017/09/18/2437015/turskite-natsionalisti-neka-kirkuk-i-mosul-da-badat-nashi.html", "text": "Турските националисти организираха в неделя протестно шествие в Истанбул по повод насрочения за 25 септември референдум за независимост в Северен Ирак, предаде информационната агенция Догу хабер ажансъ (ДХА). Околийската организация на ПНД в район  „Фатих” събра националисти под лозунга „Киркук е турски и ще остане такъв - турски”. Множеството се събра на площад „Беязид” и дефилира до „Султан Ахмет” с огромен транспарант: „Хайде; тихичко, лекичко и вечно: Киркук и Мосул да бъдат наши”. \r\n„Трябва да бъдат пресечени игрите на шарлатани, които са маша в района на САЩ и на Израел. Като националисти и „Сиви вълци” ние преминаваме към конкретни действия, заедно с лидера на ПНД и на турската нация Девлет Бахчели”, декларира шефът на турските националисти в район „Шишли” Сертел Селим, цитиран от ДХА. Георги Димов", "date": "2017.09.18", "title": "Турските националисти: Нека Киркук и Мосул да бъдат наши"}
{"url": "http://www.focus-news.net/news/2017/09/18/2437016/sport-grigor-dimitrov-zapazva-devetata-si-pozitsiya-v-svetovnata-ranglista.html", "text": "Григор Димитров запазва деветото си място в световната ранглиста. Първата ракета на България ще се завърне на корта в началото на октомври, когато започва турнирът в Пекин.\r\nВ „Топ 10“ няма промени. На върха остава испанският тенисит Рафаел надал, следван от Роджър Федерер и Анди Мъри.", "date": "2017.09.18", "title": "Спорт: Григор Димитров запазва деветата си позиция в световната ранглиста"}
{"url": "http://www.focus-news.net/news/2017/09/18/2437017/sliven-dve-sela-sa-bez-voda-zaradi-avarii.html", "text": "Две села са без вода заради повреди във водопреносната мрежа, съобщиха от ВиК – Сливен. Поради извършване на авариен ремонт от 09.00 часа е прекъснато водоподаването в село Злати Войвода, а от 10.00 часа без вода остава и село Горно Александрово.\r\nПри възможност водоподаването ще бъде възстановено по-рано.", "date": "2017.09.18", "title": "Сливен: Две села са без вода заради аварии"}
{"url": "http://www.focus-news.net/news/2017/09/18/2437018/burgas-kmetat-dimitar-nikolov-shte-gostuva-na-detski-praznik-v-novopostroeniya-korpus-na-tsdg-chayka-v-zh-k-meden-rudnik.html", "text": "От 11.00 часа кметът на Бургас Димитър Николов ще гостува на детски празник в новопостроения корпус на ЦДГ „Чайка“ в ж. к. „Меден рудник“. Това съобщиха от Община Бургас. Новият корпус на детската градина помага за решаване на проблема с недостига на места в огромния комплекс, тъй като са сформирани три яслени и една градинска група, с общо 120 деца.", "date": "2017.09.18", "title": "Бургас: Кметът Димитър Николов ще гостува на детски празник в новопостроения корпус на ЦДГ „Чайка“ в ж. к. „Меден рудник“"}
{"url": "http://www.focus-news.net/news/2017/09/18/2437019/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване „Зона Кюстендил” на Радио „Фокус” – Пирин и Община Кюстендил ще ви разкажем за проектите на Община Кюстендил, реализирани по Оперативна програма „Региони в растеж”. Наш събеседник по темата ще бъде зам.-кметът на Община Кюстендил Радмила Рангелова, която ще постави акцент върху дейностите по обновяване на административните сгради на Областна дирекция на МВР и на Община Кюстендил. Ще ви срещнем с председателя на сдружение „Роден край” Борислав Крумов, който постави акцент върху предстоящото седмо издание на Международния фестивал „Балканска черга”, провеждан в селото на Майстора – Шишковци. \r\nВтората част от предаването е посветена на 109-годишнина от обявяване на Независимостта на България. Събеседници по темата ще бъдат главен асистент доктор Ангел Джонев, историк в Регионален исторически музей и Петър Шейков, началник на „Държавен архив” – Кюстендил.\r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.09.18", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/09/18/2437020/sport-tsvetana-pironkova-zagubi-pet-pozitsii-v-svetovnata-ranglista-viktoriya-tomova-veche-e-parva-raketa-na-balgariya.html", "text": "Цветана Пиронкова падна с пет позиции надолу в световната ранглиста и през новата седмица българската тенисистка е поставена под номер 161. \r\nВиктория Томова се изкачи с девет места нагоре до номер 149 и вече е първа ракета на България при жените.\r\nСлед победата на турнира в Лас Вегас Сесил Каратанчева се придвижи с 44 позиции напред и вече е 180-та. Елица Костова е 211-та, с 47 позиции по-напред. \r\nВ „Топ 10“ при жените няма промени.", "date": "2017.09.18", "title": "Спорт: Цветана Пиронкова загуби пет позиции в световната ранглиста, Виктория Томова вече е първа ракета на България"}
{"url": "http://www.focus-news.net/news/2017/09/18/2437021/pregled-na-osnovnite-temi-vav-velikotarnovskiya-pechat.html", "text": "„Нова организация на движението ще има във Велико Търново“, е заглавие от областния всекидневник „Янтра Днес”. Нова организация на движението във Велико Търново подготвя администрацията, съобщи заместник-кметът проф. Георги Камарашев, който оглавява общинската комисия по транспорт и безопасност на движението. До дни предстои да бъде забранено паркирането отдясно по ул. “Тодор Балина“ в горната й част от Пит стопа до “Пешо Морския“, за да се облекчи трафикът, обясни проф. Камарашев.\r\n„Спират движението на камиони над 12 т през Прохода на Републиката“, е друго заглавие от ежедневника. Движението на тежкотоварните превозни средства над 12 т през Прохода на Републиката – път II-55 Велико Търново – Гурково, ще бъде спряно от 20 септември до 15 ноември, съобщават от Агенция „Пътна инфраструктура“. Причината е ремонт ан участъка от второкласния път през Гурково (от км 56+920 до км 58+820).\r\n„Близo 40 oгнeбopци, cпacитeли и дoбpoвoлци гacихa плaмнaлa гopa“ е заглавие от трета страница на ежедневника. \r\n“С 15 000 лeвa e мoдepнизиpaнo oзвyчaвaнeтo нa „Звyк и cвeтлинa“, четем на страница четвърта в изданието. „Стoтици ентусиасти в oблacттa ce включихa в кaмпaниятa „Дa изчиcтим Бългapия зaeднo“ пише на страница пет във всекидневника. На страниците шест и седем четем: „Първият училищен звънец събра 21 800 ученици в областта“. От спортната страница на вестник „Янтра Днес“ научаваме, че “Етър“ губи от “Берое“ след скандално ощетяване“.\r\n„Тотално прекрояват движението във Велико Търново“, е заглавие от първа страница на другия областен ежедневник - “Борба“. Нова организация на движението във Велико Търново подготвят от общината, информира зам.-кметът проф. Георги Камарашев, който оглавява специализираната комисия за организация на трафика. Ще бъдат поставени нови светофарни уредби, изграждат се дългоочакваните кръгови кръстовища, основни отсечки се правят еднопосочни, а други се ремонтират. След ремонта на главната ул. „Васил Левски“, който бе реализиран наскоро, започва и реконструкция на друга основна отсечка – ул. „България“.\r\n“Забъркаха ферма в Поликраище в скандала с отровните яйца“, е друга тема от ежедневника. Над 300 000 яйца, за който вече е установено, че са замърсени с фипронил, ще бъдат унищожени, съобщи директорът на Областната дирекция по безопасност на храните във Велико Търново д-р Станимир Спасов. Около 190 000 от тях са иззети от търговската мрежа, а останалите от складове и сгради на самата фирма производител „Консорциум Агробизнес” АД – Поликраище. Успоредно с тази мярка от Българската агенция по безопасност на храните (БАБХ) са наложили временна възбрана за цялото количество налични яйца в стопанството до изясняване на случая. Вече е установено, че замърсените яйца не са от всички сгради на фермата, а само от една. Предстои да се изясни коя е тя. „Взети са проби, които ще бъдат дадени за лабораторен анализ за официален контрол. До изясняването на случая имаме назначен наш инспектор във фирмата, който да извършва наблюдение и контрол”, казва още д-р Спасов.\r\n“Велико Търново се включи в кампанията “Да изчистим България заедно“, “С “течна“ трева, която расте за 10 дни, озеленяват парка с макетите под Царевец“, “Български и румънски данъчни обсъждаха в Свищов съвместната борба с измамите“ и “200 души, сред които 6-годишното дете, вървяха по пътя на мощите на свети Иван Рилски“, са други заглавия от страниците на всекидневника.\r\n“Етър ВТ“ за първи път пуска жалба, от щаба на “виолетовите“ с претенции за 14 ситуации“, “С два ефектни гола Борислав Борисов разочарова “железничарите“ и  “Кметът Даниел Панов и Йордан Йовчев откриха турнир по стрийт фитнес“ са акцентите от спортната страница на изданието.", "date": "2017.09.18", "title": "Преглед на основните теми във великотърновския печат"}
{"url": "http://www.focus-news.net/news/2017/09/18/2437022/prof-donka-baykova-opasnite-veshtestva-se-natrupvat-v-organizma-sled-prodalzhitelna-konsumatsiya-na-yaytsa-s-nadnormeni-niva-na-fipronil.html", "text": "Опасните вещества се натрупват в организма след продължителна консумация на яйца с наднормени нива на фипронил. Това каза в сутрешния блок „Добро утро, България“ на Радио „Фокус“ проф. Донка Байкова, специалист по хранене и диететика. По думите й 0,2 милиграма опасна субстанция е приеманата доза от веществото, при която няма да бъдат регистрирани отклонения. \r\n„Симптоматиката се проявява най-вече в храносмилателната система - гадене, повръщане, болки в корема. По-сериозни са симптомите, обаче, засягащи централната нервна система. Това е токсична субстанция, затова влияе и по-силно на инсектите и безгръбначни животни, защото директно попада в окончанията на нервните клетки, докато човекът е най-сложната биологична система и там симптоматиката е най-незначителна“, обясни тя. Проф. Донка Байкова посочи, че за да се прояви симптоматика на заразяване с отровни субстанции е необходимо да се изяде голямо количество яйца за кратко време. Тя коментира още, че при хроничното натрупване в човешкия организъм фипронилът, обаче, се наслагва в мастната тъкан и може да доведе до увреждане на някои органи.", "date": "2017.09.18", "title": "Проф. Донка Байкова: Опасните вещества се натрупват в организма след продължителна консумация на яйца с наднормени нива на фипронил"}
{"url": "http://www.focus-news.net/news/2017/09/18/2437023/premierat-boyko-borisov-kak-shte-prizemyavame-aviatsiyata-kato-prez-nasheto-upravlenie-ima-rekorden-broy-samoleti-vav-vazduha-prezidentat-da-kazhe-za-koi-lobisti-govori.html", "text": "Как ще приземяваме авиацията, като по време на нашето управление, рекорден брой самолети са във въздуха. Сега ще си подпишем, ще си ремонтираме и ще си направим поне още 5-6 самолета да се ремонтират. 10 млрд. лв. искат военните. Това каза министър-председателят Бойко Борисов в предаването „Тази сутрин“ по бТВ. „Прекрасна комуникация имам с Румен Радев и затова малко се учудвам. Изпитвам уважение към президента. Може би в случая е хванат на място, където надали е било точно по тази тема да се говори. За 2 месеца в служебно правителство да смениш всички военни работещи експерти, да сложиш свои хора и за един месец да приключиш за 3 млрд. лв. сделка, като изхвърлиш F-16, е, не бих говорил аз така смело за лобизъм“, коментира Борисов и добави, че според него фактите показват друго. „Г-жа Елена Поптодорова каза, че от 15 години се работи за изтребител. Когато се говори така, че едва ли не се провалят изтребителите, с видно съжаление, би трябвало да се каже МВР и пожарната да чакат, пенсионерите да чакат, учителите да чакат, инфраструктурните проекти да чакат. 1,5 млрд. лв. и още толкова за въоръжение, ще даваме за 9 изтребителите. Няма какво да противопоставяме“, допълни Борисов. По думите му за 1 месец е била извъртяна една поръчка, за която от 15 години всички се притесняват, защото струва огромни пари на фона на България. „Трябва да се водят преговорите, за да се разсрочва плащането, да са нови самолетите и сме си го говорили това с президента. Кои лобисти? Да им каже имената на тези, които са лобисти – Цветанов, Борисов, той. Кои сме или кой е? Като хвърляш едно обвинение, кажи кой е“, заяви още премиерът Бойко Борисов.", "date": "2017.09.18", "title": "Премиерът Бойко Борисов: Как ще приземяваме авиацията, като през нашето управление има рекорден брой самолети във въздуха - президентът да каже за кои лобисти говори"}
{"url": "http://www.focus-news.net/news/2017/09/18/2437024/sofiya-vavezhda-se-organizatsiya-na-dvizhenieto-za-provezhdane-na-sabitie-v-uchastak-ot-bul-kn-mariya-luiza.html", "text": "Въвежда се организация на движението за провеждане на събитие в участък от бул. “Кн. Мария Луиза“ в София. Това съобщиха от пресцентъра на Столична община.\r\nОт 8.00 ч. до приключване на събитието на днес са забранени престоят и паркирането на източното локално пътно платно на бул. “Кн. Мария Луиза“, в частта между ул. “Клокотница“ и ул. “Козлодуй“. \r\nОт 10.30 ч. до 12.00 ч. се забранява влизането на превозни средства по източното локално пътно платно на бул. “Кн. Мария Луиза“, в отсечката между ул. “Клокотница“ и ул. “Козлодуй“. \r\nСДВР осигурява постове за контрол и регулиране на движението.", "date": "2017.09.18", "title": "София: Въвежда се организация на движението за провеждане на събитие в участък от бул. “Кн. Мария Луиза“"}
{"url": "http://www.focus-news.net/news/2017/09/18/2437025/the-daily-prague-monitor-v-praga-obsazhdat-plan-za-preustroystvoto-na-armiyata.html", "text": "В понеделник, 18 септември, кабинетът на министрите в Прага ще обсъдят план за преустройството на чешката армия, пише столичният ежедневник The Daily Prague Monitor.\r\nДокументът, който вече е одобрен от Съвета за национална сигурност, предвижда инвестиции в армията на стойност 117 млн. крони (близо девет милиона лева) до 2026 г.  \r\n„Очаквам кабинетът да го одобри [в понеделник]. Вероятно за пръв път че ще бъде приета ясна и сложна система от военни инвестиции. Тя отразява амбицията на [Чешката република] да постигне нивото от два процента от БВП за разходите за отбрана, които НАТО изисква“, обясни министърът на отбраната Мартин Стропницки. \r\nПроектът предижда замяната на остарелите съветски бойни превозни средства с нови. Доставчикът ще бъде избран на търг, а сключеното споразумение, съгласно думите на Стропницки, ще бъде „договорът на века“..Тереза Герова", "date": "2017.09.18", "title": "The Daily Prague Monitor: В Прага обсъждат план за преустройството на армията"}
{"url": "http://www.focus-news.net/news/2017/09/18/2437026/kyustendil-sreshta-za-spodelyane-na-dobri-praktiki-v-obshtnostnite-tsentrove-shte-se-provede-v-grada.html", "text": "Среща за споделяне на добри практики в общностните центрове ще се проведе в Кюстендил. Това съобщи за Радио „Фокус” – Кюстендил Иван Андонов, председател на читалище „Братство”. Срещата е насрочена за 12.30 часа в залата на читалището. Тя е част от проект, реализиран в партньорство с Община Кюстендил, касаещ разработване, утвърждаване и популяризиране на устойчив модел за овластяване на общностите на базата на местно лидерство, активно гражданско поведение и мобилизиране на местни ресурси. Моделът се реализира в 12 български общини на територията на цялата страна. Работната среща ще даде възможност на всички читалища, както и на кметовете на населените места в Община Кюстендил да почерпят от опита и моделите, които техните колеги са въвели в своята работа и съответно постигнатите резултати и авторитета, който са изградили като общностни центрове.\r\nВенцеслав ИЛЧЕВ", "date": "2017.09.18", "title": "Кюстендил: Среща за споделяне на добри практики в общностните центрове ще се проведе в града"}
{"url": "http://www.focus-news.net/news/2017/09/18/2437027/premierat-boyko-borisov-ako-stane-voyna-ruskite-raketi-sa-nasocheni-kam-balgariya.html", "text": "Ако стане война, руските ракети са насочени към България. Това каза премиерът Бойко Борисов в предаването „Тази сутрин“  по бТВ. „Чух и уважавания от мен Сергей Станишев да говори, че Русия не е наш враг, а в същото време ние сме в НАТО. Това са две изцяло противоречащи като военна доктрина тези. Има държави, които не са в НАТО, преценили са, че ще водят такава политика и няма да бъдат в НАТО. България е в НАТО“, коментира Борисов. Той отбеляза, чев ъв всички изказвания на всички стратези на всички срещи на НАТО Русия се сочи за основна заплаха за НАТО. Не може в нашите доктрини, особено в тази част на Европа, където са Полша Украйна , Румъния, Беларус, Прибалтийски държави и неслучайно най-мащабните натовски учения тази година бяха и в България в един момент да казваме „Ама те не са ни враг“, коментира Борисов. „Това е доктрината НАТО. Ако стане война, руските ракети са насочени към България. Те не са насочени само към един фланг, различен от нашия. Тук е проблем, че и Турция е в южното крило на НАТО до нас а в същото време с основните страни от ЕС тя е в най-тежък конфликт от много години насам. Затова ние много прагматично казваме: „Пази Боже да стане война“. Затова аз не допуснах и отнесох доста упреци от колегите от НАТО за флотилията в Черно море. Казах „Ок. Сухопътните операции - да, сухопътните учения – да, но в Черно море вкараме ли големите военни кораби, почнем ли с подводници да се движим, ще заври накрая. И положих усилия това да не се случи“, обясни премиерът.\r\n„Но в доктрината ни – ако стане война,  ние ще се бием на страната на НАТО. В същото време имаме голям интерес руските туристи да посещават България. Вече две години президентът Путин си спазва уговорката, която имаме. Европейският газов хъб „Балкан“, за да стане мощен, ни трябва и руска газ, освен азерска, румънска, от нашите „Хан Аспарух“ и „Терес“. С една дума когато сме си в НАТО, си водим нашата стратегия и тя отчита своите заплахи, които има, ако стане световна война на европейска територия“, каза още Борисов. По думите му в същото време водим прагматична дружба с Русия. „Аз и с Ципрас сега говорих, и с други – догодина по време на нашето председателство, дай Боже и Минският процес да се усили малко – ние трябва да говорим и за махане на санкциите“, каза премиерът.", "date": "2017.09.18", "title": "Премиерът Бойко Борисов: Ако стане война, руските ракети са насочени към България"}
{"url": "http://www.focus-news.net/news/2017/09/18/2437028/kzp-preduprezhdava-za-nay-chestite-zabludi-pri-namaleniya-i-promotsii.html", "text": "Комисия за защита на потребителите (КЗП) предупреждава за най-честите заблуди при намаления и промоции. Кампаниите за намаления и промоции са характерни в периодите, когато се сменят сезоните и магазините трябва да освободят място за новите колекции, но те са често използван от търговците прийом за привличане на клиенти при предлагането на най-широка гама продукти целогодишно. Това съобщават от пресцентъра на КЗП. Такива акции често предоставят възможност за изгодни покупки с отстъпка от редовните цени на стоките. Понякога обаче търговците си служат с различни трикове и некоректно внушават, че предоставят възможност за пазаруване по-евтино от тях в сравнение с други периоди. За това предупреждава Комисията за защита на потребителите (КЗП) и дава примери за най-честите установявани и забранявани от нея заблуди при провеждането на подобни кампании. \r\nСред прилаганите от търговците хитрости при сезонни намаления на облекла е поставянето на големи надписи на витрините на магазините с внушителни проценти отстъпки, които обаче се оказва, че важат за много ограничен асортимент от предлаганите групи артикули или за единични бройки. В други случаи не е достатъчно ясно при какви условия потребителят може да се възползва от анонсираното намаление или пък отстъпките не се прилагат така, както са обявени. В последните години десетки подобни практики са прекратени след намесата на контролния орган.  \r\nИма и други капани при провеждането на промоции и намаления, които Комисията установява и забранява целогодишно и които могат да се срещнат и по време на сезонните акции. Например, разпространяването на рекламни брошури, в които не са посочени коректно обхванатите от кампанията стоки или пък се дава подвеждаща информация за съществени характеристики на предлаганите намалени артикули. \r\nНаскоро Върховният административен съд потвърди две решения на КЗП за забрана на нелоялни практики на „Хиполенд” АД, свързани със заблуждаваща информация в брошури относно прилагането на отстъпки при  кампании за намаления. В единия случай търговецът е премълчавал, че базовите клиентски карти за 10% отстъпка на ненамалени артикули не важат при покупка на стоки в „Акция” (независимо дали са намалени или не). След проверка на контролния орган търговецът промени рекламното съобщение, като изрично посочи, че преференциите не се отнасят за стоки в акции, промоции, намаления и специални каталози. Втората нелоялна практика е при кампания „Черен петък” – търговецът е отправил анонс „-20% за всички ненамалени бебешки стоки и още много намаления”. Едва при посещение в магазина става ясно, че намалението се отнася само за няколко вида стоки – бебешки кошари, легла, столове за хранене и кола и за още няколко артикула, но не и за всички ненамалени бебешки стоки. \r\nДруга неотдавна влязла в сила след потвърждение от ВАС заповед на КЗП забранява на „Техномаркет” да публикува в промоционални брошури нееднозначна информация за една и съща съществена характеристика на продукти. Конкретното установено при проверката нарушение е, че за даден модел телевизор с цена 229 лв. търговецът е посочил две различни дължини на диагонала на екрана – 20˝ и 32˝. Чак когато потребителят отиде в магазина, разбира че обявената цена е за по-малкия телевизор, а по-големият е значително по-скъп – 359 лв. \r\nПоставянето на послания като „супер цена”, акция”, „промо” и пр. върху етикетите в магазините е още един популярен подход, с който търговците внушават на клиентите, че им предлагат по-изгодни покупки. Само по себе си това не нарушава правата на потребителите в случай, че артикулите се таксуват на обявените цени. Невинаги обаче е така и пример за обратното е друга забранена от КЗП нелоялна практика на „ЛИЛИ ДРОГЕРИЕ” ЕООД. Проверка на контролния орган установи, че търговецът е продавал стоките по-скъпо от обявената „супер цена”. Например, продукт с посочена на етикета цена 9,98 лв. на касата се таксува 10,49 лв. Експертите са категорични, че цената, особено когато се обявява като промоционална, е съществен фактор при вземането на решение за покупка, а подобни на описаните  заблуждаващи практики безспорно нарушават икономическите интереси на потребителите.", "date": "2017.09.18", "title": "КЗП предупреждава за най-честите заблуди при намаления и промоции"}
{"url": "http://www.focus-news.net/news/2017/09/18/2437029/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "Тропическата буря „Мария“, която се заформи в Атлантическия океан, се засили до ураган от първа степен и заплашва да удари множество острови в Карибския регион само две седмици, след като бе връхлетят от мощния „Ирма“, пише баварският ежедневник Die Sueddeutsche Zeitung.\r\nВ Гваделупа, Доминиканска република и Сейнт Китс и Невис вее бяха издадени предупреждения за опасност от урагана. По данни на Националния център на САЩ за наблюдение на ураганите, ветровете на „Мария“ достигат скорост до 225 километра в час. Експертите се опасяват, че движението на урагана наподобява това на „Ирма“.\r\n*** Германската полиция е спряла товарно превозно средство в Източен Бранденбург, в което са открити с 51 нелегални мигранти. Инцидентът е предизвикал сериозни опасения за наличието на нов маршрут за бежанци от Източна Европа към по-богатите западноевропейски държави, коментира националният ежедневник Die Welt.\r\nСъгласно оскъдната информация, разпространена от полицията, камионът е бил с турски регистрационни номера, шофьорът му е бил турчин по произход. В товарното ремарке на превозното средство са открити 17 деца и 34 възрастни. Инцидентът се е случил в нощта срещу събота на магистрала А12 в посока Берлин. Федералните органи поясняват, че мигрантите идват от Ирак. Повечето от тях са регистрирани като бежанци в Румъния, някои от тях – в България. Те са подали молба за убежище в края на август или в началото на септември.\r\nВ настоящия момент федералната полиция разследва дали става дума за отделен инцидент, или той има връзка с други подобни в граничния район с Полша. Случаите от подобен характер там зачестяват, уточняват властите. \r\n Полицията обаче се въздържа от коментар за това какъв може да е новият маршрут, използван от контрабандистите за превеждане на мигранти до Западна Европа. Съгласно данните, получени при разпитите на заловените мигранти, те са пътували около два дни. На тях им е било забранено да слизат от камиона при какъвто и да е било повод.\r\n*** По-малко от седмица преди провеждането на изборите за федерален парламент, в Германия започва опипването на почвата за възможни коалиционни партньори в Бундестага, коментира националният ежедневник Die Frankfurter Allgemeine Zeitung.\r\nВ края на миналата седмица „Зелени“ и Свободната демократическа партия (СвДП) още веднъж припомниха, че може да станат коалиционни партньори на победилата в парламентарния вот партия. На извънредни конгреси двете политически сили подчертаха, че ще се борят за спечелването на третото място в изборите. Съюзът (ХДС/ХСС) и Германската социалдемократическа партия (ГСДП) са двете водещи партии в страната, показват за пореден път проучванията на общественото мнение. Трета по сила партия обаче може да стане както „Алтернатива за Германия“, така и „Левица“, уточняват от редакцията.\r\n*** Министърът на външните работи на ФРГ Зигмар Габриел насърчи провеждането на преки преговори с изолираната комунистическа държава Северна Корея. „За тази цел на масата (на преговорите) трябва да седнат три държави: САЩ, Китай и Русия“, подчерта първият дипломат на Берлин в интервю за местен вестник, пише изданието Das Handelsblatt.\r\nНеоходима е „визия и смели стъпки“ по примера на „размразяването“ по време на Студената война. Лидерът на Пхенян Ким-чен Ун „трябва да получи различна гаранция за сигурност от атомната бомба“, изрази увереност германският социалдемократ. \r\nСевернокорейският лидер „не е луд“ според Габриел. „Той следва една хладнокръвна стратегия - ако има атомна бомба, тогава – както той си мисли - режимът му е защитен. Защото никой няма да посмее да го заплаши“, обясни германският външен министър. \r\nВ същото време Габриел призова за търпение, докато станат видими резултатите от наложените на Пхенян санкции. „Те изискват време, за да сработят. Това видяхме в примера с Иран“, припомни Габриел. \r\nСАЩ отправиха за пореден път предупреждения към ръководството в Пхенян, че атака срещу тях или техни съюзници ще доведе до унищожаването на Северна Корея. Ким-чен Ун обаче не изглежда впечатлен: той продължава програмата си за ядрено въоръжение, въпреки новите санкции, наложени от ООН.  \r\n***", "date": "2017.09.18", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/09/18/2437030/sofiya-vremenno-e-promeneno-dvizhenieto-po-tramvayni-linii-1-6-i-7-poradi-tehnicheski-problem.html", "text": "Временно е променено движението по трамвайни линии 1, 6 и 7 в София. Това съобщиха от пресцентъра на Столична община. Трамваите 1 и 7 ще се движат покрай „Руски паметник“ до „Бъкстон“. Трамваите по линия 6 - от пл. “Македония“ по „Граф Игнатиев“  до пл. “Журналист“. Екипи работят по отстраняване на технически проблем на трамвайното трасе по бул. “Скобелев“.", "date": "2017.09.18", "title": "София: Временно е променено движението по трамвайни линии 1, 6 и 7 поради технически проблем"}
{"url": "http://www.focus-news.net/news/2017/09/18/2437031/vidin-nivoto-na-reka-dunav-se-ponizhi-s-18-sm-pri-novo-selo-prez-poslednoto-denonoshtie.html", "text": "Нивото на река Дунав се понижи с 18 см при Ново село през последното денонощие, водният стоеж е 160 см, съобщиха от местната Хидрометеорологична станция. Нивото на Дунав край Видин е 207 см, няма промяна във водния стоеж за последното денонощие. При Лом стойностите на речното ниво са 236 см, водният стоеж се е повишил с 18 см за денонощието. Край Оряхово повишението за последното денонощие е с 13 см, водният стоеж е 116 см. \r\nТемпературата на водата край Ново село е 21,5 градуса, край Оряхово е 22,8 градуса.", "date": "2017.09.18", "title": "Видин: Нивото на река Дунав се понижи с 18 см при Ново село през последното денонощие"}
{"url": "http://www.focus-news.net/news/2017/09/18/2437032/new-europe-frantsiya-i-italiya-ne-biha-iskali-germanets-da-nasledi-mario-dragi-na-posta-predsedatel-na-etsb.html", "text": "Мандатът на Марио Драги като председател на Европейската централна банка (ЕЦБ) изтича през 2019 г. и спекулациите относно неговия възможен наследник стават все повече, коментира електронното издание New Europe.\r\nМедиите във ФРГ отдавна публикуват статии, в които уверяват, че нито Италия, нито Франция биха желали да видят германец на председателския пост на ЕЦБ. Изданието Der Spiegel съобщи преди броени дни, че Париж и Рим са склонни на компромис, стига за наследник на Мария Драги да не бъде избран Йенс Вайдман, председател на Бундесбанк. \r\nИталианското правителство отрече точността на доклада. Берлин не потвърди, но и не отрече информацията в него. Тереза Герова", "date": "2017.09.18", "title": "New Europe: Франция и Италия не биха искали германец да наследи Марио Драги на поста председател на ЕЦБ"}
{"url": "http://www.focus-news.net/news/2017/09/18/2437033/stefan-radev-kmet-na-sliven-opazvaneto-na-chistotata-v-okolnata-sreda-tryabva-da-e-kauza-na-vseki.html", "text": "Опазването на чистотата в околната среда трябва да е кауза на всеки. Това каза кметът на Община Сливен Стефан Радев, който заедно със своите заместници и служители от администрация се включиха в кампанията „Да изчистим България заедно”, съобщиха от пресцентъра на Общината. Някои от тях почистваха терен в източната част на парк „Юнак”, а останалите, с помощта на еколозите от общината, бяха разпределени по предварително определени райони. \r\n„Не само днес, а всеки ден трябва да имаме грижата за чистотата на средата, в която живеем. Искаме да ни е чисто, а не пазим. Необходима е промяна в мисленето и повишаване на чувствителността ни към всяка немарливост и безотговорно отношение към природата. Опазването на чистотата трябва да се превърне в кауза на всеки жител на общината”, допълни Радев. Той подчерта, че подобни инициативи обединяват хората и развиват гражданското общество.", "date": "2017.09.18", "title": "Стефан Радев, кмет на Сливен: Опазването на чистотата в околната среда трябва да е кауза на всеки"}
{"url": "http://www.focus-news.net/news/2017/09/18/2437034/prof-donka-baykova-letnite-analozi-na-saotvetnite-grupi-zelenchutsi-sa-sas-znachitelno-po-bogat-hranitelen-sastav.html", "text": "Летните видове аналози на съответните групи зеленчуци са със значително по-богат хранителен състав. Това каза в интервю за Радио \"Фокус\" проф. Донка Байкова, специалист по хранене и диететика. Тя допълни, че те са наситени с изключително много витамини, минерали и антиоксиданти. \r\nПроф. Байкова препоръча и няколко полезни правила при подготовката на зимнината. “Моят съвет е да се съхранят за зимата от летните домати, макар и под формата на пюрирани такива, минали през термична обработка. Когато доматите минат през този вид обработка, се губи витамин C, но пък се печели антиоксидантът ликопен. Това е една група около 500 на брой антиоксиданти, които са с много мощен предпазващ организма от болести ефект. Те стават по-лесно усвоими. Второто, което може да направим, е да си опечем чушки, да си ги замразим в пакети и като цяло замразяването е един способ, при който се съхранява в значителна степен съставът на съответния зеленчук. Част от зеленчуците, разбира се,  могат да бъдат замразени, но друга част не са добри, когато се замразяват“, коментира проф. Байкова. Тя каза още, че сушенето на зеленчуци и плодове е най-добрият способ за съхраняване на продуктите през зимата. Тя уточни, че тогава водното съдържание значително намалява в продукта и по този начин те стават по-трайни.", "date": "2017.09.18", "title": "Проф. Донка Байкова: Летните аналози на съответните групи зеленчуци са със значително по-богат хранителен състав"}
{"url": "http://www.focus-news.net/news/2017/09/18/2437035/targovishte-50-godishen-mazh-ot-popovo-e-zadarzhan-za-otpravyane-na-zakani-i-nanasyane-na-udari-na-41-godishen-zhitel-na-s-gradets.html", "text": "На 15 септември 2017 г. около 16,20 ч в заведение в централната част на град Попово 50-годишният Х. Х. от същия град е извършил непристойни действия, грубо нарушаващи обществения ред, уронващи честта и достойнството на гражданите, изразяващи се в отправяне на обиди и закани и нанасяне на удари на 41-годишен мъж от с. Градец, община Сливен. Това съобщиха от ОДМВР-Търговище. Х. Х. е задържан за срок до 24 ч на основание чл. 72, ал. 1, т. 1 от Закона за МВР. По случая се извършва проверка.", "date": "2017.09.18", "title": "Търговище: 50-годишен мъж от Попово е задържан за отправяне на закани и нанасяне на удари на 41-годишен жител на с. Градец"}
{"url": "http://www.focus-news.net/news/2017/09/18/2437036/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Мандатът на Марио Драги като председател на Европейската централна банка (ЕЦБ) изтича през 2019 г. и спекулациите относно неговия възможен наследник стават все повече, коментира електронното издание New Europe.\r\nМедиите във ФРГ отдавна публикуват статии, в които уверяват, че нито Италия, нито Франция биха желали да видят германец на председателския пост на ЕЦБ. Изданието Der Spiegel съобщи преди броени дни, че Париж и Рим са склонни на компромис, стига за наследник на Мария Драги да не бъде избран Йенс Вайдман, председател на Бундесбанк. \r\nИталианското правителство отрече точността на доклада. Берлин не потвърди, но и не отрече информацията в него.\r\n*** Германската полиция е спряла товарно превозно средство в Източен Бранденбург, в което са открити с 51 нелегални мигранти. Инцидентът е предизвикал сериозни опасения за наличието на нов маршрут за бежанци от Източна Европа към по-богатите западноевропейски държави, коментира националният ежедневник Die Welt.\r\nСъгласно оскъдната информация, разпространена от полицията, камионът е бил с турски регистрационни номера, шофьорът му е бил турчин по произход. В товарното ремарке на превозното средство са открити 17 деца и 34 възрастни. Инцидентът се е случил в нощта срещу събота на магистрала А12 в посока Берлин. Федералните органи поясняват, че мигрантите идват от Ирак. Повечето от тях са регистрирани като бежанци в Румъния, някои от тях – в България. Те са подали молба за убежище в края на август или в началото на септември.\r\nВ настоящия момент федералната полиция разследва дали става дума за отделен инцидент, или той има връзка с други подобни в граничния район с Полша. Случаите от подобен характер там зачестяват, уточняват властите. \r\n Полицията обаче се въздържа от коментар за това какъв може да е новият маршрут, използван от контрабандистите за превеждане на мигранти до Западна Европа. Съгласно данните, получени при разпитите на заловените мигранти, те са пътували около два дни. На тях им е било забранено да слизат от камиона при какъвто и да е било повод.\r\n*** В понеделник, 18 септември, кабинетът на министрите в Прага ще обсъдят план за преустройството на чешката армия, пише столичният ежедневник The Daily Prague Monitor.\r\nДокументът, който вече е одобрен от Съвета за национална сигурност, предвижда инвестиции в армията на стойност 117 млн. крони (близо девет милиона лева) до 2026 г.  \r\n„Очаквам кабинетът да го одобри [в понеделник]. Вероятно за пръв път че ще бъде приета ясна и сложна система от военни инвестиции. Тя отразява амбицията на [Чешката република] да постигне нивото от два процента от БВП за разходите за отбрана, които НАТО изисква“, обясни министърът на отбраната Мартин Стропницки. \r\nПроектът предвижда замяната на остарелите съветски бойни превозни средства с нови. Доставчикът ще бъде избран на търг, а сключеното споразумение, съгласно думите на Стропницки, ще бъде „договорът на века“.\r\n*** Великобритания ще продължи да плаща, за да остане част от Европол, заяви министърът за Брекзит Дейвид Дейвис, цитиран от The Telegraph. \r\nМинистър Дейвис каза, че връзките в областта на сигурността, трябва да бъдат обезпечени с нов договор, който ще гарантира съвместната борба срещу тероризма след Брекзит.\r\nТова се случва, след като премиерът Тереза Мей, бе обвинена, че използва световно известните и водещи полицейски и разузнавателни служби на острова, като политически инструмент при преговорите за Брекзит.\r\nВ писмото, с което задейства член 50-ти, Тереза Мей подчерта, че сигурността на Европа, ще бъде „отслабена“, ако Великобритания излезе от Европейския съюз без споразумение с Брюксел.\r\nОт своя страна Брюксел отказа да дискутира Европол, както и въпросите на сигурността, докато не види „достатъчен напредък“ по финансовата част на Брекзит.\r\n***", "date": "2017.09.18", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/09/18/2437037/sofiya-vazstanovyava-se-dvizhenieto-po-marshruta-na-tramvayni-linii-1-6-i-7.html", "text": "Възстановява се движението по маршрута на трамвайни линии 1, 6 и 7 в София. Това съобщиха от пресцентъра на Столична община.", "date": "2017.09.18", "title": "София: Възстановява се движението по маршрута на трамвайни линии 1, 6 и 7"}
{"url": "http://www.focus-news.net/news/2017/09/18/2437038/afp-filipinski-duhovnik-otvlechen-ot-islyamska-darzhava-be-osvoboden.html", "text": "Католически свещеник, отвлечен от поддръжници на близкоизточната радикална групировка „Ислямската държава“, установили контрол върху части от южен филипински град преди близо четири месеца, бе свободен, предава AFP, като се позовава на местните власти.\r\nОтец Тересито Суганоб се яви на пресконференция във военния щаб в столицата Манила в понеделник. Министърът отбраната Делфин Лорензана заяви, че рой е бил спасен късно в събота вечер.Тереза Герова", "date": "2017.09.18", "title": "AFP: Филипински духовник, отвлечен от „Ислямска държава“, бе освободен"}
{"url": "http://www.focus-news.net/news/2017/09/18/2437039/pregled-na-osnovnite-temi-vav-varnenskiya-pechat.html", "text": "„Над 3 000 първокласници прекрачиха училищния праг“ е заглавие от първа страница в днешния брой на варненския вестник „Черно море“. 3 234 са първокласниците в града за учебната 2017/2018 година. Те са записани в 37 общински училища. „Модерен рентгенов апарат дариха на варненската АГ болница“ информира изданието. Модерен рентгенов апарат дари на варненската АГ болница холандската благотворителна организация STICHTING S. M. H. O. Това е дигитален апарат от най-ново поколение. Малко болници в България разполагат с подобна техника. Освен качеството на извършваните изследвания, отличително за него е минималното лъчево натоварване за пациентите, заяви директорът на СБАГАЛ „Проф. д-р Д.Стаматов – Варна“ доц. д-р Емил Ковачев. „Варна ще е домакин на международен клубен турнир по пожароприложен спорт“ е друго заглавие в броя. От 19 до 30 септември Варна ще е домакин на Четвъртия международен клубен турнир по пожароприложен спорт за Купа „Одесос”. Организатори на спортната проява са Регионална дирекция „Пожарна безопасност и защита на населението” – Варна, съвместно с община Варна и с подкрепата на Главна дирекция „Пожарна безопасност и защита на населението” – МВР. Състезанията ще се проведат на стадион „Локомотив”. „Фондация “Св. св. Константин и Елена” отново ще подкрепи студенти“ информира вестникът. Фондацията обявява нова кампания за прием на документи по две от стипендиантските си програми: „Туризъм” и „Здраве”. 15 октомври е крайният срок за кандидатстване и по двете програми, които се осъществяват със съдействието на „Холдинг Варна” АД от фондация „Св. св. Константин и Елена“. „В кв. „Галата” строят нов спортен комплекс“, четем в броя днес. Спортно игрище и детска площадка ще бъдат изградени във варненския квартал „Галата”. Министърът на младежта и спорта Красев Кралев, кметът на Варна Иван Портних и областният управител Стоян Пасев направиха първа копка на комплекса. Срокът за изграждането му е 5 месеца, а инвестицията е на общината и е на стойност 300 000 лв. „Над 1200 варненци чистиха града в съботния ден“ е друго заглавие в броя. Над 1200 доброволци от Варна се включиха в почистването на града. До около 14.00 часа в събота бяха почистени 140 места в града, от които бяха събрани около 85 тона боклук, съобщиха от сектор „Екологичен контрол” към община Варна. Приоритет за почистване бяха паркове, междублокови пространства, детски и спортни площадки и други обществени територии. За първи път през тази година отпадъкът се събира разделно в чували в различни цветове – за стъкло, пластмаса, метал и смесен отпадък. „Лятото във Варна мина без нито едно масово хранително отравяне“ е публикация от 4 стр. Изданието информира, че въпреки сериозно увеличения брой туристи и рекордно високите температури, летният сезон е приключил успешно без нито едно регистрирано масово хранително отравяне, отчитат от Българската агенция по безопасност на храните. „Добър улов на риба се очаква и тази есен“ е също тема в броя. Има всички симптоми, че и тази есен се задава добър улов на риба, каза за в. „Черно море” доц. д-р Виолин Райков, ихтиолог от секция „Морска биология и екология” към ИО – БАН. Той е и ръководител на „Бляк сий фор фиш” към ФАО (Световната организация по прехраната към ООН), която се занимава най-всеобхватно по отношение на рибните запаси. По неговите думи на рибната борса вече са се появили първите пресни черноморски паламуди.", "date": "2017.09.18", "title": "Преглед на основните теми във варненския печат"}
{"url": "http://www.focus-news.net/news/2017/09/18/2437040/kyustendil-predstoi-zasedanie-na-komisiyata-kam-obshtinskiya-fond-za-asistirana-reproduktsiya.html", "text": "Предстои заседание на комисията към общинския фонд за асистирана репродукция в Кюстендил. Това каза пред Радио „Фокус” – Кюстендил Радостина Васева, директор на Дирекция „Здравеопазване, социални дейности и жилищна политика” към Община Кюстендил. На 15 септември е изтекъл срокът, в който желаещите семейства или двойки са имали възможност да подадат документи за финансиране на процедури със средства от общинския фонд. Свободният финансов ресурс е за две семейства. „Предстои комисията да се събере, да видим дали са подадени документи, ако липсват такива – трябва да се вземе решение дали срокът да се удължи”, каза Радостина Васева.\r\nВенцеслав ИЛЧЕВ", "date": "2017.09.18", "title": "Кюстендил: Предстои заседание на комисията към общинския фонд за асистирана репродукция"}
{"url": "http://www.focus-news.net/news/2017/09/18/2437041/glavniyat-prokuror-sotir-tsatsarov-prezidentat-e-dostatachno-madar-za-da-vzeme-nay-pravilnoto-reshenie-za-izbor-za-predsedatel-na-vas.html", "text": "Президентът е достатъчно мъдър, за да вземе най-правилното решение за избор за председател на Върховния административен съд (ВАС). Това каза главният прокурор Сотир Цацаров пред журналисти след официалната церемония по откриването на новата сграда на Софийския районен съд.„Нещата се движат по конституция, избор има. И каквото и да реши държавният глава, то подлежи на изпълнение и се материализира в указ. Не ме карайте да предричам ходовете му, нито това, което той смята. Негово пълно право е да реши, защото процедурата е такава“, каза той.\r\nГлавният прокурор коментира и проведената вчера мащабна акция на МВР, той обясни, че тя е започнала във Варна и е продължила в София, но няма връзка с отвличането на Адриан Златков. „Става въпрос за наркотици, но и не само за това. А по отвличането продължава да се работи изключително упорито. Знам много добре работата на екипа на СДВР и това, което мога да кажа, е, че тя продължава. Когато му дойде времето, ще коментираме“, каза той.\r\nЦацаров коментира и темата за антукорупционния закон. „Нека видим какво в крайна сметка ще влезе в Народното събрание. Очевидно има два момента, които са най-конфликтни. Единият, най-спорният, е начинът, по който се формира ръководството на антикорупционния орган, или по-точно начинът, по който се избира или решава. Този въпрос е политически и той трябва да бъде решен по съответния парламентарен ред в хода на гласуване на законопроекта. По вторият въпрос - дали органът да има разследващи функции, аз съм раздвоен, защото, от една страна, мисля, че е полезно да има такива, от друга страна, обаче единият законопроект, който предлага това, на практика възпроизвежда отново разпоредби от отменения закон за ДАНС, когато там имаше разследващи агенти. Мисля, че едно от най-полезните места, на което тази дискусия ще протече, е Консултативният съвет за национална сигурност на 9 октомври, където сме поканени от президента да представим доклади“, обясни той. На въпрос дали вижда способен хирург, който да оперира обществото от корупцията Цацаров отговори, че опитът и всичко онова, което става в други страни, са го научили, че да се говори за способен хирург не е правилно. „Всичко става с екип, един хирург не може да направи нищо сам“, каза той.\r\nЗа посещението на главния прокурор на Русия Юрий Чайка, Цацаров каза, че е подписано споразумение за сътрудничество между прокуратурите на двете страни. „Ще бъде подписана програма за двустранно сътрудничество – за взаимно обучение на прокурори, като първото мероприятие в тази програма е сътрудничество в областта на антитероризма“, каза той.\r\nЦветилена СИМЕОНОВА", "date": "2017.09.18", "title": "Главният прокурор Сотир Цацаров: Президентът е достатъчно мъдър, за да вземе най-правилното решение за избор за председател на ВАС"}
{"url": "http://www.focus-news.net/news/2017/09/18/2437042/vitsepremierat-ekaterina-zaharieva-pristigna-v-nyu-york-za-uchastie-v-72-ta-sesiya-na-obshtoto-sabranie-na-organizatsiyata-na-obedinenite-natsii.html", "text": "Заместник министър-председателят по правосъдната реформа и министър на външните работи Екатерина Захариева кацна на летище Нюарк Либърти Интернешънъл. Това съобщиха от пресцентъра на Министерството на външните работи. Първият ни дипломат е в Ню Йорк за участие в 72-та сесия на Общото събрание на Организацията на обединените нации, като част от официалната българска делегация, ръководена от президента на Република България Румен Радев. \r\nВ рамките на сесията, в периода от 18 до 22 септември, българският вицепремиер ще участва в редица многостранни формати, на които ще бъдат дискутирани широк спектър от въпроси, свързани с международния мир и сигурност, противодействието и предотвратяването на тероризма и насилствения екстремизъм, борбата с трафика на хора. \r\nПрограмата на министър Захариева днес започва със Среща на високо ниво, посветена на реформата на ООН. По-късно тя ще вземе участие и в Среща на високо ниво по инициатива на Генералния секретар на ООН за предотвратяване на сексуалната експлоатация и насилие. Първият ни дипломат ще се срещне с Анхел Гурия, Генерален секретар на Организацията за икономическо сътрудничество и развитие (ОИСР). Тя ще разговаря и с Дейвид Харис, изпълнителен директор на Американския еврейски комитет. \r\nНа Срещата на високо ниво, посветена на реформата на ООН Екатерина Захариева ще представлява България. Събитието се организира по инициатива на САЩ и е под председателството на президента Доналд Тръмп. Целта на срещата е участниците да заявят подкрепа към усилията на Генералния секретар да реформира Организацията. Откакто бе избран за Генерален секретар Антонио Гутериш анонсира програма за промени на Организацията. Първата съществена промяна бе реорганизиране на структурата за противодействие на тероризма, която вече е оглавявана от заместник – генерален секретар, което повишава видимостта й. В рамките на срещата се предвижда приемането на декларация, която насърчава реализирането на промени за подобряването на ефективността, отчетността и цялостното функциониране на ООН. \r\nСрещата на вицепремиера Захариева с Генералния секретар на ОИСР Анхел Гурия е потвърждение за амбицията на българската страна за членство в Организацията. България подаде молба за членство в ОИСР през 2007 г., като през последните месеци работи активно в посока реализирането на тази цел. Присъединяването на страната ни към ОИСР е сред външнополитическите приоритети на България. Съществува пълен политически консенсус за необходимостта и ползите за България от членство в Организацията. В навечерието на годишната среща на Съвета на ОИСР (7-8 юни 2017 г), министър Екатерина Захариева изпрати писмо до Анхел Гурия, в което се подчертава, че като страна с отворена пазарна икономика, плуралистична демокрация, в която се спазват човешките права, България е готова да поеме ангажиментите си на бъдещ член на ОИСР и е в състояние да участва активно и конструктивно във формулирането на международни стандарти за икономическо развитие и по-добро качество на живот. Към настоящия момент България участва в редица органи – комитети и работни групи – на Организацията за икономическо сътрудничество и развитие. Сред тях са комитетите по финансови пазари, данъчна политика, индустрия, иновации и предприемачество, туризъм, земеделие, рибарство, защита на потребителите, екологична политика, работни групи към Комитета по икономическа политика, Комитета по заетост и социални въпроси, Комитета по търговия, Комитета по помощ за развитие, Комитета по финансовите пазари и др. \r\nСрещата на високо ниво за предотвратяване на сексуалната експлоатация и насилие се провежда по инициатива на Генералния секретар на ООН. На нея министър Захариева ще има честта да представлява президента на Република България Румен Радев. Целта на Срещата е да подчертае политическия ангажимент и солидарността на държавите с нулевата толерантност към сексуалната експлоатация. България винаги е отдавала приоритетно значение на противодействието и наказателното преследване на всички форми на сексуална експлоатация и насилие, и на ефективността на мерките за закрила и подпомагане на пострадалите лица. Законодателството на страната ни е приведено в съответствие с всички действащи международни и европейски стандарти в тази област. \r\nПо традиция в рамките на сесията на Общото събрание на ООН в Ню Йорк се провеждат срещи и с представители на водещите еврейски организации в САЩ, с които България развива ползотворно сътрудничество с фокус върху спазването на правата на човека и демократичните ценности. Американския еврейски комитет (AJC) е сред най-старите еврейски организации в САЩ. Последната среща в подобен формат се състоя в рамките на 71-та редовна сесия на Общото събрание на ООН през септември миналата година.", "date": "2017.09.18", "title": "Вицепремиерът Екатерина Захариева пристигна в Ню Йорк за участие в 72-та сесия на Общото събрание на Организацията на обединените нации"}
{"url": "http://www.focus-news.net/news/2017/09/18/2437044/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ коментира акцията на полицията, при която бяха задържани младежи за притежаване на наркотици. „Син на убит бизнесмен задържан с дрога“ е заглавието, под което се уточнява, че става дума за Димитър Тонкев, синът на убития Наско Тонкев от с. Виноградец, който е задържан в нощта срещу събота. \r\nНа втора страница е отделено място за акцията по почистване на различни региони под заглавието „Ботуш и тенджера в битка за атрактивен боклук“. По темата изданието съобщава, че 5 154 доброволци са се включили в кампанията „Да изчистим България“. \r\nТрета страница е изцяло посветена на проблемите с водоснабдяването в община Панагюрище и обявеното там бедствено положение. „Водна криза в Панагюрско“, пише „Пазарджишка Марица“ и допълва, че ежедневни повреди усложняват обстановката. \r\nВодеща тема за четвърта страница на вестника е туристическата. „Посрещаме туристи от Израел, Македония и Турция“ посочва вестникът. Хотелиерите отчитат приходи от близо 2 милиона и 800 хиляди лева. \r\nСледващата страница е посветена на образованието като е поместен материал за проблемите там под заглавие „В образованието липсва цял един град като Бургас“. \r\nНа последните си страници вестникът коментира спортни и културни теми.", "date": "2017.09.18", "title": "Преглед на основните теми в пазарджишкия печат"}
{"url": "http://www.focus-news.net/news/2017/09/18/2437045/daily-sabah-turskite-voenni-startiraha-vnezapni-ucheniya-v-blizost-do-granitsata-s-irak.html", "text": "Само седмица преди провеждане на референдума за независимост в Иракски Кюрдистан, турската армия организира внезапни военни учения в близост до границата с Ирак, съобщава вестник Daily Sabah, като се позовава на съобщение от Министерството на отбраната в Анкара.\r\nМаневрите започват в понеделник, 18 септември, в близост до град Силопи, провинция Шърнак. Военните на Анкара не представиха подробности за ученията, но увериха, че антитерористичните операции в региона ще се провеждат паралелно с маневрите. \r\nРеферендумът за независимост на иракските кюрди ще се състои на 25 септември. Дори и да бъде признат за валиден, плебисцитът няма да доведе до независимост на Иракски Кюрдистан, тъй като няма правна сила. Местните власти обаче твърдят, че ще го използват, за да окажат натиск върху правителството в Багдад да седне на масата на преговори и да обсъди с тях въпроса за отделянето на автономния регион. \r\nАнкара се противопостави на референдума, заявявайки, че той ще навреди на териториалната цялост на Ирак и ще има отрицателни последици за сигурността в региона.Тереза Герова", "date": "2017.09.18", "title": "Daily Sabah: Турските военни стартираха внезапни учения в близост до границата с Ирак"}
{"url": "http://www.focus-news.net/news/2017/09/18/2437046/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-septemvri-2017-g.html", "text": "„Софийска вода” временно ще прекъсне водоснабдяването в някои части на столицата на 19 септември 2017 г. (вторник). Това съобщиха от пресцентъра на водоснабдителното дружество. \r\nВъв връзка с подмяна на спирателен кран на ул. „Делийска воденица\", жк. „Дружба“ 2 се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- ул. „Обиколна“, бул. „Копенхаген“, бул. „Проф. Цветан Лазаров“; \r\n- по бул. „Цариградско шосе“ от ул. „Павел Красов\" до бул. „Цариградско шосе“ №453, вилна зона „Врана-Лозен Триъгълника“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Обиколна“ пред магазин „Практикер“; вилна зона „Врана – Лозен Триъгълника“ – ул. „Висо“ №16.\r\nВъв връзка с подмяна на сградно водопроводно отклонение до бл. 346 , жк. „Младост“ 3 се налага спиране на водоподаването от 10:00  до 18:00 часа на клиентите на „Софийска вода”, живеещи в района на:\r\n- бл. 343, бл. 344, бл. 345, бл. 346, бл. 347, бл. 348, бл. 387, бл. 388.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред магазин „Дар“.\r\nВъв връзка с подмяна на спирателен кран на ул. „София\", кв. „Изгрев“ гр. Банкя се налага спиране на водоподаването от 9:00  до 16:30 часа на клиентите на „Софийска вода”, живеещи в района на:\r\n- по ул. „София“ от ул. „Васил Петлешков“ до края на улицата и ул. „Чавдарица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „София“ ъгъла с ул. „Чавдарица“.\r\nВъв връзка с подмяна на спирателен кран на ул. „Байкал\", кв. „Бояна“ се налага спиране на водоподаването от 10:00 до 20:00 часа на клиентите на „Софийска вода”, живеещи в района на:\r\n- по ул. „Севастократор Калоян“ от ул. „Десислава“ до пл. „Сборище“;\r\n- ул. „Три кладенци“; \r\n- по ул. „Байкал“  от ул. „Севастократор Калоян“ до ул. „Три кладенци“;\r\n- по ул. „Белите брези“ от ул. „Севастократор Калоян“ до ул. „Даскал Стоян Попандреев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Три кладенци“ ъгъла с ул. „Байкал“.\r\nВъв връзка с направа на временна връзка в с. Мърчаево се налага спиране на водоподаването от 10:00 до 22:00 часа на клиентите на „Софийска вода”, живеещи в района на:\r\n- с. Мърчаево. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада до кметството.\r\nВъв връзка с монтаж на спирателен кран на ул. „Железопътна\", кв. „Орландовци“ се налага спиране на водоподаването от 9:00  до 19:00 часа на клиентите на „Софийска вода”, живеещи в района на:\r\n- по ул. „Железопътна“ от ул. „Русалка“ до ул. „Димитър Гущанов“; \r\n- по ул. „Тангра“ от ул. „Железопътна“ до ул. „Царево“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Железопътна“ ъгъла с ул. „Т ангра“.\r\nВъв връзка с подмяна на сградно водопроводно отклонение на ул. „Чемшир“, кв. „Драгалевци“ се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\n- по ул. „Лешникова гора“ от ул. „Мавровец“ до ул. „Нарцис“;\r\n- ул. „Голи връх“ и ул. „Чемшир“ от №31 до №37.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес:  ул. „Голи връх“ ъгъла с ул. „Лешникова гора“.\r\nВъв връзка с подмяна на сградно водопроводно отклонение на ул. 12, кв. „Обеля“ се налага спиране на водоподаването от 9:00 до 15:00 часа на клиентите на „Софийска вода”, живеещи в района на:\r\n- по ул. 12 от ул. 7 до ул. 8.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 12 ъгъла с ул. 7\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.09.18", "title": "„Софийска вода” временно ще прекъсне водоснабдяването в някои части на столицата на 19 септември 2017 г."}
{"url": "http://www.focus-news.net/news/2017/09/18/2437047/veliko-tarnovo-obshtina-svishtov-osiguryava-topal-obyad-za-nuzhdaeshti-se-vazrastni-i-sotsialno-slabi-hora-po-povod-praznika-na-grada.html", "text": "Във връзка с предстоящите празници на града по инициатива на кмета Генчо Генчев и с грижа към своите жители Община Свищов за втора поредна година осигурява празничен обяд на нуждаещите се възрастни и социално слаби хора. Това съобщиха от пресцентъра на Общината. На 22 септември, петък, от 12.00 часа пред църквата „Света Троица” в Свищов ще бъде раздаден обядът на всички граждани в неравностойно положение. Обядът ще включва топла свинска супа, ориз със зеленчуци, наденица и кюфте.\r\nВсички възрастни и социално слаби жители, които желаят да се възползват от празничния обяд, трябва да си носят съдове, в които да им бъде сервиран обядът, за да го занесат в домовете си.", "date": "2017.09.18", "title": "Велико Търново: Община Свищов осигурява топъл обяд за нуждаещи се възрастни и социално слаби хора по повод празника на града"}
{"url": "http://www.focus-news.net/news/2017/09/18/2437048/romania-insider-broyat-na-postradalite-v-rezultat-na-burite-v-zapadna-rumaniya-dostigna-do-okolo-70-dushi.html", "text": "Осем души загубиха живота си, а близо други 70 бяха ранени, след като силни бури удариха западната част на Румъния с ветрове, достигащи до 100 км/час, съобщава електронното издание Romania Insider.\r\nНай-засегнатите райони бяха окръзите Тимиш и Арад, в Западна Румъния, където бурята отне живота на шестима души. В Тимишоара загина жена, ударена от паднало дърво в градската зоологическа градина. От падане на дърво върху автомобил е загинал и още един мъж. Около 27 други души бяха ранени в Тимишоара, където вятърът бе толкова силен, че дори преобърна камиони по пътя.\r\nВ окръг Алба над 15 хил. домакинства са останали без електричество, тъй като мощният вятър е повредил електропроводите. В района се съобщава за най-малко шестима ранени. \r\nПрез последните няколко дни в Румъния бе отчетено необичайно за сезона горещо време, с температури, достигащи до 34 градуса по Целзий. В следващите дни обаче метеоролозите прогнозират дъждове над цялата страна. Тереза Герова", "date": "2017.09.18", "title": "Romania Insider: Броят на пострадалите в резултат на бурите в Западна Румъния достигна до около 70 души"}
{"url": "http://www.focus-news.net/news/2017/09/18/2437049/novata-sgrada-na-sofiyskiya-rayonen-sad-i-sofiyskata-rayonna-prokuratura-be-otkrita-s-tarzhestvena-tseremoniya.html", "text": "Новата сграда на Софийския районен съд и Софийската районна прокуратура бе открита с тържествена церемония, на която присъстваха министър-председателят на България Бойко Борисов, министърът на правосъдието Цецка Цачева, главният прокурор Сотир Цацаров, представляващият Висшия съдебен съвет Димитър Узунов и председателят на Народното събрание Димитър Главчев, предаде репортер на Агенция „Фокус“.\r\nПремиерът Бойко Борисов призова всички да си спомнят как е изглеждало мястото преди да се започне работа по него. „Това беше един изцяло компроментиран обект, за който са дадени десетки милиони левове и ако не бяхме имали волята да го оправим, това щеше да бъде поредното разрушено място в България. Все пак трябва да имаме памет, защото не знам да има осъдени за тази корупционно компрометирана схема. И може би затова е много знаково, че най-големият съд ще има възможност, гледайки от тук, да не допуска това нещо отново да става“, каза той.\r\nМинистърът на правосъдието Цецка Цачева изказа благодарност към правителството на Бойко Борисов и Висшия съдебен съвет за усилията да се преодолеят не малко трудности. „Пред нас стои една изключително модерна сграда, съоръжена с последните достояния, на които малко магистрати не само у нас, но и в Европа биха имали като свое работно място. Но само добрите материални условия не са гаранция за качествено правораздаване и за справедлив, бърз и ефективен процес. Изискват се много умения, неспирно повишаване квалификацията на магистратите и преди всичко правосъдие по вътрешно независимо убеждение. Това е правосъдието, което очакват гражданите, гарантиращ справедлив процес и равенство пред закона“, каза тя.\r\nЦветилена СИМЕОНОВА", "date": "2017.09.18", "title": "Новата сграда на Софийския районен съд и Софийската районна прокуратура бе открита с тържествена церемония"}
{"url": "http://www.focus-news.net/news/2017/09/18/2437050/burgas-s-reditsa-sabitiya-turisticheskiyat-kompleks-akve-kalide-shte-otbelezhi-svoya-praznik.html", "text": "Туристическият комплекс „Акве калиде“ за поредна година ще отбележи своя празник с много и различни събития в дните от 22 до 24 септември. Това съобщиха от пресцентъра на Община Бургас. Посетителите ще се пренесат в миналото и ще станат активни участници в български средновековен лагер. Сдружение „Чигот“ ще пресъздаде бита на хората, живели по тези земи през Второто българско царство (XII – XIV век).\r\nНа 22 и 23 септември от 09.00 до 19.00 часа хилядолетната история на Акве калиде ще оживее. Бойни демонстрации, стрелба с лък, музей на открито, представящ средновековно бойно снаряжение, демонстрации на различни занаяти (бродерия, плетене на гайтани и кожарство), рисуване с къна на типични за времето татуировки ще пренесат посетителите в магията на древността. Малки и големи ще имат възможността да държат в ръка меч, щит и бойна брадва, ще се докоснат до реплики на средновековна керамика и ще се включат в автентични средновековни игри.\r\n24 септември, неделя, ще бъде творчески и забавен ден за всички посетители на Акве калиде. Арт работилница за обработка на глина, представяне на автентични средновековни прически и облекла са само част от програмата. Любителите на вкусните изкушения ще могат да се насладят на хляб с квас, както и да опитат катми, приготвени на сач.\r\nПо време на празника всеки, закупил билет за 3D прожекция, ще има възможност безплатно да стреля с лък на 22 и 23 септември или ще получи характерна за времето татуировка с къна (през трите дни).", "date": "2017.09.18", "title": "Бургас: С редица събития туристическият комплекс „Акве калиде“ ще отбележи своя празник"}
{"url": "http://www.focus-news.net/news/2017/09/18/2437051/vidin-nezakonna-sech-na-143-darveta-e-ustanovena-v-zemlishteto-na-selo-tsar-shishmanovo.html", "text": "На 17 септември в 11.40 часа мъж от Видин сигнализирал на тел. 112 за извършена незаконна сеч от имот в землището на село Цар Шишманово. Това съобщиха от ОДМВР-Видин. При огледа на местопроизшествието, във въпросния имот, била установена сеч на 143 дървета благун. Други 69 отрязани дървета, попадали в съседни имоти (собствеността им е в процес на установяване). Работата на разследващите по случая продължава, образувано е досъдебно производство по чл.235, ал.1 от НК.", "date": "2017.09.18", "title": "Видин: Незаконна сеч на 143 дървета е установена в землището на село Цар Шишманово"}
{"url": "http://www.focus-news.net/news/2017/09/18/2437052/pregled-na-osnovnite-temi-v-blagoevgradskiya-pechat.html", "text": "„Перник отказа да приеме боклука на Благоевград, чакаме отговор от Самоков и София“ е водещото заглавие на вестник „Струма”. В регионалния ежедневник се уточнява, че решението е било взето в четвъртък на заседание на кметовете от Пернишка област. „Над 200 тона отпадъци събраха служителите на ЮЗДП“ информира изданието. За поредна година 1000 служители на предприятието са се включили с доброволен труд в националната кампания „Да изчистим България заедно“. „Над 700 ловци се веселиха на събора в парк Бачиново, председателят Иван Василев поведе мъжко хоро, пя в дует с Румяна Попова“, пише още вестникът.\r\n„Огнен ад опърли Дупнишко! Пожар в Джерман глътна ябълкова градина и лозя, огнеборците едва спасиха гарата, кметът Цветков: Подпали ни цигара, изхвърлена нарочно“ е водещо заглавие на вестник „Вяра“. Сметището в Дупница се е запалило отново, тонове боклуци обгазяват Бистрица и Джерман. Друго заглавие във вестника е „Служителите на кмета Георги Икономов почистваха парковете и крайпътните канавки в Банско“. За седма поредна година Банско е било част от националната инициатива „Да изчистим България заедно“.", "date": "2017.09.18", "title": "Преглед на основните теми в благоевградския печат"}
{"url": "http://www.focus-news.net/news/2017/09/18/2437053/operativna-programa-dobro-upravlenie-predostavya-nad-5-mln-lv-za-po-efektivno-upravlenie.html", "text": "Управляващият орган на Оперативна програма „Добро управление“ (ОПДУ) обявява три нови процедури за кандидатстване в изпълнение на Индикативната годишна работна програма за 2017 г. Това съобщиха от правителствената информационна служба. Процедурите са по приоритетна ос 2 „Ефективно и професионално управление в партньорство с гражданското общество и бизнеса“ на ОПДУ и са на обща стойност 5 050 000 лв.\r\nПроцедура BG05SFOP001-2.005 „Повишаване на ефективността при транспонирането на правото на Европейския съюз в българското законодателство и публична регулация“ с допустим кандидат Народното събрание на Република България и максимален бюджет 1 500 000 лв. Целта на процедурата е да се повиши ефективността, предвидимостта и устойчивостта при транспонирането на правото на Европейския съюз (ЕС) в българските закони; да се повиши компетентността на институциите, ангажирани с тази дейност и във връзка с оценката на въздействието на законодателството, както и да се подобри качеството на институционална комуникация при транспонирането на правото на ЕС в българските закони. Срокът за кандидатстване е: 31.10.2017 г., 18:00 ч. \r\nПроцедура BG05SFOP001-2.007 „Подобряване на системата за обратна връзка от потребителите на административни услуги и повишаване качеството на административното обслужване“ с максимален размер на безвъзмездната финансова помощ от 900 000 лв. Целта на процедурата е подобряване на качеството на административното обслужване в съответствие с преминаването към комплексно административно обслужване. Допустим кандидат по процедурата е Администрацията на Министерския съвет, която може да подаде проектно предложение в срок до: 14.12.2017 г., 18:00 ч.\r\nПроцедура BG05SFOP001-2.008 „Цялостен преглед и оценка на националната система на обществените поръчки в България“ с бенефициент: Агенцията по обществени поръчки и общ размер на безвъзмездната финансова помощ по процедурата 2 050 000 лв. Целта на процедурата е да бъде извършен цялостен независим функционален преглед и оценка на ефективността на националната система на обществените поръчки, включително анализ на капацитета на Агенцията по обществени поръчки (АОП), отчитайки нейното централно място в системата и да бъдат отправени препоръки за подобряване на нейното функциониране. Проектното предложение може да бъде подадено най-късно до: 20.12.2017 г., 18:00 ч.\r\nИ по трите процедури е предвидено изцяло електронно подаване и оценка на  проектните предложения, което ще се извършва чрез Информационната система за управление и наблюдение ИСУН 2020. \r\nНасоките за кандидатстване заедно с приложенията към тях са публикувани в ИСУН 2020:\r\nhttps://eumis2020.government.bg/bg/s/Procedure/Info/8fd2f66a-3072-473f-9930-1fbe5e4d91a7;\r\nhttps://eumis2020.government.bg/bg/s/Procedure/Info/765e0c4a-102f-48b9-8243-baa99820ce1a;\r\nhttps://eumis2020.government.bg/bg/s/Procedure/Info/2bf88644-1c75-4d1b-8509-c0f37a6120ab,\r\nкакто и на Единния информационен портал: \r\nhttp://www.eufunds.bg/op-dobro-upravlenie/item/17265-bg05sfop001-2-005;\r\nhttp://www.eufunds.bg/op-dobro-upravlenie/item/17264-bg05sfop001-2-007;\r\nhttp://www.eufunds.bg/op-dobro-upravlenie/item/17266-bg05sfop001-2-008.", "date": "2017.09.18", "title": "Оперативна програма „Добро управление“ предоставя над 5 млн. лв. за по-ефективно управление"}
{"url": "http://www.focus-news.net/news/2017/09/18/2437054/srbija-danas-ana-barnabich-posochi-germaniya-kato-model-za-razvitie-na-sarbiya.html", "text": "Германия е пример за идеална държава в очите на мнозина сърби, не само от икономическа, но и от социална гледна точка. Това пише министър-председателят на Сърбия Ана Бърнабич в авторски текsт за местната редакция на „Дойче веле“, съобщава вестник Srbija Danas.\r\nНасоките на развитие, иновациите, ефективното управление и зачитането на човешките и малцинствените права в Сърбия трябва да съвпадат с тези, които преобладават в страните от Европейския съюз и особено Германия, подчертава Бърнабич. \r\nПремиерът припомни, че Сърбия и Германия имат дълга традиция на икономически и културни връзки, като посочи, че политическите отношения между двете държави се развиват стабилно – нещо, което бе доказано с организирането на срещи между  канцлера Ангела Меркел и Александър Вучич в качеството му на министър-председател на страната. \r\nГермания в продължение на години е сред водещите икономически партньори на Сърбия и е един от петте най-големи инвеститори в страната. Бърнабич припомни, че през последните 15 г. сръбският износ за ФРГ е нараснал петорно. Тя отбеляза, че добрите отношенията между Белград и Берлин са важни с оглед на 100-те хиляди сръбски граждани, живеещи на територията на Германия. Тереза Герова", "date": "2017.09.18", "title": "Srbija Danas: Ана Бърнабич посочи Германия като модел за развитие на Сърбия"}
{"url": "http://www.focus-news.net/news/2017/09/18/2437055/plovdiv-predstoi-zavarshvaneto-na-remonta-na-patya-do-yazovir-domlyan.html", "text": "Предстои цялостно завършване на ремонтните дейности на пътя до язовир „Домлян“, който е от изключителна важност за възраждането на туризма в едноименно село. Това каза за Радио „Фокус“ – Пловдив кметът на населеното място Мано Несторов. „Пътят за язовира е в много лошо състояние. Миналата година ремонтирахме една част, а сега ще ремонтираме останалата. Това е важен ход, чрез който да върнем туристите. В село Домлян служителите на БДЖ имат бази за краткотраен отдих, има много частни вили, риболовът е изключително развит. Хора от цялата Пловдивска област идват тук на риболов. Лошото състояние на пътя през последните години е основна причина за отлив на туристи. Надявам се, че туризмът ще се възроди със завършването на ремонта на пътната артерия“, коментира Мано Несторов. \r\nПреди години на язовир „Домлян“ се е развивал водният спорт чрез състезания с лодки и водни ски. „Всичко това се занемари през последните няколко години. Всички средства, които са предвидени за ремонт на пътна инфраструктура, ги съсредоточаваме в пътя за язовира. Всички жители на село Домлян са на мнение, че цялостното завършване на ремонтните дейности е приоритет. Причината е, че ако няма добра и подходяща инфраструктура, няма и туристи. Това е закон, в чиято сила се убедихме през последните години“, подчерта Мано Несторов. Той допълни, че междувременно се извършва и закърпване на дупки по пътната инфраструктура на места, където е разрушена целостта на асфалтовата настилка.\r\nТони МИХАЙЛОВ", "date": "2017.09.18", "title": "Пловдив: Предстои завършването на ремонта на пътя до язовир „Домлян“"}
{"url": "http://www.focus-news.net/news/2017/09/18/2437056/blagoevgrad-27-godishen-mazh-e-zaginal-sled-kato-se-e-preobarnal-s-traktor-v-zemlishteto-na-s-kovachevitsa.html", "text": "На 15 септември 2017 г. около 17:40 часа в местността „Долния мочур“, землище на с. Ковачевица, община Гърмен, колесен трактор „ТАФ“ с 27-годишен водач от с. Плетена, община Сатовча, движейки се по гориста местност с надлъжен наклон се преобръща на лявата си страна и затиска 27-годишния водач. Това съобщиха от ОДМВР-Благоевград. В резултат на инцидента водачът на трактора е починал. За случая е уведомена Окръжна прокуратура-Благоевград.", "date": "2017.09.18", "title": "Благоевград: 27-годишен мъж е загинал, след като се е преобърнал с трактор в землището на с. Ковачевица"}
{"url": "http://www.focus-news.net/news/2017/09/18/2437057/pregled-na-osnovnite-temi-v-smolyanskiya-pechat.html", "text": "„Жители на Смолян излязоха на протест пред Общината” е водещото заглавие на регионалния вестник „Отзвук”. На 15 септември деца посрещнаха Мелемов с плакат: „Г-н кмете, благодарим Ви, че израснахме в кал, прах и локви”, пише изданието. Материалът продължава на страница пета. \r\nНа втора страница четем: „Почина инж. Стефан Глухов – легендата на „Герзовица”, „3 425 души в Област Смолян се включиха в кампанията на bTV”, „Празници, посветени на Капитан Петко войвода, стяга Чепеларе”. \r\n„Жители на Левочево се борят с отпадни води” е заглавие на водещ материал на страница трета. На страница четвърта четем: „Стотици се простиха с доц. Христо Гиневски”, „СУ „Отец Паисий” сведе глави в памет на Величко Чолаков”, „Малчугани се включиха в празника на пожарната”. На последна страница е публикуван материал от посещението на премиера в Девин, озаглавен: „Бойко Борисов: Девин имаше фалшив спа туризъм, благодаря на Шарлопов, че го каза”.", "date": "2017.09.18", "title": "Преглед на основните теми в смолянския печат"}
{"url": "http://www.focus-news.net/news/2017/09/18/2437058/blagoevgrad-trima-dushi-sa-postradali-pri-katastrofata-na-glaven-pat-e-79-simitli-kresna-v-rayona-na-razklona-za-oshtava.html", "text": "Трима души са пострадали при катастрофата на главен път Е-79 Симитли – Кресна, в района на разклона за Ощава. Това съобщиха за Радио „Фокус“ – Пирин от Многопрофилна болница за активно лечение – Благоевград. Ранените са с най-различни травми, като двама от тях са с по-сериозни контузии, а един е с по-леки. \r\nСлед първоначалните огледи е установено, че пътнотранспортното произшествие е възникнало между микробус и лек автомобил, а не както по-рано се съобщаваше, че в катастрофата са участвали няколко леки автомобила.\r\nДвижението по главния път – Е79 продължава да се извършва в една лента. Трафикът се регулира от пътни полицаи.", "date": "2017.09.18", "title": "Благоевград: Трима души са пострадали при катастрофата на главен път Е-79 Симитли – Кресна, в района на разклона за Ощава"}
{"url": "http://www.focus-news.net/news/2017/09/18/2437059/burgas-katastrofa-zatrudnyava-dvizhenieto-kam-zh-k-meden-rudnik.html", "text": "Катастрофа затруднява движението към ж. к. \"Меден рудник\" в Бургас, предаде кореспондентът на Радио \"Фокус\". Лек автомобил е катастрофирал, като се е ударил в мантинелата, завъртял се е и в момента е на пътното платно. На място има полицейски екип. Видимо няма пострадали.\r\nМария РУСЕВА", "date": "2017.09.18", "title": "Бургас: Катастрофа затруднява движението към ж. к. \"Меден рудник\""}
{"url": "http://www.focus-news.net/news/2017/09/18/2437060/gazeta-express-v-kosovo-blokiraha-propaganden-sayt-na-islyamska-darzhava.html", "text": "Косовските власти блокираха достъпа до уебсайт, свързан с „Ислямската държава“, който публикува терористична пропаганда на албански език, пише вестник Gazeta Express.\r\nИнтернет сайтът, наречен Hilafeti, е обявен от администраторите му като официална страница на терористичната групировка за Косово. \r\nПо-рано, след разпространяването на медийни доклади, косовската полиция деактивира уебсайта. По-късно обаче той отново бе активиран. Последната новина, публикувана на него, е свързана с последната терористична атака в британската столица, уточняват от редакцията. Тереза Герова", "date": "2017.09.18", "title": "Gazeta Express: В Косово блокираха пропаганден сайт на „Ислямска държава“"}
{"url": "http://www.focus-news.net/news/2017/09/18/2437061/blagoevgrad-nad-18-kg-kanabis-sa-izzeti-v-mestnostta-orehite-v-zemlishteto-na-grad-petrich.html", "text": "От полицейски служители на Районно управление на МВР-Петрич, на 15 септември 2017 г. в район с високи треви и храсти в местността „Орехите“, землище на град Петрич, са намерени и иззети найлонови чували, съдържащи около 18,310 килограма тревиста маса, която след направен полеви тест е реагирала положително на канабис. Това съобщиха от ОДМВР-Благоевград. За случая е уведомена Районна прокуратура-Петрич. Образувано е досъдебно производство. Работата продължава.", "date": "2017.09.18", "title": "Благоевград: Над 18 кг канабис са иззети в местността „Орехите“ в землището на град Петрич"}
{"url": "http://www.focus-news.net/news/2017/09/18/2437062/plovdiv-zhitelite-na-tri-sela-v-oblastta-sa-bez-voda-zaradi-avarii-po-vodoprenosnata-mrezha.html", "text": "Жителите на три села в Пловдивска област са без вода заради аварии по водопреносната мрежа. Това съобщиха Радио „Фокус“ – Пловдив от водоснабдителното дружество. С нарушено водоподаване за неопределен период от време са асеновградските села Добростан и Горнослав, както и хисарското село Беловица.\r\nДесетки домакинства на територията на град Пловдив също са без вода днес. Екипите на водоснабдителното дружество отстраняват аварии на ул. „Солунска“ в кв. „Христо Смирненски“, както и при кръстовището на ул. „Васил Левски“ с ул. „Хан Телериг“ в града. Нормалното водоподаване към живущите в района на авариите трябва да бъде възстановено до 16.00 часа.\r\nТони МИХАЙЛОВ", "date": "2017.09.18", "title": "Пловдив: Жителите на три села в областта са без вода заради аварии по водопреносната мрежа"}
{"url": "http://www.focus-news.net/news/2017/09/18/2437063/stara-zagora-obshtina-kazanlak-shte-se-vklyuchi-v-svetovniya-den-bez-avtomobili-22-septemvri.html", "text": "Празничният петъчен ден, 22 септември, в община Казанлък ще бъде посветен на Европейската седмица на мобилността на тема „Чиста, споделена и интелигентна мобилност“ под мотото „Заедно стигаме по-далеч“. Това съобщиха от пресцентъра на Община Казанлък. Казанлък ще се включи в Световния ден без автомобили, като осигури пространството на велопътеката от парк „Розариум“ – бул. “Освобождение“ ул. “Капрони“ и ул. “Радецки“ изцяло за пешеходци, велосипедисти и обществен транспорт.\r\nОбщина Казанлък трайно изпълнява мерки за осигуряване на разумното придвижване и споделяне на пространството в града чрез въвеждане на дейности като изграждане на тротоари, велоалеи и транспортни схеми, с което затвърждава ангажимента на Казанлък към устойчива градска среда. Със свои мероприятия в инициативата участват детските градини и училищата в общината.\r\nПриканваме жителите и гостите на града да се присъединят към зелената идея и поне за ден да оставят автомобилите си и да се разходят пеша!\r\nЕвропейската седмица на мобилността се провежда от 16-ти до 22-ри септември, 2017г. Кампанията цели оптимално използване на автомобилите като средство за придвижване, намаляване на вредните емисии и шума. \r\nПресцентър на община Казанлък", "date": "2017.09.18", "title": "Стара Загора: Община Казанлък ще се включи в Световния ден без автомобили - 22 септември"}
{"url": "http://www.focus-news.net/news/2017/09/18/2437064/mvr-24-dushi-sa-postradali-pri-katastrofi-v-stranata-prez-izminaloto-denonoshtie.html", "text": "24 души са пострадали при 19 тежки катастрофи в страната през изминалото денонощие. Това съобщиха от пресцентъра на МВР. Един от ранените е с опасност за живота. В столицата са станали 4 тежки и 39 леки пътни инцидента, при които има 6 ранени.\r\nОт началото на годината жертвите при катастрофи са 443, а ранените - 6044.", "date": "2017.09.18", "title": "МВР: 24 души са пострадали при катастрофи в страната през изминалото денонощие"}
{"url": "http://www.focus-news.net/news/2017/09/18/2437065/kardzhali-dosadebno-proizvodstvo-e-obrazuvano-sreshtu-79-godishen-mazh-prichinil-pozhar-v-sledstvie-na-koyto-e-izgoryala-kashtata-na-80-godishna-zhena-ot-selo-lyubino.html", "text": "Досъдебно производство за палеж е образувано в Районно управление на МВР-Ардино срещу 79-годишен мъж, по непредпазливост причинил пожар, в следствие на който е изгоряла къщата на 80-годишна жена от село Любино. Това съобщиха от ОДМВР-Кърджали. Произшествието станало на 16 септември около 13 часа. Възрастният човек почистил нивата си, запалил отпадъците  и изпуснал от контрол огъня. Пламъците обхванали около 25 декара сухи треви и къща, която изгоряла. Шестима огнеборци от службата в Ардино локализирали и загасили огъня. Работата по случая продължава разследващ полицай.", "date": "2017.09.18", "title": "Кърджали: Досъдебно производство е образувано срещу 79-годишен мъж, причинил пожар, в следствие на който е изгоряла къщата на 80-годишна жена от село Любино"}
{"url": "http://www.focus-news.net/news/2017/09/18/2437066/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Германия е пример за идеална държава в очите на мнозина сърби, не само от икономическа, но и от социална гледна точка. Това пише министър-председателят на Сърбия Ана Бърнабич в авторски текsт за местната редакция на „Дойче веле“, съобщава вестник Srbija Danas.\r\nНасоките на развитие, иновациите, ефективното управление и зачитането на човешките и малцинствените права в Сърбия трябва да съвпадат с тези, които преобладават в страните от Европейския съюз и особено Германия, подчертава Бърнабич. \r\nПремиерът припомни, че Сърбия и Германия имат дълга традиция на икономически и културни връзки, като посочи, че политическите отношения между двете държави се развиват стабилно – нещо, което бе доказано с организирането на срещи между  канцлера Ангела Меркел и Александър Вучич в качеството му на министър-председател на страната. \r\nГермания в продължение на години е сред водещите икономически партньори на Сърбия и е един от петте най-големи инвеститори в страната. Бърнабич припомни, че през последните 15 г. сръбският износ за ФРГ е нараснал петорно. Тя отбеляза, че добрите отношенията между Белград и Берлин са важни с оглед на 100-те хиляди сръбски граждани, живеещи на територията на Германия.\r\n*** Само седмица преди провеждане на референдума за независимост в Иракски Кюрдистан, турската армия организира внезапни военни учения в близост до границата с Ирак, съобщава вестник Daily Sabah, като се позовава на съобщение от Министерството на отбраната в Анкара.\r\nМаневрите започват в понеделник, 18 септември, в близост до град Силопи, провинция Шърнак. Военните на Анкара не представиха подробности за ученията, но увериха, че антитерористичните операции в региона ще се провеждат паралелно с маневрите. \r\nРеферендумът за независимост на иракските кюрди ще се състои на 25 септември. Дори и да бъде признат за валиден, плебисцитът няма да доведе до независимост на Иракски Кюрдистан, тъй като няма правна сила. Местните власти обаче твърдят, че ще го използват, за да окажат натиск върху правителството в Багдад да седне на масата на преговори и да обсъди с тях въпроса за отделянето на автономния регион. \r\nАнкара се противопостави на референдума, заявявайки, че той ще навреди на териториалната цялост на Ирак и ще има отрицателни последици за сигурността в региона.\r\n*** Осем души загубиха живота си, а близо други 70 бяха ранени, след като силни бури удариха западната част на Румъния с ветрове, достигащи до 100 км/час, съобщава електронното издание Romania Insider.\r\nНай-засегнатите райони бяха окръзите Тимиш и Арад, в Западна Румъния, където бурята отне живота на шестима души. В Тимишоара загина жена, ударена от паднало дърво в градската зоологическа градина. От падане на дърво върху автомобил е загинал и още един мъж. Около 27 други души бяха ранени в Тимишоара, където вятърът бе толкова силен, че дори преобърна камиони по пътя.\r\nВ окръг Алба над 15 хил. домакинства са останали без електричество, тъй като мощният вятър е повредил електропроводите. В района се съобщава за най-малко шестима ранени. \r\nПрез последните няколко дни в Румъния бе отчетено необичайно за сезона горещо време, с температури, достигащи до 34 градуса по Целзий. В следващите дни обаче метеоролозите прогнозират дъждове над цялата страна.\r\n*** Косовските власти блокираха достъпа до уебсайт, свързан с „Ислямската държава“, който публикува терористична пропаганда на албански език, пише вестник Gazeta Express.\r\nИнтернет сайтът, наречен Hilafeti, е обявен от администраторите му като официална страница на терористичната групировка за Косово. \r\nПо-рано, след разпространяването на медийни доклади, косовската полиция деактивира уебсайта. По-късно обаче той отново бе активиран. Последната новина, публикувана на него, е свързана с последната терористична атака в британската столица, уточняват от редакцията.\r\n***", "date": "2017.09.18", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/09/18/2437067/stara-zagora-v-starozagorski-mineralni-bani-shte-se-provede-preskonferentsiya-vav-vrazka-sas-sabitieto-driym-tiymat-na-barselona-sreshtu-otbora-na-stoichkov.html", "text": "На 19 септември от 19:00 ч. в Хотел Calista, Старозагорски минерални бани, ще се проведе пресконференция във връзка със събитието „Дрийм тиймът на Барселона срещу отбора на Стоичков“. Това съобщиха от пресцентъра на Община Стара Загора. Събитието е част от кампанията „Стара Загора – Европейски град на спорта“.", "date": "2017.09.18", "title": "Стара Загора: В Старозагорски минерални бани ще се проведе пресконференция във връзка със събитието „Дрийм тиймът на Барселона срещу отбора на Стоичков“"}
{"url": "http://www.focus-news.net/news/2017/09/18/2437068/inzh-gavril-rangelov-dgs-pazardzhik-okolo-3-500-kubika-borovi-darveta-sa-zasegnati-ot-sahnene-na-teritoriyata-na-stopanstvoto.html", "text": "На територията на Държавното горско стопанство в Пазарджик борови дървета са засегнати от съхнене, каза за Радио „Фокус“ – Пазарджик директорът на стопанството инж. Гаврил Рангелов. Той обясни, че причините за този процес са две: гъбно заболяване и загиване на дърветата без видима причина. „При нас около 3 500 кубика борови дървета са засегнати от такова съхнене, но това не е фрапиращо на фона на това, което се получи в страната. Преди 5 години имахме засегнати около 20 000 кубика, което означава, че този процес е овладян“, подчерта Рангелов. По думите му, спасението е в отсичане на засегнатите дървета, защото след изсъхването по тях тръгва корояд, който се разпространява и върху здравите борове. Според инж. Гаврил Рангелов в Пазарджик се предприемат своевременно мерки и този проблем ще бъде решен.\r\nВаня НИКОЛОВА", "date": "2017.09.18", "title": "Инж. Гаврил Рангелов, ДГС – Пазарджик: Около 3 500 кубика борови дървета са засегнати от съхнене на територията на стопанството"}
{"url": "http://www.focus-news.net/news/2017/09/18/2437069/kardzhali-zadarzhan-e-24-godishen-mladezh-proyavil-agresiya-kam-momiche-i-ranil-s-metalna-traba-46-godishen-mazh-v-kv-vazrozhdentsi.html", "text": "За хулигански действия 24-годишен младеж е задържан в Районно управление на МВР-Кърджали. По първоначални данни младежът проявил агресия към момиче в кв. “Възрожденци“ в областния център около 20,30 часа в неделя. Това съобщиха от ОДМВР-Кърджали. 46-годишен мъж се намесил и получил порезни рани по ръката от метална тръба. Извършителят на деянието е установен след издирвателни действия от полицията. Работата по случая продължава.", "date": "2017.09.18", "title": "Кърджали: Задържан е 24-годишен младеж, проявил агресия към момиче и ранил с метална тръба 46-годишен мъж в кв. “Възрожденци“"}
{"url": "http://www.focus-news.net/news/2017/09/18/2437070/vidin-v-6-naseleni-mesta-v-oblastta-e-zatrudneno-vodopodavaneto.html", "text": "В 6 населени места на Видинска област е затруднено водоподаването, съобщиха от водоснабдителното дружество. Проблемите са възникнали заради аварии по водоснабдителната мрежа. Във видинския квартал „Нов път“ водата ще бъде спряна до 15.00 часа заради авария на уличен водопровод по улица „Байкал“. \r\nВ селата Ивановци и Вълчек до 15.00 часа ще продължи отстраняването на аварии по водопроводи и до тогава питейната вода ще бъде спряна. \r\nВодоподаването ще бъде спряно до 16.00 часа в селата Черно поле и Цар Петрово, причината и в двете села е отстраняване на аварии по улични водопроводи Ф60 и Ф80. \r\nЖителите на село Бойница няма да имат вода до 17.00 часа, до тогава ще продължи отстраняването на авария на уличен водопровод.\r\nАнна ЛОЗАНОВА", "date": "2017.09.18", "title": "Видин: В 6 населени места в областта е затруднено водоподаването"}
{"url": "http://www.focus-news.net/news/2017/09/18/2437071/shumen-20-godishen-mladezh-e-v-bolnitsa-s-probodna-rana-v-gardite-sled-skandal-v-kaspichan.html", "text": "Около 19:40 часа на 16 септември в района на жп гарата в град Каспичан е възникнал скандал между двама младежи. По време на скандала 19-годишният Н. И. пробол в областта на гърдите А. Д. /20 г./ от град Исперих. Това съобщиха от ОДМВР-Шумен. Пострадалият е откаран в МБАЛ-Шумен. След преглед било установено, че е със засегната гръдна кост и пробит черен дроб. Настанен е за лечение без опасност за живота. За нанесената телесна повреда е образувано досъдебно производство в РУ- Нови пазар.", "date": "2017.09.18", "title": "Шумен: 20-годишен младеж е в болница с прободна рана в гърдите след скандал в Каспичан"}
{"url": "http://www.focus-news.net/news/2017/09/18/2437072/kardzhali-zadarzhan-e-27-godishen-mazh-izostavil-6-godishniya-si-sin-v-park-v-grada.html", "text": "27-годишен мъж е задържан в Районно управление на МВР-Кърджали, след като оставил без надзор и грижи малолетното си дете. Около 18 часа в петък мъжът завел 6-годишния си син в парк „Простор“ на разходка и си тръгнал. Това съобщиха от ОДМВР-Кърджали. След подаден сигнал в полицията момчето е прибрано, а служители от Отдела за закрила на детето предприели действия по настаняването в Център от семеен тип. Бащата, изоставил детето си, е задържан в полицейското управление. Криминална полиция продължава работата по случая.", "date": "2017.09.18", "title": "Кърджали: Задържан е 27-годишен мъж, изоставил 6-годишния си син в парк в града"}
{"url": "http://www.focus-news.net/news/2017/09/18/2437073/sport-dzhouzef-nyugardan-stana-shampion-na-indikar.html", "text": "Пилотът на „Пенски“ Джоузеф Нюгардън стана шампион на най-престижното американско автомобилно състезание – Индикар. \r\nВ заключителния етап от сезона, който се проведе в калифорнийския окръг Сонома, Нюгардън финишира втори. Победител в 17-тия етап бе миналогодишният шампион Симон Пажно, също от отбора „Пенски“. Лидер в крайното класиране е Нюгардън, следван от Пажно и  Скот Диксън от тима „Чип Ганаси Рейсинг“.", "date": "2017.09.18", "title": "Спорт: Джоузеф Нюгардън стана шампион на Индикар"}
{"url": "http://www.focus-news.net/news/2017/09/18/2437074/plovdiv-sanktsii-za-blizo-60-000-lv-e-nalozhila-regionalnata-inspektsiya-po-okolnata-sreda-i-vodite-prez-avgust.html", "text": "Санкции за близо 60 000 лв. е наложила Регионалната инспекция по околната среда и водите в Пловдив през месец август. Това съобщиха за Радио „Фокус“ – Пловдив от ръководството на институцията. През изминалия месец са издадени седем наказателни постановления и са съставени пет акта, от които нито един за констатирано неизпълнение на дадено предписание по Закона за опазване на околната среда. Наложена е и санкция в размер на 40 000 лв. за установено неизпълнение на условия в издадени комплексни разрешителни.\r\nПрез месец август експертите на Регионалната инспекция по околната среда и водите са извършили общо 118 проверки на 109 обекта. Осъществени са 9 комплексни проверки по компоненти и фактори на околната средa, от които 3 планови и 6 съвместни. В рамките на проведения контрол са издадени 24 предписания за отстраняване на констатирани нарушения.\r\nПрез месец август общо събраните суми по наложени глоби и санкции са за близо 53 000 лв. Около 6 000 лева от тях са разпределени и преведени на съответните общини, на чиято територия се намират санкционираните субекти. Общините, получили най-големи приходи от наложени санкции са Пловдив, Карлово и Садово.\r\nПрез изминалия месец в Регионалната инспекция по околната среда и водите са постъпили 48 сигнала и писмени жалби, които са своевременно обработени.\r\nТони МИХАЙЛОВ", "date": "2017.09.18", "title": "Пловдив: Санкции за близо 60 000 лв. е наложила Регионалната инспекция по околната среда и водите през август"}
{"url": "http://www.focus-news.net/news/2017/09/18/2437075/a1-on-pravitelstvoto-v-prishtina-razkritikuva-srabski-dokumentalen-film-za-kosovo.html", "text": "Правителството в Прищина отправи остри критики към документалния филм „Косово – момент в цивилизацията“, прожектиран в Сръбския културен център в Париж, предава скопският телевизионен канал A1 On. Властите в най-младата държава на Балканския полуостров бяха категорични, че кадрите показват „присвояване на културното и религиозно наследство на Косово и трансформирането им“.\r\nКакто се посочва в изявление, правителството в Прищина смята, че филмът е „расистки“ и че е част от „спорната кампания\" срещу членството на Косово в ЮНЕСКО. Той представя културното наследство на Косово като сръбско, уверени са в Прищина. \r\nВластите твърдят, че религиозните и културните обекти на Косово са „част от наследството на страната\" и не може да се отчуждават, защото принадлежат на „държавата Косово и нейните граждани\".\r\nПравителството в Косово заяви, че Сърбия продължава да блокира пътя на Косово към международното признание и членство в международни организации, което е „в противоречие с принципите на добросъседската политика\".\r\nРежисьорът на филма Борис Малагурски заяви, че идеята на филма е да покаже застрашеността, но и красотата на сръбското наследство в Косово.Тереза Герова", "date": "2017.09.18", "title": "A1 On: Правителството в Прищина разкритикува сръбски документален филм за Косово"}
{"url": "http://www.focus-news.net/news/2017/09/18/2437076/d-r-petko-mitev-odbh-pazardzhik-neprekasnato-poluchavame-signali-za-nereglamentirana-targoviya-s-zhivotinski-produkti-i-hrani.html", "text": "Непрекъснато получаваме сигнали за нерегламентирана търговия с животински продукти и храни, каза пред Радио „Фокус“ – Пазарджик директорът на ОДБХ - Пазарджик д-р Петко Митев. Той обясни, че става въпрос за продажба на прясно мляко в различни квартали на областния град, а също и за крайпътна търговия с такива млечни продукти като сирене и кашкавал. „Освен тях сме констатирали и нерегламентирана продажба на животни в един от кварталите в Пазарджик. Имаме няколко случая, при които съвместно с полицията сме установили и нерегламентирано транспортиране на животни“, каза още д-р Митев. \r\nЕкспертите от ОДБХ налагат санкции за установените нарушения и се предприемат всички предвидени в нормативната база мерки за недопускане на нови. „Имахме случай с 23 коня в района на Панагюрски колонии, които причиняваха щети на стопаните. Оказа се, че собственикът на животните е от района на Златица“, уточни д-р Митев. По думите му, трябва да има обособени места, където такива животни да остават, докато се установи кой е собственикът им.\r\nВаня НИКОЛОВА", "date": "2017.09.18", "title": "Д-р Петко Митев, ОДБХ – Пазарджик: Непрекъснато получаваме сигнали за нерегламентирана търговия с животински продукти и храни"}
{"url": "http://www.focus-news.net/news/2017/09/18/2437077/ministar-boil-banov-i-zam-ministar-ameliya-gesheva-shte-badat-gosti-na-denya-na-otvorenite-vrati-po-povod-proekta-black-sea-map-na-pristanishteto-v-burgas.html", "text": "На 19 септември (вторник) от 13.00 ч. на пристанището в Бургас ще се проведе Ден на отворените врати по повод представянето на резултатите и постиженията на проекта Black Sea MAP. Това съобщиха от пресцентъра на Министерството на културата. Гости на събитието ще бъдат министърът на културата Боил Банов и зам.-министърът Амелия Гешева. Изследователският кораб „Хавила суб сий“ ще бъде в Бургаското пристанище срещу Морска гара и ще бъде отворен за посетители.\r\nМорски археологически проект Черно море е дългосрочен морски археологически проект, който се осъществява в българската акватория на Черно море между 2015 г. и 2017 г. Проектът е финансиран от дарение от Фондация за експедиции и образование, Великобритания.\r\nОсновните партньори в проекта са Центърът за морска археология (ЦМА), Университет на Саутхемптън, Великобритания и Центърът за подводна археология (ЦПА), България, подпомагани в работата си от специалисти от НАИМ, БАН, България, Университета на Кънектикът, САЩ, Морския археологически научно-изследователски институт, Sodertorn (MARIS), Университета на Sodertorn, Швеция и Гръцкия център за морски изследвания (HCMR). Основната цел на проекта е осъществяването на морски археологически проучвания в българските води на Черно море, за да бъде картографирано подводното културно наследство на България. По този начин проектът ще допринесе за създаването на база данни за човешката дейност в региона през праисторическите и исторически периоди  и за влиянието на тази дейност върху околната среда. Повече за проекта вижте тук.\r\nЦентърът за подводна археология (ЦПА) е български държавен културен институт, самостоятелно юридическо лице на бюджетна издръжка към министъра на културата. Основните задачи на Института са свързани с опазването, проучването, и документирането на културното наследство под вода в български териториални води и българската изключителна икономическа зона в Черно море, както и във вътрешните водни басейни на Република България. Центърът за подводна археология дава експертни становища по искане на държавни органи и структури във връзка с опазване на подводното културно наследство на Република България.", "date": "2017.09.18", "title": "Министър Боил Банов и зам.-министър Амелия Гешева ще бъдат гости на деня на отворените врати по повод проекта Black Sea MAP на пристанището в Бургас"}
{"url": "http://www.focus-news.net/news/2017/09/18/2437078/tass-v-nyu-york-shte-se-provede-mezhdunarodna-sreshta-za-siriya-na-visoko-ravnishte.html", "text": "На 21 септември в седалището на ООН в Ню Йорк ще се проведе международна министерска среща за Сирия. В кулоарите на 72-то Общо събрание на международната организация ще бъдат обсъдени проблемите на близкоизточната република. Това разкри постоянният представител на Руската федерация при ООН Василий Небензя, предава TACC.\r\nДипломатът поясни, че срещата ще се състои по инициатива на Европейския съюз и подчерта, че тя няма отношение към Международната група за подкрепа на Сирия, включваща около 20 държави, ООН и Лигата на арабските държави. Тереза Герова", "date": "2017.09.18", "title": "ТАСС: В Ню Йорк ще се проведе международна среща за Сирия на високо равнище"}
{"url": "http://www.focus-news.net/news/2017/09/18/2437079/odmvr-sofiya-zadarzhani-sa-izvarshitelite-na-dva-poboya.html", "text": "Задържани са извършителите на два побоя. Това съобщиха от ОДМВР-София. Около 8 часа на 16 септември мъж от Златица съобщил в полицията, че предната вечер, в с. Чавдар, му е бил нанесен побой. Пострадалият бил транспортиран за лечение с гръдна травма и две счупени ребра, без опасност за живота му. В резултат на оперативите действия, предприети от служители на Районно управление на МВР-Пирдоп, е установена самоличността на извършителя на деянието. 48-годишният  криминално проявен мъж от с. Чавдар е задържан за срок до 24 часа. По случая е образувано досъдебно производство, чието пълно документиране продължава. \r\nЗа аналогично престъпление за срок до 24 часа е задържан и 21-годишен криминално проявен и осъждан мъж от Ботевград, нанесъл побой на служител на местна бензиностанция на работното му място. Сигналът за извършеното престъпление бил подаден в полицията около 20 часа на 17 септември. Пострадалият е транспортиран за оказване на медицинска помощ с фрактура на лявата китка, след което освободен за домашно лечение. Изясняването на  случая продължава под наблюдението на районната прокуратура в рамките на образуваното досъдебно производство.", "date": "2017.09.18", "title": "ОДМВР-София: Задържани са извършителите на два побоя"}
{"url": "http://www.focus-news.net/news/2017/09/18/2437080/verner-hoyer-eib-ochakvame-dobri-proekti-v-balgariya-tova-shte-bade-v-polza-i-na-es.html", "text": "Очакваме добри проекти в България – това ще бъде в полза и на ЕС. Това каза президентът на Европейската инвестиционна банка (ЕИБ) Вернер Хойер на откриването на офиса на банката в София, предаде репортер на Агенция „Фокус“. „Ние сме най-голямата многонационална банка. Ето защо трябва да допринасяме за промените. През последните няколко десетилетия имаше недостатъчни инвестиции в ЕС. От това произтичат множество заплахи. Дълбоко убеден съм и много вярвам в европейския дух. През последните 25 години ЕИБ оказва подкрепа на основни сектори в България. Общият ангажимент е около 500 млн. евро. Само за 2016 г. сме подписали договори в размер на 467 млн. евро. Оказваме подкрепа на малки и средни предприятия по линия на плана „Юнкер“. Сега след 2 години работа по плана сме постигнали повече от 2/3 от това, което трябваше да постигнем до следващата година“, коментира Хойер. \r\nПо думите му в синхрон с тяхната мисия е да предоставят не само финансиране, но и консултантски услуги. „В България това се осъществява с нашия консултантски екип. Оказваме подкрепа на България за прилагането на различни финансови резултати. ЕИБ в добро сътрудничество с България може да представи добри проекти, които да отговарят на условията за финансиране. Днес заедно с Бойко Борисов имахме среща и за мен е удоволствие да представя нашия колега, който ще оглавява представителството ни в София. Надяваме се да откликнем да потребностите на местните институции. Винаги сме били ангажирани към подкрепа за инвестиции в реалната икономика. Ние сме и най-големият кредитополучател в света. Взимаме съществени заеми, за да може от наша страна да отпускаме кредити“, каза още Вернер Хойер. \r\nЛюба АЛЕКСИЕВА", "date": "2017.09.18", "title": "Вернер Хойер, ЕИБ: Очакваме добри проекти в България – това ще бъде в полза и на ЕС"}
{"url": "http://www.focus-news.net/news/2017/09/18/2437081/pregled-na-osnovnite-temi-v-shumenskiya-pechat.html", "text": "„Тонове боклуци събраха доброволци в Шуменско по време на кампанията „Да изчистим България заедно“ е водещото заглавие във вестник „Шуменска заря“. Близо 1 800 доброволци се включиха в кампанията. От областна администрация обощиха, че 14 села от община Шумен също са се включили в акцията, която се проведе за седма поредна година, като са събрани 102 чувала за смет. „Цветан Цветанов похвали кметовете на ГЕРБ в Шуменско“ е акцент от стр. 2 в броя.  На среща с медиите в Шумен Цветанов коментира злободневни обществено-политически проблеми на региона. Той проведе срещи в Нови пазар, Хитрино и Каспичан и други населени места. „Започва второто издание на лотарията с касови бележки на НАП“, информира ежедневникът. Всички фискални бонове, издадени през 2017 година, участват за награди. На стр. 3 в броя са публикувани материали, свързани с проектозакона за великите стари столици. \r\n„Доц. д-р Екатерина Люцканова е новият заместник-ректор на Шуменския университет“ пише изданието. За избирането й са гласували 21 от членовете на академическия съвет, трима са се въздържали, две от бюлетините са били невалидни. „Открит урок по пътна безопасност за първолаци в НУ „Илия Блъсков“, пише ежедневникът. Всички малчугани получиха брошура с написани основни правила за безопасно пресичане и придвижване към училище и до дома. „Училището е готово за диалог с недоволните от униформите родители“ е акцент от стр. 4 в броя.  Въвеждането на униформи в ОУ „Д-р Петър Берон“ в Шумен предизвика недоволството на някои от родителите. На стр. 5 в броя е публикувано интервю с актьора Веселин Цанев. „Създадоха фондация „Араста“ в Шумен“, съобщава всекидневникът. В нея влизат членове на НЧ „Добри Войников-1856“, общественици и интелектуалци. „Музейна изложба представя шедьоври на християнското изкуство в Шумен“, пише изданието.", "date": "2017.09.18", "title": "Преглед на основните теми в шуменския печат"}
{"url": "http://www.focus-news.net/news/2017/09/18/2437082/izliza-vtori-tom-na-knigata-nerazgadanite-misterii-na-balgariya-ot-andrey-kudin-v-koyato-ruskiyat-istorik-zastava-tvardo-zad-balgarskite-tezi.html", "text": "Руският професор Андрей Кудин, който е завършил престижния Московски държавен институт по международни отношения и Православна духовна академия „Св. св. Кирил и Методий“, издаде втори том на книгата с търговското заглавие „Неразгаданите мистерии на България”. Това съобщиха от Националния исторически музей. В книгата всъщност става дума за спорни исторически въпроси, за които българските историци яростно спорят с историчари от съседните и по-далечни държави. Кудин застава твърдо зад всички български тези, не защото са български, а защото такава е историческата истина, както пише самият той. \r\n„Първата книга на автора излезе на руски език в стохилядни тиражи и бързо се изчерпа. От нея научаваме, че Кирил и Методий са българи и кирилицата е била създадена в Плиска, по заповед на княз Борис I и останалите седмочисленици. Първият том на книгата претърпя пет издания. Надявам се, че и вторият ще се радва на същия огромен читателски интерес”, каза директорът на НИМ проф. Божидар Димитров.", "date": "2017.09.18", "title": "Излиза втори том на книгата „Неразгаданите мистерии на България” от Андрей Кудин, в която руският историк застава твърдо зад българските тези"}
{"url": "http://www.focus-news.net/news/2017/09/18/2437083/sliven-23-godishen-mazh-e-zadarzhan-za-nanasyane-na-telesna-povreda-pri-sbivane-v-kv-nadezhda.html", "text": "23-годишен мъж е задържан от служители на участък „Надежда“ за причиняване на телесна повреда. На 17 септември, в 08,50 часа е получен сигнал за побой в сливенския квартал \"Надежда\". Това съобщиха от ОДМВР-Сливен. В резултат на сбиване 50-годишен мъж е приет в ЦСМП-Сливен с фрактура на ребра, без опасност за живота. От проведените незабавни издирвателни действия е задържан извършителят. Той е криминално проявеният М.М.(23г.) от град Сливен. Задържан е 24 часа. Срещу него е образувано досъдебно производство.", "date": "2017.09.18", "title": "Сливен: 23-годишен мъж е задържан за нанасяне на телесна повреда при сбиване в кв. \"Надежда\""}
{"url": "http://www.focus-news.net/news/2017/09/18/2437084/premierat-boyko-borisov-otkrivaneto-na-ofis-na-eib-shte-ulesni-maksimalno-balgarskiya-biznes-v-predstavyaneto-na-proektite-mu.html", "text": "Откриването на офис на ЕИБ ще улесни максимално българския бизнес в представянето на своите проекти. Това каза министър-председателят Бойко Борисов на откриването на офиса на Европейската инвестиционна банка (ЕИБ) в София, предаде репортер на Агенция „Фокус“. „Това е банката на европейските държави. Това е банка-символ на прозрачност и на правилно управление на проектите. За да сме челното място на Европа означава, че българската администрация е на достатъчно високо равнище и добър капацитет. Това е огромен финансов динозавър, но признание на стабилната банкова система. След първия метродиаметър ще се учудите колко бързо и качествено сме напреднали в тези строежи. Радвам се, че новият колега е от съседна Гърция“, заяви Борисов. Той благодари за това, че могат да се пращат и средства за образователната инфраструктура. „Съвременното развитие на света изисква бързо да променяме и своя капацитет в образованието. Когато започне председателството и през този офис ще можем да говорим за Балканите като едно място за по-добро живеене. Хората от Балканите се нуждаят от перспектива. Тогава младите ще мислят варианти. Ще изтече обаче много работна ръка. Да си пожелаем да ни е успешен офисът и българският бизнес да има шанса да се развива така добре“, каза още Бойко Борисов.\r\nЛюба АЛЕКСИЕВА", "date": "2017.09.18", "title": "Премиерът Бойко Борисов: Откриването на офис на ЕИБ ще улесни максимално българския бизнес в представянето на проектите му"}
{"url": "http://www.focus-news.net/news/2017/09/18/2437085/sport-starshi-trenyorat-na-volfsburg-be-osvoboden-ot-dlazhnost.html", "text": "В сутрешните часове на понеделник ръководството на германския отбор от Първа Бундеслига – Волфсбург, освободи от длъжност старши треньора Андриес Йонкер, съобщава изданието Focus.\r\nГоворител на ръководството обясни, че решението е взето заради слабите резултати, които отборът показва в последните си мачове. \r\nВ първите четири мача от новия сезон на Първа Бундеслига отборът на Волфсбург успя да спечели само четири точки, припомнят от редакцията.", "date": "2017.09.18", "title": "Спорт: Старши треньорът на Волфсбург бе освободен от длъжност"}
{"url": "http://www.focus-news.net/news/2017/09/18/2437086/agentsiya-fokus-izlachva-na-zhivo-vav-fesybuk-izkazvane-na-premiera-boyko-borisov-pred-zhurnalisti-sled-otkrivaneto-na-ofis-na-eib-v-sofiya.html", "text": "Агенция „Фокус“ излъчва на живо във \"Фесйбук\" изказване на премиера Бойко Борисов пред журналисти след откриването на офис на ЕИБ в София.\r\nВидеото може да гледате на живо в страницата на ИА „Фокус“ във „Фейсбук“", "date": "2017.09.18", "title": "Агенция „Фокус“ излъчва на живо във \"Фесйбук\" изказване на премиера Бойко Борисов пред журналисти след откриването на офис на ЕИБ в София"}
{"url": "http://www.focus-news.net/news/2017/09/18/2437087/ministar-nikolay-nankov-vik-mrezhata-e-nad-90-000-km-tova-sa-233-magistrali-trakiya-predstoi-da-se-finansirat-regionalni-investitsionni-prouchvaniya-v-oshte-pet-oblasti.html", "text": "Над 90 хил.  км е общата дължина на линейната ВиК мрежа в страната - измерими в пътна инфраструктура, това са 233 магистрали „Тракия“. Това каза министърът на регионалното развитие и благоустройството Николай Нанков при откриването на организираната от Световна банка международна конференция „Опазване и устойчиво използване на водите в България“, съобщиха от пресцентъра на Министерството на регионалното развитие и благоустройството. \r\n„Тези съоръжения трябва да се поддържат в изправност във всяка част от денонощието, защото, за разлика от пътищата, при ВиК инфраструктурата няма обходни маршрути. Секторът е много по-чувствителен, защото има и силен социален ефект“, добави министърът. Според него темата за предизвикателствата пред развитието на ВиК инфраструктурата е важна, като не може да се даде адекватен отговор, тъй като различните експертни мнения пораждат различни подходи и дават различна визия за решаването му. С помощта на колегите от Световна банка, на цялата научна, академична и професионална общност, трябва да дадем най-правилното решение и да отговорим на големите обществени очаквания, заяви Николай Нанков. За разлика от пътищата, които се виждат ежедневно от всеки, водопроводите и канализацията са скрити под земята. Поддържането и развитието им изисква не по-малко усилия, финансов ресурс, експертиза и познания, подчерта той.\r\nМинистър Нанков посочи, че измененията на климата се проявяват в екстремни климатични явления, като проливни дъждове, наводнения, засушаване, като поставят на изпитание не само човешкото здраве, психика, а и целия икономически и социален живот, в това число ВиК отрасъла и ВиК инфраструктурата. Затова в тези условия превенцията и управлението на риска са от съществено значение и Министерството на регионалното развитие и благоустройството провежда планова и устойчива политика.\r\nРегионалният министър напомни, че в страната за първи път от почти 30 години е започнало строителството на два нови язовира, изцяло предназначени за питейно-битово водоснабдяване – „Пловдивци“ край Рудозем и „Луда Яна“ край Панагюрище, които ще осигуряват чиста вода за населението през всичките месеци на годината. От няколко седмици в Панагюрище има сериозен проблем заради чести аварии във водопроводната мрежа, който в последните 30 години не е бил характерен за нито едно населено място от общината, припомни Нанков. Единственото решение за качествена услуга, за нормални доставки, в нормални количества, на социално поносима цена на питейна вода в общината е язовир „Луда Яна“, посочи министърът. Това е доказателство колко прагматично и визионерски министерството е локализирало инвестицията по линия на изпълнявания чрез заем от Световна банка проект. \r\nМинистърът напомни, че през юли тази година, в рамките на същия проект, стартира и дългоочакваната рехабилитация на язовирната стена на яз. „Студена“, който водоснабдява над 100 хил. души в община Перник. Ремонтните дейности се извършват в експлоатационни условия, с използване на иновативни и модерни технологии за страната, като ремонтът ще удължи живота на язовира с поне 50 години и ще направи безопасна експлоатацията му.\r\nВ периода 2007-2013 основните инвестиции бяха реализирани по линия на европейските фондове, в резултат на което бяха изградени нови пречиствателни съоръжения за отпадъчни води, подменена, рехабилитирана и новоизградена ВиК линейна инфраструктура, напомни Нанков. През 2018 г. със средства от Оперативна програма „Околна среда“ предстои стартиране на инвестиция от близо 1,5 млрд. лв. в рехабилитация и изграждане на инфраструктура на база на извършените регионални прединвестиционни проучвания (РПИП), напомни министърът. Това беше новият подход, заложен още на етап програмиране на оперативната програма. По новата ОПОС, на територията на 16-те области с консолидирани ВиК оператори, ще се изградят пречиствателни станции за питейни и отпадъчни води, колектори, водопроводи, ще се подменят агрегати, помпени станции с цел повишаване на енергийната ефективност в сектора. Ще се работи в контекст на нуждите на областта, на потребностите на цялото, а не на потребностите на местна общност. Т.е. справедливият и солидарният модел, който се съдържа в механизма на консолидирането ще бъде водещ в новия механизъм на реализиране на вик проектите в рамките на настоящия програмен период, обясни регионалният министър, като подчерта, че подобно нещо не е правено досега в България. \r\nИмаме уверението на колегите от ОПОС, че от спестения финансов ресурс при възлагане на РПИП ще бъдат финансирани инвестиционни проучвания в петте области – Габрово, Велико Търново, София област, Хасково и Плевен, които извървяха пътя на консолидацията със съответните решения на общинските съвети. Те ще покажат ясно какви са нуждите и както в останалите 16 консолидирани области ще използваме в максимална степен ресурса, за да решим по най-ефективния и от финансова, и от социална гледна точка начин проблемите с ВиК инфраструктурата в тези области, заяви министърът.  \r\nСлед настоящия програмен период средствата за ВиК инфраструктура от европейските фондове ще бъдат силно ограничени. Ще се премине от грантово финансиране, което в момента е основният източник на финансов ресурс за ВиК отрасъла, към отпускане на нисколихвени кредити, към предоставяне на банкови гаранции. Все по-често ще говорим за „рециклирани“ пари. Трябва да се настроим към тези процеси, които текат на глобално ниво, каза още Нанков. По думите му, публично-частното партньорство може да бъде приложимо в отрасъла, но много внимателно, като се държи сметка за социалната поносимост. Ако се построи едно пречиствателно съоръжение с частни инвестиции и се обяви висока цена за пречистване, това неминуемо ще се отрази върху цената на водата, която е и чувствителен елемент, обясни министърът. \r\nВ момента, от междуведомствена работна група с консултант Световна банка, се изготвя стратегия за финансиране на отрасъла в дългосрочен план. Тя ще разработи вариантни за финансиране и ще бъде избран този модел, който ще бъде най-подходящ за нашите условия и който в дългосрочна визия ще създаде устойчив от екологична, социална и финансова гледна точка отрасъл в страната, каза министър Нанков. Гражданите трябва  да са спокойни. Няма да има драстично повишаване на цената на водата, подчерта той. Там, където има нужда от промяна, тя ще се одобрява първо от общинските съвети, след това от съответната асоциация по ВиК и накрая от Комисията за енергийно и водно регулиране, обясни Нанков и допълни, че това ще става плавно, без шокови повишавания. Главната цел е гарантиране на по-добра, по-качествена услуга за населението, категоричен бе регионалният министър. Според него тези неща трябва да се коментират от най-ниско политическо ниво пред обществото, за да се разбере каква е ролята на плавното повишаване. Ако не се взимат подобни решения от местните общински съвети, нито ВиК има право, нито КЕВР ще вземе подобно решение, обясни министърът пред медии.", "date": "2017.09.18", "title": "Министър Николай Нанков: ВиК мрежата е над 90 000 км – това са 233 магистрали „Тракия“, предстои да се финансират регионални инвестиционни проучвания в още пет области"}
{"url": "http://www.focus-news.net/news/2017/09/18/2437088/po-povod-nezavisimostta-se-organizira-debat-i-spetsialen-pokaz-na-nay-visokoto-otlichie-na-tsarstvo-balgariya-v-natsionalniya-voennoistoricheski-muzey.html", "text": "С дебат между учители по история и професионални дебарьори за измеренията на независимостта и специален показ на най-високото отличие на Царство България Националният военноисторически музей (НВИМ) ще отбележи 109-ата годишнина от обявяването на Независимостта. Това съобщиха от пресцентъра на НВИМ.\r\nНа 21 септември (четвъртък), от 18.00 часа Националният военноисторически музей и Асоциация дебати София организират публичен дебат на тема: От Н(н)езависимостта по-важно няма!? Входът за дебата е свободен и ще се проведе в конферентната зала на музея.\r\nПозициите „За“ и „Против“ ще бъдат защитени от два отбора с по трима участници, двама от които са професионални дебатьори. Противоположни позиции ще защитят и двама учители по история от елитни столични училища, които ще сблъскат мнение по въпроса както в исторически аспект, така и в чисто човешки план. Модератор на дебата ще е журналистът от Българската национална телевизия Благой Цицелков.\r\nНа 22 септември (петък) Националният военноисторически музей ще работи с вход на половин цена за външната и хронологичната си експозиция, а посетителите ще имат уникалната възможност да видят, експонирано само за този ден, голямото огърлие на най-високото отличие на Царство България – орден „Св. св. равноапостоли Кирил и Методий“. Учреден от Цар Фердинанд по повод първата годишнина от обявяване на Независимостта на България, орденът символизира суверенитета на страната и авторитета на монарха, който е негов Велик магистър и единствен носител на голямото огърлие. Орденът се съхранява  в трезора на БНБ и се излага пред публика при изключителни случаи.  \r\nПо повод празника филиалите на НВИМ – Военноморският музей и Парк-музей „Владислав Варненчик” във Варна и Музеят на авиацията в Крумово, ще работят с намалени цени на билетите на 22 септември.", "date": "2017.09.18", "title": "По повод независимостта се организира дебат и специален показ на най-високото отличие на Царство България в Националния военноисторически музей"}
{"url": "http://www.focus-news.net/news/2017/09/18/2437089/stefan-radev-kmet-na-sliven-predpriyatieto-gradska-mobilnost-vse-oshte-ne-e-nalagalo-sanktsii-na-narushiteli-na-parkiraneto-v-sinyata-zona.html", "text": "Предприятието „Градска мобилност“ все още не е налагало санкции на нарушители на паркирането в „Синята зона”. Това каза пред Радио „Фокус“ – Сливен кметът на Община Сливен Стефан Радев. „Постепенно се налагат правилата и имаше достатъчно време за адаптиране”,  подчерта той. По думите му, се прави последен компромис към гражданите за налагането на санкции, тъй като голяма част от тях са подали заявления за издаване на стикери за преференциално паркиране по постоянен адрес в последния ден на изминалия месец. Срокът за издаване на въпросните стикери е 14 дни след подаване на Заявление по образец.\r\nНомер 1344 е заработил нормално и е започнал да отчита приходи към общината, с изключение на проблем възникнал от страна на част от абонатите на Виваком. Системата не е приемала заплащане чрез СМС от клиенти на Виваком, които към момента имат просрочени фактури. ОП „Градска мобилност“ е алармирала БТК АД за възникналият проблем, от където са уверили че ще работят по премахването на тази пречка, каза още Радев.\r\nПо думите му, на новосъздадената улица пред Съдебната палата паркингът е номериран и ще бъде ползван за служебни нужди от съдебната палата и община Сливен. На него ще бъдат паркирани автомобили, които отговарят на чл.7а, а именно: освобождават се от заплащане на цена за услуга по чл.5 ал.1 МПС на държавни институции, община и други организации на бюджетна издръжка, на които при необходимост и при възможност се отреждат служебни паркоместа.", "date": "2017.09.18", "title": "Стефан Радев, кмет на Сливен: Предприятието „Градска мобилност“ все още не е налагало санкции на нарушители на паркирането в „Синята зона”"}
{"url": "http://www.focus-news.net/news/2017/09/18/2437090/varna-rayonnata-prokuratura-predade-na-sad-mazh-zasechen-ot-interpol-v-germaniya-da-razprostranyava-detska-pornografiya.html", "text": "38-годишният Огнян Г. от Варна е предаден на съд с обвинителен акт на Районната прокуратура във Варна по две обвинения - за държане на порнографски материали и за разпространение чрез интернет на филми и клипове, съдържащи сексуални извращения с деца, ненавършили 18 години. Това съобщиха от пресцентъра на Апелативна прокуратура – Варна. IP-адресът на варненеца бил засечен при европейска специализирана операция на Интерпол в 96 държави, която проследила потребителите на мрежа за разпространение и споделяне на порнографски материали с деца. Така по сигнал на Интерпол от германския град Висбаден било образувано досъдебното производство срещу 38-годишния мъж за извършени продължавани престъпления по член 159, ал. 6 и по член 159, ал. 4, във връзка с ал. 2 от Наказателния кодекс.   \r\nВ периода от 15 септември до 25 ноември 2015 г. Огнян Г. държал компютърна конфигурация с два твърди диска и преносим твърд диск с филми и клипове, на които се съдържали сексуални сцени между деца от един и същ и различен пол. По време на разследването срещу варненеца било установено, че в периода от 4 ноември до 23 ноември при условията на продължавано престъпление  той разпространил чрез интернет като потребител с определен IP-адрес в приложение за обмен на файлове порнографски материали с деца. \r\nСлед сигнала на Интерпол по неотложност било извършено претърсване и изземване на материалите от дома на подсъдимия. Заради намерените порнографски материали с деца в дома на подсъдимия Районната прокуратура във Варна му повдигнала обвинение и за държане на материали с порнография, за създаването на които е използвано непълнолетно лице. \r\nОсвен компютърно-техническа, по делото била назначена и аудиовизуално-художествена експертиза, която установява възрастта на участниците в порнографските филми и клипове по физическото развитие на децата като съвкупност от морфологични и функционални признаци. \r\nПредстои делото срещу Огнян Г. да бъде насрочено за разглеждане във Варненския районен съд.", "date": "2017.09.18", "title": "Варна: Районната прокуратура предаде на съд мъж, засечен от Интерпол в Германия да разпространява детска порнография"}
{"url": "http://www.focus-news.net/news/2017/09/18/2437091/faktor-makedoniya-za-preodolyavaneto-na-posleditsite-ot-petrolniya-razliv-kray-atina-shte-sa-neobhodimi-500-mln-evro.html", "text": "Преодоляването на последиците от екологичната катастрофа по крайбрежието на Атина, предизвикана от разлив на петрол след потъването на танкер, ще струват на гръцкото правителство 500 млн. евро, пише македонското електронно издание „Фактор“, като се позовава на статия във вестник Protothema. \r\nОгромните щети край Пирея се сблъскаха с безразличието на правителството, което не е реагирало, и в района на Саламис остава огромен нефтен разлив. След предварителна оценка на местните търговски асоциации и организации новата ситуация ще доведе до големи проблеми в региона, който и без това е слабо развит, натоварен е със социални проблеми и е в затруднено положение поради безработицата. Брутният вътрешен продукт в региона може да понесе загуби до 500 млн. евро, се казва в медийния доклад.Агенция „Фокус“ припомня:\r\nМалкият танкер „Агия Зони 2\" потъна на 10 септември при опит да пусне котва край брега на остров Саламина, близо до главното пристанище на Пирея. Плавателният съд транспортираше 2200 тона петрол и 370 тона дизелово гориво.Тереза Герова", "date": "2017.09.18", "title": "„Фактор“ (Македония): За преодоляването на последиците от петролния разлив край Атина ще са необходими 500 млн. евро"}
{"url": "http://www.focus-news.net/news/2017/09/18/2437092/d-r-veselin-bozhkov-krs-ne-se-nablyudavat-sashtestveni-problemi-s-novite-usloviya-za-polzvane-na-rouming-uslugite.html", "text": "Съществени проблеми с новите условия за ползване на роуминг услугите не се наблюдават. Мога да кажа, че проблемите и неяснотите най-вече се оказват „грешки на растежа“. Това каза председателят на Комисията за регулиране на съобщенията (КРС) д-р Веселин Божков в интервю за Агенция \"Фокус\". По думите му за периода от влизането в сила на новите правила за роуминг  - от 15 юни до настоящия момент, най-честите оплаквания са свързани с предприетата от един от мобилните оператори промяна на планове. „Става въпрос за деактивирането на роуминга за определени планове на този оператор. Ако сте абонат на такъв план, с него не можете да ползвате роуминг услуги след 15.06.2017 г.“, обясни Божков. Той заяви, че КРС е извършила проверка по случая, въпреки че поведението на предприятието не представлява нарушение на Регламента за роуминга, с цел максимална защита на интересите на потребителите. „Обърнахме внимание на оператора, направихме проучване на практиките за предлагане на роуминг в тарифните планове на българските оператори и информирахме Европейската комисия. Предвид тези жалби сме информирали и Органа на европейските регулатори в областта на електронните съобщения. Аз смятам, че условията на пазара ще накарат операторите все повече да се съобразяват с потребителите и да предлагат още по-атрактивни условия, за да удовлетворят техните изисквания. В противен случай няма как да запазят своите клиенти и да привлекат нови абонати“, коментира председателят на КРС.\r\nВеселин Божков отбеляза също, че някои потребители се оплакват, че при излизането си в чужбина установяват, че нямат активирана роуминг услуга. „В тази връзка, за пореден път подчертавам, че абонатите трябва да се запознаят с условията на договора си. При неясноти и въпроси както за роуминг услугите, така и за всички други, да се обръщат към оператора си. На интернет страниците и на трите мобилни оператора е публикувана информация за начините за активиране на роуминга. Активацията е безплатна“, добави той. \r\nПредседателят на Комисията за регулиране на съобщенията обърна внимание, че е важно е да се знае, че са предвидените санкции за неизпълнение на Регламента за роуминга, които имат силен възпиращ и дисплиниращ ефект върху операторите. „Минималната санкция за нарушение е 10,000 лв., а максималната достига до 2,000,000 лв.  Така че не мисля, че операторите ще се „изкушат“ да заобиколят или не изпълнят Регламента“, каза още Веселин Божков.\r\nВесела ПЕТРОВА", "date": "2017.09.18", "title": "Д-р Веселин Божков, КРС: Не се наблюдават съществени проблеми с новите условия за ползване на роуминг услугите"}
{"url": "http://www.focus-news.net/news/2017/09/18/2437093/burgas-v-ekspo-tsentar-flora-shte-bade-predstavena-nova-terariumna-ekspozitsiya.html", "text": "От 29 септември до 30 ноември в Експо център \"Флора Бургас\" ще бъде представена нова терариумна експозиция, показваща отблизо тайнствените и непознати влечуги и света им, обвит с митове и предразсъдъци. Това съобщиха от Община Бургас. Експозицията ще бъде отворена за посетители - смелчаци и любители на екзотичните животни, всеки ден от 10:00 до 19:00 часа.\r\nЗа първи път част от изложбата на влечуги ще бъде и курсът \"Забавна херпетология\". В началото на новата учебна година интересният и полезен курс ще бъде насочен към деца от предучилищна и училищна възраст, а целта му е да запознае най-малките с произхода и спецификата на змиите. Малчуганите и родителите им ще бъдат посрещани от специалист биолог, който ще ги въведе в света на малко познатите ни влечуги. С какво се хранят, как се движат и къде живеят са само част от въпросите, на които ще дава отговор всяка събота от 11:30 до 13:00 часа биологът Марко Иванов.\r\nВ не малка част от обществото ни са дълбоко вкоренени погнуса и неприязън към тези своеобразни представители на живата природа. Причините са основно няколко - еволюционни, религиозни, обществени и други. Въпреки развитото ни технологично общество, влечугите продължават да ни плашат и да всяват смут при взаимните ни срещи. И всичко заради сравнително скритият им начин на живот и факта, че някои от тях могат да ни убият с едно ухапване.\r\nВсичко това води до идеята за създаване на терариумна експозиция, където организаторите ще имат възможността да разкажат на хората подробно за влечугите.\r\nИзложбата се организира от \"Херпетоложника - ЗмиярникЪ\", а курсът по \"Забавна херпетология\" е дело на \"Херпетоложника - ЗмиярникЪ\", Център за иновативно обучение \"Френе\" и \"Щура лаборатория\".\r\nВходът на изложбата за възрастни е 3 лв., а за ученици и пенсионери - 2 лв. Еднократното посещение на допълнителния курс \"Забавна херпетология\" е на стойност 15 лв., а преференциалната цена на талон за целия курс, състоящ се от 6 поредни съботи / 07.10; 14.10; 21.10; 28.10; 04.11 и 11.11/ е 60 лв.", "date": "2017.09.18", "title": "Бургас: В Експо център \"Флора\" ще бъде представена нова терариумна експозиция"}
{"url": "http://www.focus-news.net/news/2017/09/18/2437094/premierat-boyko-borisov-dosega-evropeyskata-investitsionna-banka-e-dala-krediti-na-balgarskiya-biznes-v-razmer-na-48-mlrd-evro.html", "text": "4,8 млрд. евро досега ЕИБ е дала кредити на българския бизнес, на малките и средните предприятия. Това каза пред журналисти министър-председателят Бойко Борисов след откриването на офиса на Европейската инвестиционна банка (ЕИБ) в София, предаде репортер на Агенция „Фокус“. „Току-що открихме офис на Европейската инвестиционна банка – два пъти по-голяма от Световната банка. 4,8 млрд. евро досега са дали кредити на българския бизнес, на малките и средните предприятия. С офисите си тук, това ще облекчи максимално хората - не да ходят по Брюксел да ги търсят, а тук да дойдат и да си представят проектите“, коментира Борисов. По думите му близо още 600 млн. евро има за добри проекти. „Това сме го направили днес. Това е и политическо решение на банката на европейските държави. Имаме шеф на офиса на ЕИБ. Надявам се в следващите дни да го намерите, да зададете въпросите си и те да ви отговорят“, допълни премиерът.\r\nТой не пожела да даде подробности около проведената от МВР акция, като коментира, че за тях утре ще говорят прокуратурата и МВР. „Имат още да доработят, така че ще изтърпите до утре. По-добре да се говори като всичко е приключило“, каза още Бойко Борисов.\r\nЛюба АЛЕКСИЕВА", "date": "2017.09.18", "title": "Премиерът Бойко Борисов: Досега  Европейската инвестиционна банка е дала кредити на българския бизнес в размер на 4,8 млрд. евро"}
{"url": "http://www.focus-news.net/news/2017/09/18/2437095/burgas-rayonnata-prokuratura-zadarzha-sa-srok-do-48-chasa-mazh-prichinil-sredna-telesna-povreda-na-politseyski-sluzhitel.html", "text": "Районна прокуратура – Бургас задържа за срок до 48 часа Георги В. (на 33 год. от гр. Бургас). Той е обвинен за това, че на 16 септември 2017 г. в гр. Бургас, ж.к. „Славейков“, до бл. 20, причинил по хулигански подбуди лека телесна повреда, чрез нанасяне на удари с ръце по лицето и ритници с крака по тялото на Ива Р. изразяваща се в повърхностно охлузване на дясно коляно, довело до \"болка“. Това съобщиха от пресцентъра на Апелативна прокуратура-Бургас.\r\nНа 16 септември 2017 г. в гр. Бургас, ж.к. „Славейков“, до бл. 20, причинил по хулигански подбуди лека телесна повреда, чрез нанасяне на два удара с юмрук по лицето на Иван Н., изразяваща се в кръвонасядане на горен ляв клепач с изразен травматичен оток и драскотина на клепача и кръвонасядане на дясна скула, довело до \"временно разстройство за здравето, неопасно за живота\" – престъпление по чл. 131, ал. 1, т. 12, вр. чл. 130, ал. 1 от НК.\r\nНа 16 септември 2017 г. в гр. Бургас, при условията на опасен рецидив, причинил средна телесна повреда, чрез ритник с крак в областта на дясната ръка на Костадин Я. (полицейски служител), изразяваща се в травматичен оток на дясна длан с фрактура на главичката на пета дланна кост, довело до трайно затруднение на движението на десен горен крайник за срок от около два месеца при обичайно протичане на оздравителния процес – престъпление по чл. 131а, пр. второ, вр.чл. 129, ал. 2, вр. чл. 29, ал. 1, б. “а“ и б. “б“  от НК.\r\nНа 16.09.2017 г. в гр. Бургас, в сградата на 02 РУ Бургас, причинил лека телесна повреда чрез нанасяне на удар с глава в областта на лицето на Костадин Я. (полицейски служител), при изпълнение на службата му, изразяваща се в оток на лява страна на лицето, довело до болка и страдание – престъпление по чл. 131, ал. 2, т. 4, вр. чл. 130, ал. 2 от НК.\r\nНа 19.09.2017 г. (вторник) Районна прокуратура – Бургас ще внесе в съда искане за определяне на постоянна мярка за неотклонение.", "date": "2017.09.18", "title": "Бургас: Районната прокуратура задържа са срок до 48 часа мъж, причинил средна телесна повреда на полицейски служител"}
{"url": "http://www.focus-news.net/news/2017/09/18/2437096/the-guardian-kipar-prodava-evropeysko-grazhdanstvo-na-ruski-i-ukrainski-biznesmeni-sas-znachitelno-politichesko-vliyanie.html", "text": "От 2013 г. властите на Кипър са успели да донесат на страната повече от четири милиарда евро, продавайки европейско гражданство по схемата „златна виза“, показва разследване на британският вестник The Guardian. Съгласно данните на изданието, сред получилите кипърски паспорт са руски олигарси и представители на украинския елит, обвинени в корупция.\r\nКипърският паспорт дава право на притежателите му да живеят и работят във всички държави от Европейския съюз, като в замяна притежателите му са длъжни да направят инвестиции в островната държава. Вестникът привежда информация, съгласно която в разглеждания период кипърските власти са дали разрешение за издаването на повече от 400 паспорти по схемата.\r\nСписъкът с имената на онези, които са се възползвали от тези схеми, е представен пред редакцията. Той включва известни известни бизнесмени и лица със значително политическо влияние. The Guardian обаче не разкрива техните имена.Тереза Герова", "date": "2017.09.18", "title": "The Guardian: Кипър „продава“ европейско гражданство на руски и украински бизнесмени със значително политическо влияние"}
{"url": "http://www.focus-news.net/news/2017/09/18/2437097/aleksandar-aleksandrov-vidinski-sayuz-na-zarnoproizvoditelite-200-kg-ot-dekar-e-dobivat-ot-slanchogled-v-regiona-zaradi-sushata.html", "text": "200 кг от декар е добивът от слънчоглед в региона, каза за Радио „Фокус“ – Видин Александър Александров, земеделски производител и председател на Видинския съюз на зърнопроизводителите. Той посочи, че ниският добив е заради засушаването през тази година. „Ниски са и изкупните цени – 530 лв. на тон, което е доста по-ниско в сравнение с миналата година, когато цените се движеха около 600 лв. на тон“, обясни Александров. 70% от площите със слънчоглед във видинския регион са прибрани. Той обясни, че на места вече е започнало и прибирането на царевица. Там добивите също се очаква да бъдат много ниски – около 500 кг. от декар, а изкупната цена се движи около 250 лв. на тон. \r\n„Земеделските производители ще генерират големи загуби от слънчогледа и царевицата и тези площи в региона ще намаляват, докато не се направи нещо за поливното земеделие в областта. Трябва да се възстановят съоръженията от напоителните системи. Имаме помпени станции, които са останали от действащата напоителна система преди и в тази насока трябва да се предприемат вече конкретни мерки“, каза още Александър Александров.\r\nАнна ЛОЗАНОВА", "date": "2017.09.18", "title": "Александър Александров, Видински съюз на зърнопроизводителите: 200 кг от декар е добивът от слънчоглед в региона заради сушата"}
{"url": "http://www.focus-news.net/news/2017/09/18/2437098/blagoevgrad-obshtina-gotse-delchev-organizira-praznichen-kontsert-po-povod-109-ta-godishnina-ot-obyavyavaneto-na-nezavisimostta-na-balgariya.html", "text": "По повод 109-та годишнина от обявяването на Независимостта на България Община Гоце Делчев организира празничен концерт на Неврокопския ансамбъл за народни песни и танци – Гоце Делчев. Това съобщиха от пресцентъра на Общината. Концертът ще се състои на 22 септември от 18.30 часа в Градския парк.", "date": "2017.09.18", "title": "Благоевград: Община Гоце Делчев организира празничен концерт по повод 109-та годишнина от обявяването на Независимостта на България"}
{"url": "http://www.focus-news.net/news/2017/09/18/2437099/sarbiya-natovski-general-preporacha-da-se-formira-armiya-na-kosovo.html", "text": "Председателят на Военния съвет на НАТО генерал Петер Павел препоръча \"макар все още да няма постигнат договор между Белград и Прищина, да се пристъпи към формиране на армия на Косово\", предават белградските медии, като се позовават на съобщение на държавната албанска агенция АТА.\r\nЕлектронното издание Vesti-online уточнява, че чешкият генерал е коментирал бъдещето на армията на Косово в отговор на журналистически въпрос по време на съвместна пресконференция с началника на Генералния щаб на албанската армия генерал Бардил Колчаку.\r\nСпоред Kurir Генерал Павел е заявил още, че \"Североатлантическия алианс трябва да продължи да се придържа към политиката на \"отворени врати\" за прием на нови страни - членки.\"\r\nБелградският \"Правда\" акцентира, върху думите на генерал Павел, че \"Има няколко страни, които желаят да се присъединят към Алианса и полагат големи усилия за осъществяването на отбранителната реформа. Когато те достигнат необходимото ниво, разговорите да стартират и те да получат пълноправно членство\".  .Тереза Герова", "date": "2017.09.18", "title": "Сърбия: Натовски генерал препоръча да се формира армия на Косово"}
{"url": "http://www.focus-news.net/news/2017/09/18/2437100/kyustendil-mladi-hora-ot-grada-i-regiona-prodalzhavat-da-se-registrirat-kato-zanayatchii.html", "text": "Млади хора от Кюстендил и региона продължават да се регистрират като занаятчии. Това каза пред Радио „Фокус” – Кюстендил Даниела Стоянова, председател на Регионална занаятчийска камара – Кюстендил. По думите й, те се занимават с тенекеджийство, дърворезба, фризьорство и шивачество. „Интересното е, че имаме хора, които от доста години са практикували своите занаяти, но до момента не са били регистрирани, а сега са решили да се регистрират и да покажат своята дейност”, подчерта Стоянова. \r\nПо думите й, към някои от занаятите, които са изчезващи – шапкарство и коларство, няма интерес от страна на младите хора, защото те не се рентабилни. „Има други занаяти, към които младите хора имат интерес, някои от тях са наследствени”, каза Даниела Стоянова.\r\nВенцеслав ИЛЧЕВ", "date": "2017.09.18", "title": "Кюстендил: Млади хора от града и региона продължават да се регистрират като занаятчии"}
{"url": "http://www.focus-news.net/news/2017/09/18/2437101/premierat-boyko-borisov-ako-stane-voyna-balgariya-stava-tsel-kato-chlen-na-nato.html", "text": "Ако стане война, България става цел като член на НАТО. Това каза пред журналисти министър-председателят Бойко Борисов след откриването на офиса на Европейската инвестиционна банка (ЕИБ) в София, предаде репортер на Агенция „Фокус“. „България член на НАТО ли е? След като е член на НАТО и след като НАТО като основен военен противник приема Русия, нашата отбранителна доктрина е насочена срещу тях. Направих изключително много, за да излезе от дневния ред създаването на флотилии в Черно море. Провеждаме сухопътни учения навсякъде в Европа, както и най-големите в България цяло лято. В същото време сме казали - трябва да работим максимално добре, прагматично, за да има руски туристи, интерконектор за европейския газов хъб и да се борим заедно срещу тероризма“, заяви Борисов. По думите му затова на посещение идва в България и руският главен прокурор. „Когато си говорих с президента Путин и го помолих да върне руските туристи в България и той изпълни това свое задължение, той ми постави само едно условие: „Искам да се грижиш за сигурността им заедно с нашите и вашите служби, за да не се получи терористичен акт“. Виждате какво е в Европа всеки ден. В доклада военните са отразили това, което имаме като заплаха, ако стане война. Тогава България става цел като член на НАТО“, допълни Борисов. \r\nЗа това дали България ще поиска отпадането на санкциите срещу Русия, премиерът заяви, че това не са решения, които се взимат от една държава. „Позицията ни е ясна –  по-бързо Балканите да бъдат присъединени към ЕС. Между България, Хърватия, Словения, Австрия, Унгария и Румъния стоят Сърбия, Косово и Черна гора. Искаме всички да бъдем едно семейство. Тъй като България търпи много загуби от санкциите, очакваме да докараме през европейския газов хъб и руски газ, за да стане още по-мощен. Ние ще водим такава политика – прагматична, която да е в полза и на двете държави, и на целия ЕС. Разликата с предишните управляващи е, че първо поставяме ЕК, общият европейски интерес. Убеждаваме ги, че това европейски интерес“, каза още Бойко Борисов.\r\nЛюба АЛЕКСИЕВА", "date": "2017.09.18", "title": "Премиерът Бойко Борисов: Ако стане война, България става цел като член на НАТО"}
{"url": "http://www.focus-news.net/news/2017/09/18/2437102/d-r-veselin-bozhkov-krs-prez-poslednite-godini-ne-sa-konstatirani-smushteniya-i-zaglushavaniya-na-balgarski-radiopredavatelni-stantsii-po-chernomorieto.html", "text": "Всяка година извършваме планов мониторинг за оценка на електромагнитната обстановка и трансграничните излъчвания в обхватите за УКВ-ЧМ радиоразпръскване на радиосигнали в пограничните райони. Мога да кажа, че са постигнати немалко резултати. Това се потвърждава и от факта, че през последните години не са постъпвали жалби и не са констатирани смущения и заглушавания на български радиопредавателни станции по Черноморието. Това каза председателят на Комисията за регулиране на съобщенията (КРС) д-р Веселин Божков в интервю за Агенция \"Фокус\". „Има, разбира се, наличие на трансгранични излъчвания по Черноморието основно от Република Турция. Това се дължи както на голямата територия на турската държава, така и на множеството излъчващи обекти по крайбрежието на Черно море с голяма мощност (от 10 kW до 100 kW ефективно излъчена мощност). В същото време няма физическа преграда между двете съседни страни. Преобладаващата част от сигналите проникват директно през морето и то усилени, в резултат на аномалиите при разпространение на електромагнитните вълни над морска повърхност и получения т. нар. „вълновод“. Той позволява приемане на сигнали от много по-далечно разстояние от обикновеното“, обясни д-р Веселин Божков. Той отбеляза, че последните измервания са направени в градовете Бургас, Созопол и Несебър съвместно с представители на турските регулатори. „Не констатирахме смущаващи сигнали на точните честоти български радиостанции. Напротив – отчетохме значително по-малък брой турски радиопредавателни станции – в Бургас - 10, в Созопол - 13, в Несебър - 5. Не бяха регистрирани и смущения от турски телевизионни станции на цифровите телевизионни канали от зона Бургас“, заяви председателят на КРС.\r\nБожков коментира, че проникването на трансгранични излъчвания от радиопредавателни станции твърде много се влияе от околната температура, температурата на морската вода и състоянието на морето, като регистрираните нива се променят не само ежедневно, но и в рамките на едно денонощие. По думите му морето доста улеснява проникването на сигнали от чужди радиостанции от голяма разстояние, най-вече турски, но се регистрират и румънски, руски и украински станции. „Що се отнася до другите граници на България, планинският релеф се оказва естествена физическа преграда -  бариера, която не позволява свободното проникване на сигналите от съседните държави. Ето защо в тези райони няма наличие на толкова много на брой чужди радиопредавателни станции“, коментира той.  \r\nПредседателят на КРС добави, че при измерванията, които Комисията е направила, не са регистрирани румънски, сръбски и македонски трансгранични смущаващи сигнали от радиостанции, работещи на точните честоти на българските местни и национални радиопредавателни станции, обслужващи изследваните райони.\r\nСпоред него липсата на покритие с достатъчен брой български радио и телевизионни програми допълнително подсилва общественото настроение срещу наличието на турски предавателни станции. „КРС ежегодно анализира проблема с приемането на българските радио- и телевизионни програми и трансграничните смущения в пограничните райони, в резултат на което препоръчва радиостанциите в пограничните райони да увеличат ефективно излъчената мощност до 3000 W там където не се нарушава хигиенно-защитната зона. Където не е възможно повишаване на мощността препоръчваме да се преработи антенно-фидерната система, като се реализира многоетажна антена или да се увеличи ефективната височина на антената, или да се промени точката на излъчване. Но за да повиши дадено предприятие мощностите на предавателната си станция, то трябва да инвестира в техника, оборудване, нов предавател, нова антена. Това респективно насочва към друг проблем – финансирането“, каза още Веселин Божков.\r\nТой добави, че по въпроса с трансграничните смущения на българските радио- и телевизионни програми е необходимо засилване на комуникацията и сътрудничеството със съседните ни държави. „Усилията на българската администрация дават резултат само при разбиране и съдействие от страна на съседните ни държави. В противен случай, постиганите договорености остават без последващи действия и на практика не решават проблема с трансграничните смущения“, отбеляза председателят на КРС.\r\nВесела ПЕТРОВА", "date": "2017.09.18", "title": "Д-р Веселин Божков, КРС: През последните години не са констатирани смущения и заглушавания на български радиопредавателни станции по Черноморието"}
{"url": "http://www.focus-news.net/news/2017/09/18/2437103/sliven-1000-dobrovoltsi-se-vklyuchiha-v-kampaniyata-da-izchistim-balgariya-zaedno-sabran-e-9-400-kg-otpadak.html", "text": "Около 1000 доброволци от община Сливен се включиха в кампанията „Да изчистим България за един ден”. 9 400 кг отпадък е събран и транспортиран до регионалното депо за битови отпадъци в с. Хаджи Димитрово. Това съобщиха от пресцентъра на Община Сливен. За шеста поредна година Общината подкрепя инициативата. Еколозите посочиха местата за почистване в града и околностите и раздадоха чували и ръкавици. В акцията се включиха кметът на Сливен Стефан Радев и неговите заместници, общински служители, доброволци от Младежкия дом, БЧК, клубове по интереси, граждани.\r\n„Общината е предприела мерки по ликвидиране на нерегламентираното сметище на бившето летище Бършен. Инспектори от дейност „Опазване на околната среда” извършват проверки в района и на нарушителите ще бъдат съставени актове по Наредба на община Сливен за управление на отпадъците”, каза Николай Бакърджиев, началник отдел „Екология” в Община Сливен.\r\nКметът Стефан Радев посочи пред журналисти, че в бюджета има заделени близо 200 000 лв. за почистване на нерегламентирани сметища. „За съжаление има такива сметища във всички селища в общината и там, където са образувани, ги чистим, но няма как да сложим през 100 метра хора, които да запазят чистотата”, посочи кметът. Той подчерта, че е въпрос на отношение на гражданите към това, което имаме като природна даденост и трябва да го пазим.\r\nОт Община Сливен напомнят, че изхвърлянето на строителните отпадъци е разрешено само на площадки за рециклиране, притежаващи разрешителни документи, съгласно Закона за управление на отпадъците. Площадката в Сливен е частна собственост – на фирма „В – 5555” ЕООД. Намира се в кв. „Дебелата курия”. Организацията осигурява контейнери за строителни отпадъци, като до 1 тон отпадък се приема безплатно. Битовите отпадъци се извозват до регионалното депо в с. Хаджи Димитрово.", "date": "2017.09.18", "title": "Сливен: 1000 доброволци се включиха в кампанията „Да изчистим България заедно” – събран е 9 400 кг отпадък"}
{"url": "http://www.focus-news.net/news/2017/09/18/2437104/ombudsmanat-maya-manolova-shte-podam-petitsiya-v-evropeyskiya-parlament-s-koyato-shte-nastoyavam-za-evropeysko-zakonodatelstvo-za-opredelyane-na-standart-za-hranite.html", "text": "Смятам да подам петиция в Европейския парламент, с която да покажем, че българските граждани не приемат наличието на двойни стандарти на хранителните продукти за страните от Европа, и да настояваме за европейски законодателство за определянето на тези стандарти. Това каза омбудсманът Мая Манолова по време на обществената дискусия под надслов „Европа на два стандарта при храните – защитени ли са правата на българските потребители“, посветена на разликите в качеството на храните в държавите от Западна и Източна Европа, предаде репортер на Агенция „Фокус“. Манолова обясни, че в момента има изисквания продуктите да са безопасни и в етикетите да бъде отразено съдържанието им, но няма забрана за продаването на един и същи продукт с различни показатели в различните страни. „Аз съм категорична, че е нужна промяна в Европейското законодателство. Промяна на закона трябва да бъде в три точки – първо да се забрани продаването на стоки с една и съща марка, но с различно съдържание в различни точки на Европа, второ, да бъде създаден ясен механизъм за контрол. И трето - предвиждане на сериозни санкции срещу нарушителите на тези правила. Оптимисти сме че това е възможно особено след изказването на г-н Юнкер в средата на миналата седмица“, каза омбудсамнът.\r\nПо думите ѝ темата е чувствителна и болезнена за българските граждани. „Позицията ми на национален омбудсман е пределно ясна – наличието на двойни стандарти на храните е не само дискриминация, но и обида за българските граждани. Различното качество на една и същия марка в различните страни на Европейския съюз е дискриминация за част от европейските граждани. В момента сме заплашени от това към заплахата „Европа на две скорости“ да се добави и „Европа на два стандарта“, каза още тя.\r\nМанолова обясни, че на българските граждани трябва да се даде отговор на въпросите какви точно са разликите в стандартите и как влияят те върху здравето. „За това изготвихме едно опростено потребителско проучване как стоки под един и същ бранд се предлагат в три европейски столици – Берлин, Виена и София. Изследваме и сравняваме съставките, посочени в етикетите, и цените, като продуктите са закупени от магазините на една и съща верига. Това потребителско проучване показа, че има храни, включително такива за деца, които в София са с доста по-висока цена. Например едно конкретно детско пюре в София се предлага с по-високо ниво на съдържание на различно олио (3,4% за сравнение на Запад, където е 0,9%) и по-висока цена от тази в Берлин и Виена. Най-популярната газирана напитка пък в страните на Запад се произвежда със захар, а в България с фруктозо-глюкозен сироп.“\r\nПетицията беше подписана по време на дискусията от омбудсмана Мая Манолова, министърът на земеделието и храните Румен Порожанов и евродепутатите, които присъстваха в залата. Възможност да подпишат имаха и всички, които взеха участие във форума.\r\nЦветилена СИМЕОНОВА", "date": "2017.09.18", "title": "Омбудсманът Мая Манолова: Ще подам петиция в Европейския парламент, с която ще настоявам за европейско законодателство за определяне на стандарт за храните"}
{"url": "http://www.focus-news.net/news/2017/09/18/2437105/plovdiv-s-vazstanovka-posreshtaneto-na-tsar-ferdinand-v-plovdiv-gradat-shte-otbelezhi-109-godini-ot-obyavyavaneto-na-nezavisimostta-na-balgariya.html", "text": "С възстановка „Посрещането на цар Фердинанд в Пловдив“ на 22 септември градът ще отбележи 109 години от обявяването на Независимостта на България. Това съобщиха за Радио „Фокус“ – Пловдив от дирекция „Култура и културно наследство“ в Общината. Тържествената програма ще започва в 10.00 часа с молебен в храм „Св. Неделя“ в града, организиран от Сдружение „Център Петко Каравелов“. От 10.30 часа ще бъдат поднесени венци и цветя пред паметната плоча на Александър Малинов, намираща се непосредствено до храма. По същото време на пл. „Централен“ в Пловдив ще се състои възстановка на събитията от 1908 г., когато Цар Фердинанд е посрещнат на площада и пред събралото се множество е прочетен манифестът, с който е обявена Независимостта на България. Възстановката се организира от комитет „Родолюбие“. След края на събитието, в 11.30 часа участниците и публиката заедно ще извървят пътя до „Колоната на Независимостта“ в градинката на площад „22 септември“, където ще се бъдат положени венци и цветя.\r\nВ Тържественото отбелязване на 109-ата годишнина от обявяването на Независимостта на България ще участват също Духов оркестър – Пловдив, почетна рота от комитет „Родолюбие” и венценосци. Слово по повод годишнината ще произнесе историкът доц. Симеон Кацаров, а водещ на церемонията ще бъде актьорът от Драматичен театър – Пловдив Ивайло Христов.\r\nТони МИХАЙЛОВ", "date": "2017.09.18", "title": "Пловдив: С възстановка „Посрещането на цар Фердинанд в Пловдив“ градът ще отбележи 109 години от обявяването на Независимостта на България"}
{"url": "http://www.focus-news.net/news/2017/09/18/2437106/voa-yadrenite-ambitsii-na-severna-koreya-zasenchvat-godishnoto-obshto-sabranie-na-oon.html", "text": "От понеделник световните лидери започват да се събират в Ню Йорк за 72-то Общо събрание на ООН, на което държаният глава на САЩ Доналд Тръмп ще дебютира, а севернокорейският ядрен въпрос ще бъде на първо място в дневния ред на обсъжданията, коментира радио Voice of America.\r\nСъветът за сигурност на OON  прие допълнителни икономически санкции срещу  Пхенян само преди седмица, в отговор на предполагаемо изпитание на водородна бомба. Тръмп обаче подчерта, че приетата резолюция, която самият Вашингтон предложи, „не е голяма работа“. \r\nАмериканският президент многократно заяви, че ще запази военната опция за разрешаване на проблема. \r\n„Това, което е наистина важно със Северна Корея, е, че ние се опитваме да прокараме колкото се може повече дипломатически възможности, отколкото ние\", заяви Ники Хейли, посланик на САЩ в ООН. Тя добави, че ако международният икономически натиск не сработи и Северна Корея продължава с ядрените си опити, ООН едва ли може да направи нещо повече, за да я спре.Тереза Герова", "date": "2017.09.18", "title": "VOA: Ядрените амбиции на Северна Корея засенчват годишното Общо събрание на ООН"}
{"url": "http://www.focus-news.net/news/2017/09/18/2437107/v-nim-shte-se-provede-lektsiya-na-tema-ot-fonda-na-natsionalniya-istoricheski-muzey-istoricheski-sabitiya-ot-vremeto-na-tretoto-balgarsko-tsarstvo-otrazeni-v-poshtenski-kartichki-i-snimki.html", "text": "От 11.00 часа на 20 септември в Националния исторически музей (НИМ) ще се проведе публичната лекция на главния уредник от НИМ Мария Златкова на тема „От фонда на Националния исторически музей - исторически събития от времето на Третото българско царство, отразени в пощенски картички и снимки\". Това съобщиха от пресцентъра на НИМ. Лекцията ще бъде посветена на темата какви снимки и пощенски картички, свързани с Деня на Независимостта на България – 22 септември, както и с други важни исторически събития, се съхраняват във фондовете на Националния исторически музей.\r\nНационалният исторически музей разполага с богат фотоархив от над 3 хил.снимки, групирани в  няколко големи теми – обществено-политически личности, дейци на културата, Балканските войни (1912-1913) и Първата световна война (1914-1918), както и събития от българския обществено-политически живот през периода 1878-1944 г.\r\nНякои от тези сюжети се повтарят и в съхраняваните стари пощенски картички, които са общо 550 на брой. Към тях следва да добавим и богатата колекция от изгледи от България (селища, културни и природни забележителности), изгледи от градове извън пределите на България, свързани с българската история, картички с етнографски сюжети, както и поздравителни картички по повод на различни празници. Всички тези раздели са включени в книгата „Пощенски картички от периода 1878-1944г. Из фонда на Националния исторически музей”,  с автор гл. уредник от НИМ Мария Златкова, която също ще бъде представена по време на лекцията. \r\nСъбитието е част от политиката на НИМ да обнародва за широката публика своите колекции. От началото на годината музеят започна да издава поредицата „Колекциите на Националния исторически музей”, като досега са излезли от печат 13 книжки.", "date": "2017.09.18", "title": "В НИМ ще се проведе лекция на тема „От фонда на Националния исторически музей - исторически събития от времето на Третото българско царство, отразени в пощенски картички и снимки\""}
{"url": "http://www.focus-news.net/news/2017/09/18/2437108/stara-zagora-zhitelite-na-obshtinata-sabraha-nad-4-tona-otpadatsi-v-kampaniyata-da-izchistim-balgariya-zaedno.html", "text": "Над 4 тона отпадъци бяха събрани в община Стара Загора, по време на проведената инициатива „Да изчистим България заедно”. Това съобщиха от пресцентъра на Община Стара Загора. Общо  4180 кг. отпадъци бяха извозени от сметосъбиращата фирма ДЗЗД „Грийн Партнърс – БКС“.\r\nВ деня на почистването се включиха 687 доброволци от 16 учебни заведения и училища, 4 фирми и ведомства и 17 неправителствени организации.\r\nБяха изчистени и 2 нерегламентирани сметища, съобщи Гино Гинов, ръководител на общинското звено „Чистота“. За пореден път Община Стара Загора създаде организация и осигури за гражданите 10 000 полиетиленови чувала и 10 000 чифта ръкавици за еднократна употреба, които бяха раздавани в административните бюра. Гражданите имаха възможност сами да избират кои междублокови пространства, детски  или спортни площадки да почистват. По време на кампанията, операторът на Регионалното депо за битови отпадъци Консорциум „РСУО Стара Загора“ приемаше за депониране събраните от гражданите отпадъци безвъзмездно.", "date": "2017.09.18", "title": "Стара Загора: Жителите на общината събраха над 4 тона отпадъци в кампанията „Да изчистим България заедно”"}
{"url": "http://www.focus-news.net/news/2017/09/18/2437109/plovdiv-otkriha-zalata-s-peperudite-v-prirodonauchniya-muzey.html", "text": "Откриха Залата с пеперудите в Природонаучния музей в Пловдив, предаде репортер на Радио „Фокус” - Пловдив. „Това е първата зала Тропик в България, която представлява естествена джунгла, с пеперуди, които хвърчат в реална и близка да естествената им среда”, посочи д-р Огнян Тодоров, директор на Регионален природонаучен музей – Пловдив. Залата е с размери 11 х 8 метра, с мостче, водопад, малка рекичка и езеро и около 50 вида растения, които наподобяват тропическа джунгла: палми, орхидеи, папрат и др. Посетителите могат да се разхождат по цялата зала. В нея има 16 вида атрактивни тропически пеперуди, като в момента са се излюпили около 250 и продължават да се излюпват нови. Очаква се те да станат 400, за да запълнят плътно пространството. „На две седмици музеят ще поръчва нови пеперуди, тъй като те имат кратък жизнен път”, каза Тодоров. „Всеки понеделник излиза списък от английския доставчик и ние ще поръчваме пеперуди”, добави директорът. Стремежът ще е в залата да има постоянно присъствие на голямо количество пеперуди, за да впечатляват посетителите. „Това е единствената зала в България, подготвена по този начин и най-амбициозният подобен проект”, каза още Огнян Тодоров. Той уточни, че е било изключително трудно да се пресъздадат условията, които да наподобяват джунгла.\r\nДа момента инвестицията в залата е около 70 000 лева за нейното оборудването. Вентилационната и напоителна инсталация са изключително скъпи за поддържане. Цените за посетителите ще са 2 лева за деца и 4 лева за възрастни. Залата е с ограничен достъп. Двама уредници в музея ще придружават групи от по 10 души, като ще изнасят лекции за видовете пеперуди и растения. Залата започва работа от днес. Музеят ще работи без почивен ден.\r\nЗа откриването на залата дойде и зам.-министърът на културата Амелия Гешева. Присъства и кметът на Пловдив Иван Тотев, неговият заместник Стефан Стоянов и районният кмет на Район „Централен“ Георги Стаменов.\r\nЦветана ТОНЧЕВА", "date": "2017.09.18", "title": "Пловдив: Откриха Залата с пеперудите в Природонаучния музей"}
{"url": "http://www.focus-news.net/news/2017/09/18/2437110/kyustendil-folk-dzhaz-formatsiya-shte-iznese-kontsert-po-povod-nezavisimostta-na-balgariya.html", "text": "„Фолк-джаз формация” ще изнесе концерт по повод Независимостта на България в Кюстендил. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. По думите й, първоначално в програмата е трябвало да участва хор „Ален Мак” от Благоевград, но поради здравословен проблем на един от членовете на хора, концерт в Кюстендил ще изнесе „Фолк-джаз формация” към Нов български университет с диригент доцент доктор Георги Петков. Отбелязването на 109-години от Независимостта на България ще започне от 11.00 часа на 22 септември на площад „Велбъжд”. Програмата предвижда празнично слово и поднасяне на венци и цветя на паметника „Булаир”.\r\nВенцеслав ИЛЧЕВ", "date": "2017.09.18", "title": "Кюстендил: „Фолк-джаз формация” ще изнесе концерт по повод Независимостта на България"}
{"url": "http://www.focus-news.net/news/2017/09/18/2437111/premierat-boyko-borisov-samnyavam-se-che-gripen-sa-nay-dobrite-iztrebiteli.html", "text": "Съмнявам се, че \"Грипен\" са най-добрите изтребители. Това каза пред журналисти министър-председателят Бойко Борисов след откриването на офиса на Европейската инвестиционна банка (ЕИБ) в София, предаде репортер на Агенция „Фокус“. „До изтребителите ли е опряла в момента армията? Тези изтребители за какво ни трябват в момента? Първо ни трябва сухопътна техника. Такава ни е доктрината. Трябват ни кораби, изтребители. Всичко това е минимум 10 млрд. лв. Когато поставиш въпроса така: „Йок, веднага да се платят“, трябва да кажеш, ако си отговорен, откъде ще отрежеш. Спечелихме изборите, защото казахме двойно увеличение на учителските заплати. В мандата ние го правим. Патриотите казаха, че искат минималните пенсии, правим ги. Искаме много от инфраструктурните проекти да ги завършим, защото икономиката и индустрията са тези, които правят вече 4% ръст. Виждате един Пловдив, който е един от моторите в индустрията без околовръстното си шосе, вече се задъхва“, коментира Борисов. \r\n„Тунелът под Шипка, АМ „Хемус“ - нищо не отлагаме, изведнъж се оказа, че за един месец се смениха всички военни експерти и веднага - без въоръжението 1,5 млрд., с въоръжението - 3 млрд. Ами като извадим 3 млрд. сега, което от всичкото изброено, какви заплати, на кой ще вдигнем?. Съмнявам се, че това са и най-добрите изтребители. Затова искаме сега, има парламентарна комисия, да се направи оценка“, каза още  той. Премиерът добави, че като дойде тази оценка при тях, ще режат от бюджетите на другите министерства и ще дават за отбрана. „Да видим със 7 самолета каква отбрана толкова ще се постигне в България, каква сигурност. Ще победят във въздушен бой кои? Срещу кой ще ги изправим? Тези изтребители кои други ще свалят? Питам ви аз, не мога ли да задам един въпрос, вие сте публични медии. Като не сте експерти, и аз не съм. Затова като премиер искам да разделя и да има и за учители, и за пенсионери, и за артисти, и за военни, и за МВР, и за пожарникари, санитари, доктори. Всичките искат“, каза още Бойко Борисов.\r\nЛюба АЛЕКСИЕВА", "date": "2017.09.18", "title": "Премиерът Бойко Борисов: Съмнявам се, че \"Грипен\" са най-добрите изтребители"}
{"url": "http://www.focus-news.net/news/2017/09/18/2437112/dobrich-obshtinata-otchita-izpalnenieto-na-godishnata-programa-za-upravlenie-i-razporezhdane-s-imoti-obshtinska-sobstvenost-za-2016-godina.html", "text": "Община град Добрич отчита изпълнението на годишната програма за управление и разпореждане с имоти, общинска собственост, за 2016 година, предаде кореспондентът на Радио „Фокус” – Варна. Отчетът ще бъде разгледан и гласуван на утрешното редовно заседание на Общинския съвет (ОбС) на Добрич. В община Добрич през 2016 г. са съставени 48 акта за имоти- частна общинска собственост, и 20 акта за имоти- публична общинска собственост, е посочено в отчета. Проведени са  7 търга за отдаване под наем, от които 1 е за отдаване под наем на общински места и обекти, а 6 - за отдаване под наем на части от имоти, общинска собственост, сключени са 20 договора. Общо постъпилите приходи от наем на имущество за 2016 г. са в размер на 632 886 лева, без включен ДДС. Общо постъпилите приходи от наем на земя са в размер 252 658 лева. \r\nПостъпилите приходи от наем на полски пътища за 2016 г. са в размер на  2 066 лева. Приходи от наем на пасища и мери - 410 лева. По основание отдаване под наем на общински земеделски земи постъпилите приходи са в размер 3 427 лева. Общо постъпилите приходи от продажба на земя, включително прекратяване на съсобственост и придобиване право на собственост, са в размер на 245 389 лева. Общината отчита постъпили приходи от учредяване право на строеж, пристрояване или надстрояване в размер на 33 606 лева. През 2016 г. действащите концесионни договори са 60, като е извършван постоянен текущ контрол по изпълнението им, осъществени са проверки и са съставени констативни протоколи. В проверените обекти са вложени средства в размер на 21 246,48 лева за поддръжка, ремонт и инвестиции и са запазени 202 постоянни и 27 сезонни работни места, е посочено още в отчета. \r\nОтчетените приходи от концесии за миналата година са в размер на 228 067 лева с ДДС при планирани приходи в размер на 250 000 лева с ДДС. Изпълнението е 91,23 %. Неизпълнението се дължи на неплащане по концесионни договори, като са предприети необходимите мерки. Вносител на докладната записка относно отчета за изпълнението на годишната програма за управление и разпореждане с имоти, общинска собственост, за 2016 година е кметът Йордан Йорданов. Детайлна информация е публикуваната на сайта на Община град Добрич в рубриката „Общински съвет“, подлинк „Докладни записки“ – приложения към отделните точки към дневния ред на заседанието на ОбС. \r\nЖулиета НИКОЛОВА", "date": "2017.09.18", "title": "Добрич: Общината отчита изпълнението на годишната програма за управление и разпореждане с имоти, общинска собственост, за 2016 година"}
{"url": "http://www.focus-news.net/news/2017/09/18/2437113/dimitar-nikolov-kmet-na-burgas-s-otkrivaneto-na-noviya-korpus-kam-dg-chayka-se-reshava-nedostigat-na-yaslenite-grupi-v-zhk-meden-rudnik.html", "text": "С водосвет официално бе открит новият корпус към ДГ „Чайка“ в най-големия жилищен комплекс „Меден рудник“, предаде кореспондент на Радио „Фокус“. Водосветът бе отслужен от отец Емилиян, председател на църковното настоятелство на храм „Свети Николай Чудотворец“ в комплекса. Богата програма от песни и танци представиха възпитаниците на детското заведение, след което официалните гости, сред които кметът на Община Бургас Димитър Николов, зам.-кметът Йорданка Ананиева и заедно с директора Димитринка Топалова прерязаха лентата на новата сграда.\r\nОбщо 102 деца от 1- до 6-годишна възраст, разделени в три ясленски и една градинска група, ще посещават новия корпус. Той е изграден със средства по проект „Подобряване на качеството на образованието чрез модернизация на образователната инфраструктура“. Корпусът разполага с голям спортен комплекс, който включва плувен басейн, зала за физическо възпитание, фитнес зала. Навън са обособени площадки за игра, театрална и амфитеатрална зали. Откриват се 17 нови работни места.\r\nКметът Димитър Николов каза по време на тържеството, че най-важното е, че недостигът на яслените групи в ж.к. „Меден рудник“ е решен. „Новата придобивка е най-вече дело на зам.-кмета Йорданка Ананиева, на директора „Образование“ Веселина Таралова и на директора на детската градина Димитринка Топалова. Всеки квадратен метър обследваха, промениха по време на строежа така, че да се адаптира и да се получи една перфектна със съвременна климатизация детска градина. Детска градина, където еднакво сме обърнали внимание на спорта и на изкуствата“, каза още Николов.\r\nНа тържеството присъстваха още зам.-областният управител Севдалина Турманова, Магдалена Манолова, директор ЦАУ „Възраждане“, архитектите на проекта, народни представители и общински съветници.\r\nМария РУСЕВА", "date": "2017.09.18", "title": "Димитър Николов, кмет на Бургас: С откриването на новия корпус към ДГ „Чайка“ се решава недостигът на яслените групи в ж.к. „Меден рудник“"}
{"url": "http://www.focus-news.net/news/2017/09/18/2437114/evrodeputatat-emil-radev-e-na-ofitsialno-poseshtenie-v-tunis.html", "text": "Българският евродепутат от ЕНП-ГЕРБ Емил Радев заминава на официално посещение в Тунис като част от делегация на Комисията по граждански свободи, правосъдие и вътрешни работи на Европейския парламент. Темите, които ще бъдат обсъдени по време на визитата, са миграционната криза и управлението на границите. Това съобщиха от пресцентъра на ПП ГЕРБ – Варна.\r\nЕвродепутатите ще се срещнат с министъра на външните работи и с министъра на вътрешните работи на Тунис, както и с парламентаристи и представители на неправителствени организации. По време на срещите ще бъде обсъдена ситуацията в Тунис и Либия, прилагането на Партньорството за мобилност между ЕС и Тунис, както и водените преговори за визова либерализация и споразумение за реадмисия между ЕС и Тунис.\r\nЕвродепутатите ще се запознаят още с проекти, финансирани от Европейската комисия в сферата на миграцията и граничния контрол, особено свързани със засилване на контрола на границата между Тунис и Либия и средиземноморската граница, както и с дейността на европейската военноморска мисия в Средиземно море EUNAVFOR Med Sophia.", "date": "2017.09.18", "title": "Евродепутатът Емил Радев е на официално посещение в Тунис"}
{"url": "http://www.focus-news.net/news/2017/09/18/2437115/pregled-na-mezhdunarodnite-novini-do-13-chasa-agentsiya-fokus.html", "text": "От 2013 г. властите на Кипър са успели да донесат на страната повече от четири милиарда евро, продавайки европейско гражданство по схемата „златна виза“, показва разследване. Съгласно данните, сред получилите кипърски паспорт са руски олигарси и представители на украинския елит, обвинени в корупция.\r\nКипърският паспорт дава право на притежателите му да живеят и работят във всички държави от Европейския съюз, като в замяна притежателите му са длъжни да направят инвестиции в островната държава. Вестникът привежда информация, съгласно която в разглеждания период кипърските власти са дали разрешение за издаването на повече от 400 паспорти по схемата.\r\nСписъкът с имената на онези, които са се възползвали от тези схеми, е представен пред редакцията. Той включва известни известни бизнесмени и лица със значително политическо влияние. Техните имена не се разкриват.\r\n*** Само седмица преди провеждане на референдума за независимост в Иракски Кюрдистан, турската армия организира внезапни военни учения в близост до границата с Ирак.\r\nМаневрите започват в понеделник, 18 септември, в близост до град Силопи, провинция Шърнак. Военните на Анкара не представиха подробности за ученията, но увериха, че антитерористичните операции в региона ще се провеждат паралелно с маневрите. \r\nРеферендумът за независимост на иракските кюрди ще се състои на 25 септември. Дори и да бъде признат за валиден, плебисцитът няма да доведе до независимост на Иракски Кюрдистан, тъй като няма правна сила. Местните власти обаче твърдят, че ще го използват, за да окажат натиск върху правителството в Багдад да седне на масата на преговори и да обсъди с тях въпроса за отделянето на автономния регион. \r\nАнкара се противопостави на референдума, заявявайки, че той ще навреди на териториалната цялост на Ирак и ще има отрицателни последици за сигурността в региона.\r\n*** Косовските власти блокираха достъпа до уебсайт, свързан с „Ислямската държава“, който публикува терористична пропаганда на албански език.\r\nИнтернет сайтът, наречен Hilafeti, е обявен от администраторите му като официална страница на терористичната групировка за Косово. \r\nПо-рано, след разпространяването на медийни доклади, косовската полиция деактивира уебсайта. По-късно обаче той отново бе активиран. Последната новина, публикувана на него, е свързана с последната терористична атака в британската столица.\r\n*** На 21 септември в седалището на ООН в Ню Йорк ще се проведе международна министерска среща за Сирия. В кулоарите на 72-то Общо събрание на международната организация ще бъдат обсъдени проблемите на близкоизточната република. Това разкри постоянният представител на Руската федерация при ООН Василий Небензя.\r\nДипломатът поясни, че срещата ще се състои по инициатива на Европейския съюз и подчерта, че тя няма отношение към Международната група за подкрепа на Сирия, включваща около 20 държави, ООН и Лигата на арабските държави.\r\n*** Тропическата буря „Мария“, която се заформи в Атлантическия океан, се засили до ураган от първа степен и заплашва да удари множество острови в Карибския регион само две седмици, след като бе връхлетят от мощния „Ирма“.\r\nВ Гваделупа, Доминиканска република и Сейнт Китс и Невис вее бяха издадени предупреждения за опасност от урагана. По данни на Националния център на САЩ за наблюдение на ураганите, ветровете на „Мария“ достигат скорост до 225 километра в час. Експертите се опасяват, че движението на урагана наподобява това на „Ирма“.\r\n*** По-малко от седмица преди провеждането на изборите за федерален парламент, в Германия започва опипването на почвата за възможни коалиционни партньори в Бундестага.\r\nВ края на миналата седмица „Зелени“ и Свободната демократическа партия (СвДП) още веднъж припомниха, че може да станат коалиционни партньори на победилата в парламентарния вот партия. На извънредни конгреси двете политически сили подчертаха, че ще се борят за спечелването на третото място в изборите. Съюзът (ХДС/ХСС) и Германската социалдемократическа партия (ГСДП) са двете водещи партии в страната, показват за пореден път проучванията на общественото мнение. Трета по сила партия обаче може да стане както „Алтернатива за Германия“, така и „Левица“, уточняват от редакцията.\r\n*** Преодоляването на последиците от екологичната катастрофа по крайбрежието на Атина, предизвикана от разлив на петрол след потъването на танкер, ще струват на гръцкото правителство 500 млн. евро.\r\nОгромните щети край Пирея се сблъскаха с безразличието на правителството, което не е реагирало, и в района на Саламис остава огромен нефтен разлив. След предварителна оценка на местните търговски асоциации и организации новата ситуация ще доведе до големи проблеми в региона, който и без това е слабо развит, натоварен е със социални проблеми и е в затруднено положение поради безработицата. Брутният вътрешен продукт в региона може да понесе загуби до 500 млн. евро, се казва в медийния доклад.\r\nМалкият танкер „Агия Зони 2\" потъна на 10 септември при опит да пусне котва край брега на остров Саламина, близо до главното пристанище на Пирея. Плавателният съд транспортираше 2200 тона петрол и 370 тона дизелово гориво.\r\n***", "date": "2017.09.18", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/09/18/2437116/ministar-rumen-porozhanov-vaprosat-s-dvoynoto-kachestvo-na-hranitelnite-produkti-mozhe-da-bade-reshen-samo-s-edinna-evropeyska-regulatsiya.html", "text": "Въпросът с двойното качество на хранителните продукти може да бъде решен само с единна европейска регулация. Това каза министърът на земеделието и храните Румен Порожев по време на обществената дискусия под надслов „Европа на два стандарта при храните – защитени ли са правата на българските потребители“, посветена на разликите в качеството на храните в държавите от Западна и Източна Европа, която беше организирана от омбудсмана Мая Манолова, предаде репортер на Агенция „Фокус“.\r\n„Темата не е нова, но през последните месеци започна да се приема много по-сериозно. Преди време ние направихме две съпоставки с много проби, тествахме много продукти, но при повечето от тях съставките бяха в допустимите норми, което значи, че не са опасни за здравето на хората и не е нужно да се приемат драстични мерки. Това, което тогава ни направи впечатление при съпоставката на цените, е, че има обезпокоителни завишения в някои от детските храни и в някои от шоколадовите изделия – между 30% и 70%. Безспорно не трябва да съществува двойно качество, но това законово не може да бъде уредено, без да има единна европейска регулация. За това всяка една инициатива в тази посока показва солидарността на страните, които са потърпевши, защото имаме схема за различно третиране на потребителя и нелоялни търговски практики. След това, което чухме от г-н Юнкер, очакваме да започне да се работи в тази посока.“, каза той.\r\nМинистър Порожанов обясни, че Министерството на земеделието и структурите към него ще продължават да следят и да поддържат цялата организация на кампанията, която започна днес с подписването на декларацията.\r\nЦветилена СИМЕОНОВА", "date": "2017.09.18", "title": "Министър Румен Порожанов: Въпросът с двойното качество на хранителните продукти може да бъде решен само с единна европейска регулация"}
{"url": "http://www.focus-news.net/news/2017/09/18/2437117/pazardzhik-detska-igra-e-prichina-za-pozhara-v-blizost-do-hotelski-kompleks-vav-velingrad.html", "text": "Детска игра е причина за пожара в близост до хотелски комплекс във Велинград, съобщи за Радио „Фокус“ – Пазарджик говорителят на Областната дирекция на МВР Мирослав Стоянов. Той уточни, че вчера в ранния следобед в РС ПБЗН - Велинград е получен сигнал за възникнал пожар в близост до хотелски комплекс и ресторант във Велинград. „Огънят е тръгнал от неизползван строителен фургон, обхванал съседна дървена пристройка и сухи треви и храсти. Незабавно към мястото е насочен екип на пожарната в курортния град. След няколко часа работа огнеборците, подпомогнати и от тежка техника, са успели да потушат пожара. Огънят засегнал част от фургона и пристройката, но е спасена съседната сграда, както и намиращ се в близост горски масив“, обясни Стоянов. Той допълни, че на местопроизшествието бил извършен оглед от дежурна група при Районно управление „Полиция“ – Велинград. В хода на разследването е станало ясно, че две малолетни момчета са предизвикали пожара при игра с кибрит във фургона. С децата работи инспектор „Детска педагогическа стая“.\r\nВаня НИКОЛОВА", "date": "2017.09.18", "title": "Пазарджик: Детска игра е причина за пожара в близост до хотелски комплекс във Велинград"}
{"url": "http://www.focus-news.net/news/2017/09/18/2437118/afp-varhovniyat-sad-na-irak-razporedi-suspendirane-na-referenduma-v-kyurdistan.html", "text": "В понеделник Върховният съд на Ирак разпореди суспендиране на референдума за независимост на Кюрдистан, насрочен за 25 септември, предава AFP.\r\n„Върховният съд е издал заповед да се преустанови организирането на референдума, насрочен за 25 септември... докато не разгледа жалбите, които е получил по този плебисцит, той се счита за противоконституционен\", се казва в изявление.Тереза Герова", "date": "2017.09.18", "title": "AFP: Върховният съд на Ирак разпореди суспендиране на референдума в Кюрдистан"}
{"url": "http://www.focus-news.net/news/2017/09/18/2437119/premierat-boyko-borisov-otnasyam-se-s-golyamo-uvazhenie-kam-rumen-radev-no-toy-veche-ne-e-shef-na-vvs-a-prezident-na-vsichki-balgari.html", "text": "Отнасям се с голямо уважение към Румен Радев, но той вече не е шеф на ВВС, а президент на всички българи. Това каза пред журналисти министър-председателят Бойко Борисов след откриването на офиса на Европейската инвестиционна банка (ЕИБ) в София, предаде репортер на Агенция „Фокус“. „Казва, че искам да проваля или сме подвластни на лобисти, а аз не съм. За 1 месец едно служебно правителство направи сделка за поне 3 млрд. 16 години се пазарим за изтребители, можеха да изчакат 16 дни. Дали сме на парламента да провери дали това са единствените два изтребителя. Няма някой, който да каже, че един F-16 да речем или други самолети да не са също участници в този конкурс. Не са втора ръка, защото има и нови. Като са по-скъпи има едни „Скорпион“ пък за 20 млн. евро. Защо не вземем тях? Защо изведнъж се хвърлихме на най-скъпите самолети? Когато правим обществени поръчки, какви взимаме? Шкоди, Фолксвагени“, коментира Борисов. По думите му Чехия и Унгария не са платили като нас 1,3 млрд. за американски централи, 1,2 млрд. за „Белене“ само миналата година. „Ако не ги бяхме платили с тези 3 млрд. щяхме да купим самолетите. Ще вземем самолети, но моряците искат и кораби. Когато дойде първото правителство на власт, купихме „Спартан“, платихме „Пантер“, „Кугър“. Даже два еърбъса платихме правителствени. От къде да вземем повече? Искам да ги купим днес и ще опоскаме целия фискален резерв, само че това се наблюдава от тези, които очакваме да ни поканят в чакалнята на еврозоната. В същото време ЕК разработва цял план, по който може да бъде финансирана отбраната. Ние бързаме веднага да платим тези 3 млрд.“, добави премиерът. Той подчерта, че тези „Грипен“-и са без въоръженията. „Веднъж купувахме едни „Спартан“-и без нищо, едни „Кугър“-и без въоръжения. Мога да хвана бас, че „Грипен“ са без въоръжение. \r\nНа въпрос колко време ще отнеме връщането на процедурата по избор на самолет на ниво \"оферти\", премиерът отговори: „Не се занимавам с оферти. Не съм лобист и не мога да кажа, че за 1 месец мога да направя подобно нещо. Който може, го направи“.\r\nЛюба АЛЕКСИЕВА", "date": "2017.09.18", "title": "Премиерът Бойко Борисов: Отнасям се с голямо уважение към Румен Радев, но той вече не е шеф на ВВС, а президент на всички българи"}
{"url": "http://www.focus-news.net/news/2017/09/18/2437120/burgas-nemskata-gimnaziya-gyote-be-domakin-po-proekta-starring-together-in-our-film-po-programata-erazam.html", "text": "Немската гимназия „Гьоте“ в Бургас беше домакин по проекта „Starring together in our film“ по програмата Еразъм+, съобщиха от пресцентъра на Община Бургас. Ученици от Германия, Италия и Франция заедно с техните преподаватели бяха гости на възпитаниците на гимназията. Проектът разглежда проблемите на миграцията и свързаните с това последици за страната и Европа. В тези дни младите хора дискутираха по въпросите на миграцията, като българският поглед е насочен към младите хора напускащи България и превръщащи се в мигранти по света.\r\nУчастниците в проекта искаха да научат мнението на гражданите и гостите на града ни по тези проблеми, проведоха интервюта, ролеви игри, имаха срещи с нотариус и брокери за да разберат, какви етнически групи се заселват в региона и придобиват собственост.\r\nГостите на гимназията се запознаха със забележителностите на красивия ни град и останаха запленени от атмосферата на Созопол и Несебър. В тези градове освен с  историята, те искаха да научат мнението на чуждите граждани по проблемите на миграцията и отношението им към чужденците в родните им страни.\r\nЧрез дискусия участниците опредилиха задачите на всяка страна за следващата среща в Берлин. Всяка група има да подготви сценарии и да заснеме 5 мин. филм, като българските участници трябва да акцентуват върху  проблемите на младите българи в чужбина и защо последните са избрали тази съдба на мигранти. След това отделните филми от всяка страна ще бъдат сглобени в Берлин. Амбицията на учениците е да участват на международни фестивали с готовия продукт.", "date": "2017.09.18", "title": "Бургас: Немската гимназия „Гьоте“ бе домакин по проекта „Starring together in our film“ по програмата Еразъм+"}
{"url": "http://www.focus-news.net/news/2017/09/18/2437121/stara-zagora-velopohod-se-provezhda-po-povod-evropeyskata-sedmitsa-na-mobilnostta.html", "text": "Около 30 любители на колоезденето участваха днес във велопоход по повод Европейската седмица на мобилността, който тръгна от площада пред Община Стара Загора. Участниците бяха ентусиазирани от присъствието на Стефан Христов, олимпийската надежда на Стара Загора и България, участник в Олимпиадата в Рио 2017, който поведе колоната по старозагорските улици. Това съобщиха от пресцентъра на Община Стара Загора. Най-малкият участник в инициативата бе Стефан Драгнев, на 2 г. 7 м. от Стара Загора. Всички получиха инструктаж за безопасно и правилно използване на велоалеите в града.\r\nЗам.-кметът Иванка Сотирова поздрави участниците във велопохода и напомни, че като участници в движението, те трябва да спазват Закона за движение по пътищата. Тя съобщи още, че Стара Загора е един от малкото градове в България с близо 8-км трасе от велоалеи и призова жителите на града да използват по-малко автомобилите си и повече алтернативни начини за придвижване. Проявата е част от поредицата от инициативи, с които Община Стара Загора се включва за 11-ти път в „Европейската седмица на мобилността”, в партньорство с ЕИЦ „Европа директно”,  АРИР Стара Загора, БНР Стара Загора, БМЧК Стара Загора, КАТ и Мол Галерия.\r\nВключиха се още деца от велоклуб „Верея“, СОУ „В. Левски“, Профилирана природо-математическа гимназия „Гео Милев“ и Второ Основно училище „П. Р. Славейков“. По трасето сигурността на велосипедистите бе осигурявана от служители на общинска полиция с електроскутери, които ескортираха колоната и осигуряваха преминаването ѝ през кръстовищата. \r\nСлед 2 километровата дистанция те финишира пред мол Галерия, където получиха награди и наблюдаваха обучение по Първа долекарска помощ, организирано от специалните гости на събитието – Български младежки червен кръст. Зрителите получиха карта с цялата веломрежа на града, брошури със закони и съвети за безопасно управление  на велосипед в градски условия.\r\nГоляма част от кампанията за „Европейската седмица на мобилността” в Стара Загора протича в социалната мрежа Фейсбук, където се публикува регулярно информация за различните видове зелени алтернативи на придвижване и ползите от тях.\r\nСъбитията от Европейската седмица на мобилността в Стара Загора ще завършат на 25-ти септември с награждаване на победителите във фотоконкурса „Заедно стигаме по-далеч”. Припомняме, че до 21.09. всеки желаещ може да участва в конкурса, като публикува снимка в официалната страница на инициативата: https://www.facebook.com/mobilityweekstz/.\r\nТази година под мотото „Чиста, споделена и интелигентна мобилност” за пръв път Стара Загора се включва като Златен участник в кампанията, регистрирайки се по три критерия за участие: Въвеждане на постоянни мерки, провеждане на седмица с дейности и обявяване на 22ри септември за Ден без автомобили.\r\nОбщина Стара Загора отправя призив към всички жители на града да се включат в програмата и да подкрепят усилията за изграждане на една чиста, споделена и иновативна мобилност.", "date": "2017.09.18", "title": "Стара Загора: Велопоход се провежда по повод Европейската седмица на мобилността"}
{"url": "http://www.focus-news.net/news/2017/09/18/2437122/balgarskiyat-vitseprezident-iliyana-yotova-pristigna-v-dimitrovgrad-sarbiya-kadeto-shte-uchastva-v-otkrivane-na-byust-pametnik-na-poeta-i-revolyutsioner-hristo-botev.html", "text": "Българският вицепрезидент Илияна Йотова пристигна в Димитровград, Сърбия, където ще участва в церемонията по официалното откриване на бюст-паметник на поета и революционер Христо Ботев в Основното училище „Христо Ботев“, предаде репортер на Агенция „Фокус“. Вицепрезидентът бе посрещната от посланика на България в Сърбия Н.пр Радко Влайков, кмета на Димитровград Владица Димитров и граждани. Вицепрезидентът ще разговаря с кмета на града и секретаря на президента на Р Сърбия Никола Селакович.\r\nБиляна ИВАНОВА", "date": "2017.09.18", "title": "Българският вицепрезидент Илияна Йотова пристигна в Димитровград, Сърбия, където ще участва в откриване на бюст-паметник на поета и революционер Христо Ботев"}
{"url": "http://www.focus-news.net/news/2017/09/18/2437123/mladen-marinov-gl-sekretar-na-mvr-i-agentsiya-mitnitsi-se-vklyuchi-v-razsledvaneto-na-mvr-za-razbivaneto-na-prestapna-grupa.html", "text": "И Агенция \"Митници\" се е включила в разследването на МВР от края на миналата седмица, когато в София беше разбита престъпна група. Това съобщи главният секретар на МВР Младен Маринов, предаде БНР. Акцията продължава и през днешния ден. \r\nТри служби работят по разследването на престъпната група, разбита през събота и неделя, обясни още главен комисар Младен Маринов. Едното досъдебно производство е в Главната дирекция за борба с организираната престъпност. Второто разследване се води в СДВР и в Софийската градска прокуратура, а на финала на акцията в разследването е включена и Агенция \"Митници\". Това се е наложило, тъй като част от престъпната група е заподозряна в извършването на престъпления, които разследва Агенция \"Митници\", допълни още Младен Маринов. Той разясни, че престъпната група се е занимавала с разнородна престъпна дейност, но не уточни кои са осемте души, които са задържани по случая. Младен Маринов каза, че повече информация по тази тема ще има след приключването на разследването в следващите дни.\r\nГлавният секретар на МВР коментира и друг инцидент, станал вчера, когато мъж, представящ се за полицай, извадил пистолет на автомагистрала \"Тракия\" след засичане с автомобили. Младен Маринов заяви, че по случая е назначена проверка в МВР, резултатите от която се чакат до броени часове.", "date": "2017.09.18", "title": "Младен Маринов, гл. секретар на МВР: И Агенция \"Митници\" се включи в разследването на МВР за разбиването на престъпна група"}
{"url": "http://www.focus-news.net/news/2017/09/18/2437124/veliko-tarnovo-kmetat-daniel-panov-otkri-uchebnata-godina-vav-velikotarnovskiya-filial-na-meditsinski-universitet-varna.html", "text": "Кметът на Велико Търново Даниел Панов уважи тържеството за новата учебна година във великотърновския филиал на Медицински университет „Д-р Параскев Стоянов“ – Варна. Това съобщиха от пресцентъра на Община Велико Търново. Над 45 първокурсници ще се обучават за медицински сестри и акушерки, а общият брой на студентите вече надхвърля 120. \r\nФилиалът бе открит през есента на 2015 г., по инициатива на Даниел Панов. Така в Старата столица бе възстановена възможността за висше образование по здравни грижи, прекъснато през 2007 г. със закриването на бившия Медицински колеж, по решение на тогавашната изпълнителна власт. \r\nВ приветствените си думи Даниел Панов подчерта, че професиите медицинска сестра и акушерка са сред най-отговорните и са свързани с проява на висока хуманност от страна на практикуващите ги. \r\n„Благодаря на вас, скъпи студенти, че сте избрали Велико Търново и България, за да получите своето висше образование по здравни грижи. Тук ще получите знания, ще работите с доказани преподаватели и ще практикувате при най-добрите лекари. Изберете нашия град, изберете нашата държава, за да се реализирате професионално. Влагайте всичко от себе си – така ще бъдете силни, за да преодолявате трудностите, ще бъдете удовлетворени от резултатите и ще бъдете мотивирани в обучението и работата“, обърна се кметът към младите хора. „И като кмет, и като председател на Националното сдружение на общините ще полагам всички усилия, за да бъдат вашите професии достойно оценени и заплатени“, каза още Даниел Панов.\r\nСтудентите и гостите бяха поздравени от директора на филиала Диана Димитрова, от представители на държавни институции и съсловни организации, общински съветници, лекари и др. Доброто партньорство между Община Велико Търново, МОБАЛ „Д-р Стефан Черкезов“ и МУ „Д-р Параскев Стоянов“ позволи на студентите да практикуват в здравни заведения, под ръководството на опитни лекари.", "date": "2017.09.18", "title": "Велико Търново: Кметът Даниел Панов откри учебната година във великотърновския филиал на Медицински университет – Варна"}
{"url": "http://www.focus-news.net/news/2017/09/18/2437125/ivan-totev-kmet-na-plovdiv-remontat-na-okolovrastniya-pat-shte-bade-obsaden-otnovo-utre.html", "text": "На среща в Областната администрация утре ще бъде обсъден отново ремонтът на Околовръстния път в Пловдив. Това съобщи пред журналисти кметът на Пловдив Иван Тотев, предаде репортер на Радио „Фокус” - Пловдив. „Работата по Околовръстния път става приоритет”, подчерта кметът и допълни, че за срещата в Пловдив ще пристигне отново изпълнителният директор на Агенция „Пътна инфраструктура” (АПИ). „Община Пловдив е възложила проектиране на 4-лентов път на база на стария проект”, каза Тотев. „Най-много са проблемите засега свързани с отводняването, тъй като пътят е близо до жп линията”, каза той. По думите му проектът ще се раздели на етапи, като част от него е кръговото кръстовище, което го свързва с бул. „Асеновградско шосе”. Сега трябва да се приеме парцеларен план и да започнат отчуждителни процедури, които ще бъдат платени от бюджета на АПИ. Земите за отчуждаване са предимно земеделски. „Най-вероятно ще се изграждат едновременно и четирите ленти на пътя”, каза Тотев. Пътят ще бъде осветен и със система за отводняване. Изграждането на Околовръстния път на Пловдив е изключително важно, тъй като целият трафик от Смолян сега минава през града, а в бъдеще ще се изнесе по този път.\r\nЦветана ТОНЧЕВА", "date": "2017.09.18", "title": "Иван Тотев, кмет на Пловдив: Ремонтът на Околовръстния път ще бъде обсъден отново утре"}
{"url": "http://www.focus-news.net/news/2017/09/18/2437126/liderat-na-bsp-sofiya-i-predsedatel-na-grupata-na-bsp-v-sos-kaloyan-pargov-shte-provede-priemna-za-grazhdani.html", "text": "На 19 септември, от 15.00 до 17.00 часа, лидерът на БСП – София и председател на групата на БСП в Столичния общински съвет (СОС) Калоян Паргов ще бъде на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на Градския съвет на БСП. Желаещите могат да се запишат предварително на телефон 02/987 20 86.", "date": "2017.09.18", "title": "Лидерът на БСП – София и председател на групата на БСП в СОС Калоян Паргов ще проведе приемна за граждани"}
{"url": "http://www.focus-news.net/news/2017/09/18/2437127/reuters-kitayskite-vlasti-arestuvaha-yaponski-grazhdanin-po-podozrenie-v-shpionazh.html", "text": "В понеделник властите на Китай арестуваха японски гражданин, заподозрян в шпионаж, предава Reuters.\r\nСъгласно данните на местните медии, арестът на лицето е извършен в североизточната част на Китай със Северна Корея. Японецът е разследван продължително време за извършване на шпионаж срещу Китай.\r\nДруги подробности около инцидента, който може да влоши двустранните отношения между Пекин и Токио, не се привеждат.Тереза Герова", "date": "2017.09.18", "title": "Reuters: Китайските власти арестуваха японски гражданин по подозрение в шпионаж"}
{"url": "http://www.focus-news.net/news/2017/09/18/2437128/ministarat-na-otbranata-krasimir-karakachanov-e-na-ofitsialno-poseshtenie-v-republika-makedoniya.html", "text": "Министърът на отбраната Красимир Каракачанов се срещна днес, 18 септември, с македонския си колега Радмила Шекеринска, заместник министър-председател и министър на отбраната на Република Македония. Министър Каракачанов е на еднодневно официално посещение в югозападната ни съседка. Това съобщиха от пресцентъра на Министерството на отбраната.\r\nСтраната ни оказва последователна подкрепа за държавното единство и териториалната цялост на Република Македония, посочи българският министър на отбраната по време на разговорите. „Искрено се надяваме Република Македония да успее възможно най-скоро да постигне работещо решение по въпроса с името, което ще отвори нова страница в отношенията както по линия на НАТО, така и на ЕС“, отбеляза министър Каракачанов и подчерта, че  България изцяло подкрепя членството на Македония в НАТО. „Готови сме да съдействаме в политическите и практическите направления, в които страната има нужда от допълнителна подкрепа“, каза още министър Каракачанов.\r\nПо време на срещата двамата министри обсъдиха въпросите на двустранното сътрудничество в сферата на отбраната. Министър Каракачанов подчерта, че наши експерти могат да окажат помощ в изготвянето на стратегически преглед на отбраната на Република Македония. Бяха разгледани и възможностите за обучение на македонски военнослужещи в български военноучебни заведения, както и подготовката и квалификацията на военнослужещи от различните родови и специални войски на армията на Република Македония. Специално внимание беше отделено и на въпроси, свързани с логистичното осигуряване на армията на Република Македония.\r\nВ хода на разговорите министър Каракачанов заяви, че за Република България е важно запазването на военно-историческото наследство и миналото и почитта към загиналите не трябва да разделя двете държави, а да ги обединява.\r\nПо време на визитата си в Република Македония министър Каракачанов посети казармата „Илинден“, където разгледа техника и въоръжение и наблюдава демонстрация на действията на македонските Сили за специални операции.", "date": "2017.09.18", "title": "Министърът на отбраната Красимир Каракачанов е на официално посещение в Република Македония"}
{"url": "http://www.focus-news.net/news/2017/09/18/2437129/denitsa-slavkova-riosv-montana-vav-vrazka-sas-signali-za-otkrita-martva-riba-nyama-promishleno-zamarsyavane-na-reka-ogosta.html", "text": "Няма промишлено замърсяване на река Огоста, каза за Радио „Фокус“ – Видин Деница Славкова, директор на РИОСВ – Монтана, във връзка със сигнали, че от една седмица рибари откриват мъртва риба по поречието на Огоста. „Продължават да се взимат проби от реката край различни населени места. Пробите все още не са готови, но категорично мога да заявя, че няма опасност за местното население“, заяви Деница Славкова. \r\nАнна ЛОЗАНОВА", "date": "2017.09.18", "title": "Деница Славкова, РИОСВ-Монтана, във връзка със сигнали за открита мъртва риба:  Няма промишлено замърсяване на река Огоста"}
{"url": "http://www.focus-news.net/news/2017/09/18/2437130/haskovo-obshtinata-organizira-informatsionna-sreshta-s-byuro-tvorcheska-evropa-za-predstavyane-na-programa-tvorcheska-evropa-na-es.html", "text": "Община Хасково организира информационна среща с Бюро „Творческа Европа“ за представяне на Програма „Творческа Европа“ на ЕС, която ще се проведе на 19 септември 2017 г. (вторник) от 10.30 часа в зала „Хасково“. Това съобщиха от Община Хасково. Бюро „Творческа Европа“ – България, офис Култура е звено, което функционира в Министерство на културата на Република България. Задача и мисия на организацията е да представя на най-широк кръг културни оператори възможностите за финансиране на проекти в областта на културата и изкуството. \r\nПрограма „Творческа Европа“ подпомага проекти в областта на култура, кино, телевизия, музика, литература, изпълнителски изкуства и културно наследство. \r\nНа информационната среща ще бъдат представени възможностите, които представя Програмата, като повече внимание ще се обърне на направление “Европейско сътрудничество“, подкрепящо международни партньорски проекти. Ще бъдат представени наградите на ЕС за литература, културно наследство, архитектура и други. Специален фокус ще бъде поставен върху предстоящата Европейска година на културното наследство - 2018. Повече информация за „Творческа Европа“ може да намерите на страницата на Бюро „Творческа Европа“ в интернет: www.creativeeurope.bg.", "date": "2017.09.18", "title": "Хасково: Общината организира информационна среща с Бюро „Творческа Европа“ за представяне на Програма „Творческа Европа“ на ЕС"}
{"url": "http://www.focus-news.net/news/2017/09/18/2437131/sport-andzhelik-kerber-pobedi-naomi-osaka-v-mach-ot-turnira-v-tokio.html", "text": "Анджелик Кербер победи с 6:3, 6:4 19-годишната японска тенисистка Наоми Осака в мач от първи кръг на турнира Торай Пан Пасифик Оупън в Токио.\r\nВ следващия кръг бившата номер едно в света ще играе срещу победителката от двубоя Ма́дисън Бренгъл или Да́рия Каса́ткина.\r\nВ друг мач от кръга Куруми Нара победи Юлия Пту́инцева с 2:6, 6:4, 6:2.", "date": "2017.09.18", "title": "Спорт: Анджелик Кербер победи Наоми Осака в мач от турнира в Токио"}
{"url": "http://www.focus-news.net/news/2017/09/18/2437132/protestat-na-varhovnata-administrativna-prokuratura-za-namalyavane-tsenite-na-toplinnata-i-elektricheskata-energiya-shte-se-razgleda-ot-sada-na-19-septemvri-2017-g.html", "text": "Протестът на ВАП за намаляване цените на топлинната и електрическата енергия ще се разгледа от съда на 19 септември 2017 г. Това съобщиха от пресцентъра на Прокуратурата.\r\nНа 27 април 2017 г. Върховна административна прокуратура протестира пред Административен съд София - град решение № Ц-6/7.04.2017 г. на Комисията за енергийно и водно регулиране, с което считано от 07.04.2017 г. утвърждават /повишават/, считано от 07.04.2017 г. изменение на пределните цени на топлинната енергия и на преференциалните цени на електрическата енергия на „Топлофикация София” ЕАД, „ЕВН България Топлофикация” ЕАД, гр. Пловдив, „Топлофикация Плевен” ЕАД, „Топлофикация Бургас” ЕАД, „Веолия Енерджи Варна” ЕАД, „Топлофикация Враца” ЕАД, „Топлофикация ВТ” АД, гр. Велико Търново, „Топлофикация-Разград“ ЕАД, „ЮЛИКО ЕВРОТРЕЙД” ЕООД, гр. Пловдив, „Овергаз мрежи“ АД - ЛОЦ Овча купел, „КОГРИЙН” ООД, гр. Първомай, „Оранжерии Гимел” АД, ТЕЦ „Оранжерия 500 дка“, „Оранжерии Гимел” АД, ТЕЦ „Оранжерия 200 дка“, „Оранжерии Гимел ІІ” ЕООД, ТЕЦ „Оранжерия Левски“, „ИНЕРТСТРОЙ-КАЛЕТО” АД, „З-Пауър“ ООД, ЧЗП „Румяна Величкова”, „Алт Ко” АД, „Биовет” АД, „Декотекс” АД, „Зебра” АД, „Унибел” АД, „Димитър Маджаров - 2” ЕООД, „Овердрайв“ АД, „МБАЛ – Търговище” АД, УМБАЛ „Проф. д-р Стоян Киркович“ АД, гр. Стара Загора, „ЛУКОЙЛ НЕФТОХИМ БУРГАС“ АД, „Топлофикация Петрич” ЕАД, „Коген Загоре“ ЕООД. \r\nПо протеста е образувано административно дело № 4607/2017 г. по описа на Административен съд София - град, насрочено за разглеждане за 19 септември 2017 г., от 14.00 часа.", "date": "2017.09.18", "title": "Протестът на Върховната административна прокуратура за намаляване цените на топлинната и електрическата енергия ще се разгледа от съда на 19 септември 2017 г."}
{"url": "http://www.focus-news.net/news/2017/09/18/2437133/haskovo-pensionrski-klubove-i-organizatsii-na-hora-s-uvrezhdaniya-poluchiha-vtori-transh-ot-obshtinskite-subsidii.html", "text": "Пенсионрски клубове и организации на хора с увреждания в община Хасково получават днес втори транш от субисиите си от Общината. Това съобщиха от Община Хасково. Първият транш е предоставен през месец март. Общо в двата транша са преведени 28 хиляди лева. Със субсидии от общината са Обединен съюз на пенсионерите, Сдружение „Съюз на пенсионерите“, Сдружение „Пенсионерско движение за социална справедливост“, „Клуб на инвалидите с физически увреждания“, „Районна организация на глухите“, Сдружение „Клуб за рехабилитация и социална интеграция на лица с увредено зрение“, Сдружение „Диабет 2012“, Сдружение „Съюз на диабетоболните“, Сдружение „Българска асоциация за хора с онкологични и други заболявания“.", "date": "2017.09.18", "title": "Хасково: Пенсионрски клубове и организации на хора с увреждания получиха втори транш от общинските субсидии"}
{"url": "http://www.focus-news.net/news/2017/09/18/2437134/blagoevgrad-vazstanoveno-e-dvizhenieto-po-pat-i-1-e-79-simitli-kresna-v-rayona-na-razklona-za-oshtava.html", "text": "Възстановено е движението по път I-1 /Е-79/ Симитли - Кресна, в района на разклона за Ощава. Това съобщиха от пресцентъра на Агенция \"Пътна инфраструктура\" (АПИ).\r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел. 0700 130 20 в АПИ.\r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.09.18", "title": "Благоевград: Възстановено е движението по път I-1 /Е-79/ Симитли - Кресна, в района на разклона за Ощава"}
{"url": "http://www.focus-news.net/news/2017/09/18/2437135/ventseslava-genova-ruo-varna-uvelichava-se-broyat-na-zaminalite-v-chuzhbina-uchenitsi.html", "text": "Увеличава се броят на заминалите в чужбина ученици. Това каза в интервю за Радио „Фокус” – Варна Венцеслава Генова, началник на Регионално управление на образованието (РУО) във Варна. За последната учебна година броят на заминалите в чужбина ученици е 868. 6 ученици са напуснали образователната система поради болест, поради отсъствия – 80, един ученик е напуснал системата поради слаб успех, а поради социални и семейни причини системата са напуснали 79 ученици. „Отсъствията на учениците през миналата година по уважителни причини са по-малко от 1. По неуважителни причини също има намаляване на броя на отсъствията. Работата на училищните ръководства и на специалистите в училищата дават добър резултат, което означава, че са намерени подходящите методи за преодоляване на този проблем – отсъствия по неуважителни причини най-вече“, коментира Генова. Тя допълни, че в тази връзка през учебната 2016/2017 година са извършени 42 проверки от страна на Регионално управление на образованието за посещаемостта на учениците в училище в това число и внезапни проверки с дирекция „Социално подпомагане“ – Варна. Констатирано е, че процентът на вписаните отсъствия е средно 97, във всички училища те се отразяват стриктно. „Заостря се вниманието върху отсъствията по неуважителни причини, на родителите редовно се изпращат уведомителни писма за направените отсъствия по неуважителни причини, за да се вземат необходимите мерки“, посочи Венцеслава Генова. Като сериозна дейност в работата на Регионалното управление на образованието тя определи реинтегрирането на учениците. Работи се засилено със семействата за включване на децата отново в системата чрез сътрудничеството на медиатори.\r\nМарияна ВАЛЕНТИНОВА", "date": "2017.09.18", "title": "Венцеслава Генова, РУО – Варна: Увеличава се броят на заминалите в чужбина ученици"}
{"url": "http://www.focus-news.net/news/2017/09/18/2437136/kyustendil-v-kraya-na-mesetsa-gradat-shte-bade-domakin-na-kongresa-na-balgarskiya-sayuz-po-balneologiya-i-spa-turizam.html", "text": "В края на месеца Кюстендил ще бъде домакин на конгреса на Българския съюз по балнеология и СПА туризъм. Това каза пред Радио „Фокус” – Кюстендил Светослав Василев, зам.-кмет на Община Кюстендил. По думите му, ако минералната вода в града не е притегателно място за туристи, това е нямало да се случи. „Това е едно признание за нашия град. Ако ние нямахме тези дадености, едва ли ще изберат точно нашия град да бъде домакин на поредния конгрес. На конгреса ще се обсъждат проблеми, свързани с развитието на балнеотуризма, на СПА туризма, ще има презентации на продажби на български спа – продукти и други”, каза Светослав Василев. Конгресът ще се проведе от 26 до 27 септември в Кюстендил.\r\nВенцеслав ИЛЧЕВ", "date": "2017.09.18", "title": "Кюстендил: В края на месеца градът ще бъде домакин на конгреса на Българския съюз по балнеология и СПА туризъм"}
{"url": "http://www.focus-news.net/news/2017/09/18/2437137/dimitar-margaritov-kzp-gotovi-sme-da-se-vklyuchim-kato-kontrolen-organ-koyto-da-sledi-za-kachestvoto-na-hranite-sled-vavezhdane-na-edinni-evropeyski-pravila.html", "text": "Комисията за защита на потребителите (КЗП) е готова да се включи като контролен орган, който да следи за качеството на хранителните продукти след въвеждане на единни европейски правила. Това каза председателят на КЗП Димитър Маргаритов по време на обществената дискусия под надслов „Европа на два стандарта при храните – защитени ли са правата на българските потребители“, посветена на разликите в качеството на храните в държавите от Западна и Източна Европа, която беше организирана от омбудсмана Мая Манолова, предаде репортер на Агенция „Фокус“.\r\n„КЗП активно участва в координирания процес по установяването на този проблем и ще участва и занапред за намирането на различни механизми, по които да бъде решен. Наши екипи участваха в изследванията на различни продукти от страните от Западна и Източна Европа и смятам, че този процес трябва да продължи и дори трябва да се разшири върху други продуктови групи и стоки“, каза той.\r\nМаргаритов обясни, че КЗП е установила, че българските потребители имат по-голямо доверие на стоки, внесени от Западните страни, отколкото на другите, но се оказва, че един и същ продукт на една и съща търговска марка може да бъде с различно съдържание на различните места и това да бъде отбелязано върху етикета.„Но институциите сме с вързани ръце, защото не можем да покрием абсолютно всички нелоялни търговски практики“, каза той.\r\nЦветилена СИМЕОНОВА", "date": "2017.09.18", "title": "Димитър Маргаритов, КЗП: Готови сме да се включим като контролен орган, който да следи за качеството на храните след въвеждане на единни европейски правила"}
{"url": "http://www.focus-news.net/news/2017/09/18/2437138/sport-holandets-s-toyota-e-lider-i-sled-vtoriya-den-na-balkan-ofroud-rali.html", "text": "Холандецът Роналд Схолдерман с Тойота спечели втория етап на Балкан Офроуд Рали и продължава да е начело при крос-кънтри автомобилите, след изтощителната маратонска отсечка от Албена до Приморско, с над 350 състезателни километра. Втори е миналогодишният победител Франк Стенски с Мерцедес, а третото място заема българинът Десислав Славчев, също с Мерцедес. \r\nПри мотоциклетите водач е австриецът Беат Юен с Ка-Те-Ем, а при камионите начело е холандецът Леон Де Вит с Мерцедес. \r\nВенцислав ДРАГОМАНОВ", "date": "2017.09.18", "title": "Спорт: Холандец с Тойота е лидер и след втория ден на Балкан Офроуд Рали"}
{"url": "http://www.focus-news.net/news/2017/09/18/2437139/zam-ministar-svetlana-yordanova-zdravoslovnoto-hranene-na-detsata-shte-bade-prioritet-na-ministerstvoto-na-zdraveopazvaneto-po-vreme-na-evropredsedatelstvoto.html", "text": "Здравословното хранене на децата ще бъде приоритет на Министерството на здравеопазването по време на председателството на Съвета на Европейския съюз. Това каза заместник-министърът на здравеопазването Светлана Йорданова по време на обществената дискусия под надслов „Европа на два стандарта при храните – защитени ли са правата на българските потребители“, посветена на разликите в качеството на храните в държавите от Западна и Източна Европа, която беше организирана от омбудсмана Мая Манолова, предаде репортер на Агенция „Фокус“.\r\n„Министерството на здравеопазването взе активно участие по време на изследванията на хранителните продукти, които бяха проведени преди няколко месеца, като с наши експерти и специалисти извършихме над 550 физико-химични анализа. Смятаме, че е налице морално-етичният проблем  и нарушаването на определени норми в търговските отношения. В периода на председателството на Съвета на Европейския съюз здравословното хранене на децата е изведено като сериозен приоритет на Министерството на здравеопазването. Ние изключително много подкрепяме всички действия, които институциите тук декларират и затова по време на европредседателството очакваме активното им включване“, каза тя.\r\nЦветилена СИМЕОНОВА", "date": "2017.09.18", "title": "Зам.-министър Светлана Йорданова: Здравословното хранене на децата ще бъде приоритет на Министерството на здравеопазването по време на европредседателството"}
{"url": "http://www.focus-news.net/news/2017/09/18/2437140/veliko-tarnovo-vavezhda-se-vremenna-organizatsiya-na-dvizhenieto-v-perioda-21-24-septemvri.html", "text": "Въвежда се временна организация на движението във Велико Търново в периода 21-24 септември. Това съобщиха от пресцентъра на Община Велико Търново.\r\nВъв връзка с отбелязването на 109-та годишнина от обявяване на Независимостта на България на 22 септември 2017г. /петък/ и свързаните с това събития ще настъпят следните временни промени в организация движението на МПС:\r\nСпиране на движението за МПС:\r\nНа 21 септември 2017г. /четвъртък/ за времето от 05:50ч. до 06:30ч. пл. „Цар Асен I“, ул. „Иван Вазов“, ул. „Никола Пиколо“ и ул. „Климент Охридски“;\r\nНа 21 септември 2017г. /четвъртък/ ще се извърши украсяване с цветя на арката на ул. „Независимост“ /срещу Централна поща/ за времето от 07:30ч. до 09:00ч. във връзка с което временно ще бъдат стеснени за движение участъци от улицата;\r\nСпиране на движението за МПС и освобождаване от паркирани автомобили:\r\nНа 21 септември 2017г. /четвъртък/ за времето от 15:30ч. до 18:00ч., ул. „Васил Левски“ от студентски стол №2 до кръстовището с ул. „Христо Ботев“;\r\nСпиране на движението за МПС и освобождаване от паркирани автомобили на 22.09.2017 г. /петък/ във връзка с реализацията на прояви, предвидени в  програмата за честване на 109-та годишнина от обявяване на Независимостта на България:\r\n- за времето от 08:30ч. до 22:30ч., пл. „Цар Асен I“, ул. „Климент Охридски“ от църквата „Св.40 мъченици“ до пл. „Цар Асен I“; ул. „Иван Вазов“ и ул. „Никола Пиколо“;\r\n- за времето от 10:30ч. до 13:30ч., пл. Цар Асен I“, ул. „Иван Вазов“, пл. „Велчова завера“, ул. Стефан Стамболов“ и ул. „Независимост“;\r\n- за времето от 11:00ч. до 19:00ч. ул. „Васил Левски“ в участъка от кръстовището с ул. „Цар Освободител“ до кръстовището с ул. „Христо Ботев“;\r\n- за времето от 13:00ч. до 19:00ч. ул. „Васил Левски“ в участъка от студентски стол №2 до кръстовището с ул. „Христо Ботев“;\r\n- за времето от 11:30ч. до 14:30ч. ул. „Христо Ботев“ в участъка от кръстовището с ул. „Хаджи Димитър“ до кръстовището с ул. „Васил Левски“ – ул. „Независимост“;\r\n- за времето от 17:30ч. до 19:00ч. ул. „Васил Левски“ в участъка от кръстовището с ул. „Цар Освободител“ до кръстовището с ул. „Христо Ботев“ и ул. „Независимост“ до кръстовището на ул. „Христо Ботев“ с ул. „Княз Ал.Дондуков“;\r\nСпиране на движението за МПС:\r\nНа 23 септември 2017г. /събота/ за времето от 10:30ч. до 13:30ч. последователно участъка от пл. „Велчова завера“ /Гранд хотел „Янтра“/ до пл. „Цар Асен I“. Ще бъде свободен от паркирани МПС пл. „Цар Асен I“ за времето от 10:30 до 13:30ч.;\r\nНа 22 септември 2017г. /петък/ за времето от 08:00ч. до 23:00ч., ул. „Г.С.Раковски“. Ще бъде освободена от паркирани МПС ул. „Г.С.Раковски“ за времето от 08:00ч. до 23:00ч.;\r\nНа 23 септември 2017г. /събота/ за времето от 09:00ч. до 23:00ч., ул. „Г.С.Раковски“. Ще бъде освободена от паркирани МПС ул. „Г. С. Раковски“ за времето от 09:00ч. до 23:00ч.;\r\nНа 24 септември 2017г. /неделя/ за времето от 09:00ч. до 18:00ч., ул. „Г.С.Раковски“. Ще бъде освободена от паркирани МПС ул. „Г. С. Раковски“ за времето от 09:00ч. до 18:00ч.;\r\nНа 22 септември 2017г. /петък/ за времето от 17:00ч. до 23:00ч. площада на Самоводската чаршия. Ще бъде освободен от паркирани МПС площада от 17:00ч. до 23:00ч.;\r\nНа 23 септември 2017г. /събота/ за времето от 17:00ч. до 22:00ч. площада на Самоводската чаршия.. Ще бъде освободен от паркирани МПС площада от 17:00ч. до 22:00ч.\r\nСпиране на движението за МПС и освобождаване от паркирани автомобили на 23.09.2017 г. /събота/ във връзка с реализацията на 3D Мапинг спектакъл „Царевград Търнов“:\r\n- пространството около ХГ „Борис Денев“ - за времето от 17:00ч. до 22:30ч. или до приключване на 3D Mapping show: за МПС и граждани на пътя от завоя до стълбището на парк „Света гора” до ХГ „Борис Денев”. Ще бъде осигурен пропускателен режим за граждани на „Стамболовия мост“;\r\n- за времето от 17:00 до 22:30ч. или до приключване на 3D Mapping show;\r\n- за времето от 20:00 до 22:30ч. или до приключване на 3D Mapping show ул. „Независимост“, ул. „Стефан Стамболов“ до паметник „Велчова завера“, ул. „Гурко“, ул. „Хаджи Димитър“ и ул. „Митрополит Панарет Рашев“.\r\nНачалният час на 3D Мапинг спектакъла „Царевград Търнов“ е 21:00ч.Спектакълът ще има 2 или 3 последователни излъчвания.", "date": "2017.09.18", "title": "Велико Търново: Въвежда се временна организация на движението в периода 21-24 септември"}
{"url": "http://www.focus-news.net/news/2017/09/18/2437141/blagoevgrad-kmetat-d-r-atanas-kambitov-napravi-parva-kopka-na-nova-sgrada-v-profesionalnata-gimnaziya.html", "text": "Кметът на Община Благоевград д-р Атанас Камбитов и директорът на учебното заведение Антон Драгоев направиха първа копка на триетажна постройка по проект „Инвестиции за подобряване качеството на образователната среда в Благоевградската професионална гимназия“. Това съобщиха от пресцентъра на Община Благоевград. На церемонията присъстваха още заместник-кметовете на Благоевград Иво Николов, Зорница Кралева, Христина Шопова, представители на институции, ученици и граждани.\r\n„Това е поредният проект, който община Благоевград реализира по ОП „Региони в растеж 2014- 2020“. Проектът е на стойност около 1 400 000 лв. Това е надграждане на постигнатото до този момент- санирахме сградата, покривът е нов, като в самият проект е включено и газифициране на сградата, с което целим да осигурим комфортни условия и за учители, и за ученици. Вярвам, че професионалното обучение възвърне своите позициите. С оглед на обстановката, от личен опит мога да кажа, като ръководител, че ние търсим най- много хора с техническо образование и така е навсякъде“, каза д-р Камбитов при откриването. Той припомни, че проектът се изпълнява по приоритетна Ос 3, а по Ос 1 започва изпълнението на дейности по Трето основно училище „Димитър Талев“, Пето СУ „Георги Измирлиев“, в НХГ „Св. св. Кирил и Методий“ започва изграждане на физкултурен салон. „Община Благоевград стъпка по стъпка върви към подобряване на образователната инфраструктура“, допълни д-р Камбитов и пожела на изпълнителите да се справят в срок, а на учениците- една успешна година.\r\nОт своя страна директорът на Благоевградска професионална гимназия Антон Драгоев благодари на кмета д-р Атанас Камбитов.\r\nС реализирането на проект „Инвестиции в подобряване качеството на образователната среда в Благоевградска професионална гимназия“ учениците ще имат достъп до модернизирана материална база със специализирани кабинети, лаборатории, изцяло оборудван физкултурен салон. Работилницата по „Автомобилна мехатроника“ ще бъде оборудвана с професионални машини и диагностични уреди, които са от изключителна необходимост за практическата подготовка на гимназистите и реализацията им на пазара на труда. Кметът Камбитов заяви, че в Инвестиционната програма за следващата година ще бъде заложено обновяване на спортната площадка в учебното заведение.\r\nВъзможностите за обучение, които ще предостави училищната база, ще привлекат нови ученици, ще създадат по-добра работна среда и ще изведат Благоевградска професионална гимназия сред водещите гимназии в региона.", "date": "2017.09.18", "title": "Благоевград: Кметът д-р Атанас Камбитов направи първа копка на нова сграда в Професионалната гимназия"}
{"url": "http://www.focus-news.net/news/2017/09/18/2437142/svetoslav-vasilev-zam-kmet-na-kyustendil-obshtinata-ochakva-uvelichavane-na-realiziranite-noshtuvki-ot-turisti-prez-godinata.html", "text": "Община Кюстендил очаква увеличаване на реализираните нощувки от туристи през годината. Това каза пред Радио „Фокус” – Кюстендил Светослав Василев, зам.-кмет на Община Кюстендил. „Тенденцията, която наблюдавам, съпоставяйки данните за последните три години, виждам едно стабилно нарастване на нощувките. На база на данните, които имаме към момента, смятам, че тази година ще имаме отново завишение, което ще бъде в рамките на между 3000 и 4000 нощувки повече в сравнение с миналата година”, обясни Василев. По думите му от началото на годината в града има и много чуждестранни туристи. „Работата ни с отделни различни туроператори, които знаейки нашия календар, могат да посочат и да си разработят техните продукти, което до голяма степен повишава ефективността и заетостта на самата база и ефективността на услугата, която оказваме”, каза Светослав Василев.\r\nВенцеслав ИЛЧЕВ", "date": "2017.09.18", "title": "Светослав Василев, зам.-кмет на Кюстендил: Общината очаква увеличаване на реализираните нощувки от туристи през годината"}
{"url": "http://www.focus-news.net/news/2017/09/18/2437143/veliko-tarnovo-39-godishen-mazh-e-osaden-za-byagstvo-ot-aresta-na-edna-godina-i-shest-mesetsa-lishavane-ot-svoboda-pri-strog-rezhim.html", "text": "След одобрено от съда споразумение, постигнато с  Районна прокуратура – Велико Търново, 39-годишен мъж е осъден за бягство от ареста на една година и шест месеца лишаване от свобода при строг режим, съобщиха от прокуратурата. Найден Д. се призна за е виновен в това, че на 9 юли тази година в град Велико Търново като затворник (задържан под стража поради взета мярка за неотклонение „задържане под стража“) избягал от помещенията на Областна служба „Изпълнение на наказанията“, сектор „Арести“ – Велико Търново. Той използвал скъсан чаршаф с направени възли. Деянието е извършено виновно, при условията на пряк умисъл. Споразумението има последици на влязла в сила присъда", "date": "2017.09.18", "title": "Велико Търново: 39-годишен мъж е осъден за бягство от ареста на една година и шест месеца лишаване от свобода при строг режим"}
{"url": "http://www.focus-news.net/news/2017/09/18/2437144/pochina-vidinskiyat-mitropolit-dometian.html", "text": "Почина Видинският митрополит Дометиан. Това съобщиха от пресцентъра на Светия Синод на БПЦ. Днес след продължително боледуване се престави в Господа Негово Високопреосвещенство Видинският митрополит Дометиан. Светското име на митрополит Дометиан е Димитър Попвасилев Топузлиев. Роден е на 11.11.1932 г. в с. Хасовица, Смолянско. След завършване на основното си образование, през есента на 1947 г. е приет за ученик в Пловдивската духовна семинария, обединена от есента на 1950 г. със Софийската и преместена при гара Черепиш, курсът на която завършва през 1952 г. От края на същата година е студент в Духовната академия „Св. Климент Охридски\" в София, която завършва през 1956 г. На 14.01.1959 г. в мъглижкия манастир „Св. Николай\" е постриган в монашество с името Дометиан от Старозагорския митрополит Климент под духовото старчество на архимандрит Панкратий (по-късно Старозагорски митрополит). На 10.03. с. г. в старозагорския катедрален храм „Св. Димитър\" е ръкоположен в йеродяконски чин от митрополит Климент и е назначен за епархийски дякон, проповедник и певец при храм „Св. Богородица\" в гр. Стара Загора. От началото на м. септември 1959 г. до 1962 г. йеродякон Дометиан е на богословска специализация в Московската духовна академия. Там на 18.07.1962 г., в академичния храм, с благословението на Св. Синод на БПЦ е ръкоположен в йеромонашески чин от Руския патриарх Алексий (по време на съслужението му с Българския патриарх Кирил). Завърнал се в Родината, от 01.01.1963 г. е назначен за протосингел на Великотърновската митрополия, която длъжност изпълнява до края на м. февруари 1967 г. Като такъв на 04.12.1963 г. във великотърновския катедрален храм „Рождество Богородично\" е възведен в архимандритско достойнство от Великотърновския митрополит Стефан. От 10.03.1967 г. архимандрит Дометиан е на научна специализация в Монашеския център в Тезе, Франция, а от м. октомври същата година и в Икуменическия институт при ССЦ в Босей, Швейцария. От м. февруари до м. август 1968 г. слуша лекции в Богословския факултет в Лозана, а от м. август 1968 г. до м. август 1969 г. е на стаж и езикова специализация в Лондон и Оксфорд, а заедно с това слуша лекции и в колежа „Кадестън\". От 01.09.1969 г. до 01.11.1970 г. той е протосингел на Софийската митрополия, а от 01.11.1970 г. е назначен за главен секретар на Св. Синод, какъвто остава до 01.03.1979 г. Като такъв на 15.12.1974 г. в Патриаршеската катедрала „Св. Александър Невски\" е хиротонисан в епископски сан с титлата „Знеполски\". От 01.03.1979 г. епископ Дометиан е управляващ българската Акронска епархия в САЩ, който пост заема до м. март 1983 г. След завръщането си в България, от 01.04.1983 г. до м. юли 1987 г. е викарий на Софийския митрополит. На 26.07.1987 г. е избран, а на 02.08. с. г. е и канонически утвърден за Видински митрополит.\r\nВ следващите дни Св. Синод на БПЦ-БП ще се събере на извънредно заседание и ще определи деня и часа на опелото и погребението на новопредставления митрополит.", "date": "2017.09.18", "title": "Почина Видинският митрополит Дометиан"}
{"url": "http://www.focus-news.net/news/2017/09/18/2437145/liderat-na-bsp-korneliya-ninova-rusiya-ne-e-zaplaha-a-strategicheska-vazmozhnost-za-evropeyska-balgariya.html", "text": "Русия не е заплаха, а стратегическа възможност за Европейска България. Това посочва лидерът на БСП Корнелия Нинова във Фейсбук, съобщиха от пресцентъра на НС на БСП. \r\nКорнелия Нинова заявява още:\r\n\"В последните дни докладът за националната сигурност, изготвен от правителството на Бойко Борисов, предизвика спор - заплаха ли е Русия за България? Днес министър- председателят се аргументира с доктрината НАТО. Щом си член на НАТО, значи Русия е опасност. Да поразсъждаваме: Германия е член на НАТО от 1955г. Но на среща с г-н Путин през 2017г., г-жа Меркел заявява: \"Русия е важен наш партньор\". Франция е от държавите, основали НАТО, но на среща през 2017 г. с г-н Путин, г-н Макрон казва: \"Нито един важен проблем в света не може да бъде решен без Русия. Бих искал сътрудничеството между двете държави да бъде засилено\". Унгария е член на НАТО от 1999г. На среща в Москва с г-н Путин, г-н Орбан прави следното изявление: \"Русия по никакъв начин не е заплаха, нито враг на Унгария\". Гърция е член на НАТО от 1952г. На среща между г-н Путин и г-н Ципрас, последният заявява: \"Гърция и Русия имат голямо бъдеще. Наш стратегически избор е да укрепваме връзките с Русия.\" Кое е общото и кое е различното между тези държави с техните лидери и нашата с министър-председател Борисов? Общото - всички са членове на НАТО и споделят доктрината му. Различното - това са лидери, които знаят какво е национален интерес и как се брани той. Изводите са за вас. Моят е: Русия не е заплаха, а стратегическа възможност за Европейска България\".", "date": "2017.09.18", "title": "Лидерът на БСП Корнелия Нинова: Русия не е заплаха, а стратегическа възможност за Европейска България"}
{"url": "http://www.focus-news.net/news/2017/09/18/2437146/nova-makedoniya-makedoniya-broyat-na-postradalite-pri-burite-v-rumaniya-dostigna-do-140-dushi.html", "text": "Броят на пострадалите при силните бури, които обхванаха западната частна Румъния в неделя, достигна до 140 души, пише скопското електронно издание „Нова Македония“.\r\nОколо 200 хил. души остават без електричество, прекъснато от стихията. \r\nЛошото време отне живота на осем души. \r\n„Все още има хора, блокирани на различни места, след като бурята ги е заварила в планините. Има над 300 изкоренени дървета, над 130 разрушени покриви. Около 500 села с близо 200 хил. души са без ток, 100 спасителни екипа са на терен“, заяви министър-председателят Михай Тудосе.Тереза Герова", "date": "2017.09.18", "title": "„Нова Македония“ (Македония): Броят на пострадалите при бурите в Румъния достигна до 140 души"}
{"url": "http://www.focus-news.net/news/2017/09/18/2437147/na-tsentralna-gara-sofiya-sa-instalirani-tableti-za-video-zhestov-prevod.html", "text": "От днес на две билетни гишета на Централна жп гара София се предлага услугата „видео жестов превод“. Това съобщиха от пресцентъра на Национална компания „Железопътна инфраструктура“. Така всеки глух човек ще има равен достъп до услугите и информацията на жп гарата, посредством таблет, чрез който може да се направи връзка с жестов преводач.. Мястото на устройствата са обозначени със специален стикер.   \r\nЗа работата с таблетите е проведено въвеждащо обучение с реални демонстрации на служителите за обслужване на граждани с увреден слух, чрез ползване на онлайн платформата за видео жестов превод. Предстои монтирането на същите устройства на касите на жп гара Варна и Бургас.\r\nСъс закупуването на четири специализирани таблета Национална компания „Железопътна инфраструктура“, в партньорство с „ТоталКей“ и Фондация „Заслушай се“, ще се включи в отбелязването на Международната седмица на глухите, която тази година се провежда в периода 18-24 септември.  Мотото на тазгодишната седмица е: \"Пълно включване с жестомимичния език\".\r\n В България по неофициални данни има приблизително 120 000 души с различна степен на увреждане на слуха, от които около 25 000 човека ползват като основно средство за общуване български жестов език. \r\nДемонстрация на услугата ще бъде направена утре, 19.09.2017 г., от 11.00 ч. на територията на Централна гара София. За по-добра комуникация ще присъства и жестов преводач.\r\nКаним всички желаещи на събитието, нека  заедно да помогнем в премахването на  бариерите между хората с увреден слух и чуващото общество!", "date": "2017.09.18", "title": "На Централна гара София са инсталирани таблети за видео жестов превод"}
{"url": "http://www.focus-news.net/news/2017/09/18/2437148/dobrich-obshtinata-predlaga-preobrazuvane-na-shest-detski-gradini-v-tri-chrez-slivane.html", "text": "Общината предлага преобразуване на шест детски градини в три чрез сливане. Предложението за преструктуриране е внесено от кмета на Добрич Йордан Йорданов, предаде кореспондентът на Радио „Фокус” – Варна. На предстоящото си редовно заседание Общинският съвет на Добрич ще разгледа и гласува направеното предложение. Към момента системата на предучилищното образование в Община град Добрич включва 17 детски градини. Те са равномерно разположени по цялата градска територия, включително в жилищните квартали и комплекси на града. Учебните заведения разполагат с достатъчна площ и са съобразени с действащите към момента нормативни изисквания за предучилищното образование и достъпност. Негативните тенденции в развитието на демографските процеси и настъпилите  като резултат от това изменения в броя и структурите на населението оказват влияние върху всички сфери на обществения живот. Това включва и системата на предучилищното образование, е посочено в докладната записка. За периода 2012 – 2017 г. общият брой на децата в детските градини в Добрич намалява с 352 деца. Реално този брой е по-голям, тъй като междувременно нараства приемът на 2-годишни деца. Най-тревожни са показателите за детски градини с номера 11, 29 и 33, в които за разглеждания период общият брой е намалял със 122 деца. Това  води до постоянен недостиг на средствата от делегирани от държавата дейности във функция „Образование“ по отношение на всички разходи за персонала и крие риск през следващите години да възникне необходимостта от закриване на детски градини, се посочва още в докладната записка от кмета. Процесът на преобразуване ще оптимизира числеността на персонала в детските градини чрез закриване на свободните щатни бройки за длъжността „директор“  и пренасочване на учители и помощен персонал в другите предучилищни заведения на територията на Община град Добрич.  Предложението е да бъдат слети Детска градина (ДГ) № 27 „Славейче“ с ДГ № 33 в кв. Рилци, ДГ № 23 „Звездица“ с ДГ № 11 „Дъга“ и ДГ № 32 „Зорница“ с ДГ № 29 “Любимка“. \r\nЖулиета НИКОЛОВА", "date": "2017.09.18", "title": "Добрич: Общината предлага преобразуване на шест детски градини в три чрез сливане"}
{"url": "http://www.focus-news.net/news/2017/09/18/2437149/faz-turskoto-vanshno-ministerstvo-otnovo-privika-poslanika-na-frg.html", "text": "За втори път в рамките на последните 48 часа Министерството на външните работи на Турция привика дипломатическия представител на ФРГ в страната, съобщава националният ежедневник Die Frankfurter Allgemeine Zeitung. \r\nИнформацията бе потвърдена от говорителя на германското външнополитическо ведомство Мартин Шафер в обедните часове на понеделник, 18 септември. Той обаче не бе в състояние да обясни причините за действията на турското министерство. Тереза Герова", "date": "2017.09.18", "title": "FAZ: Турското външно министерство отново привика посланика на ФРГ"}
{"url": "http://www.focus-news.net/news/2017/09/18/2437150/narodni-predstaviteli-ot-gerb-prisastvaha-na-otkrivaneto-na-novata-uchebna-godina-v-rusenskiya-universitet.html", "text": "Обучението в Русенския университет е ориентирано към придобиване на знания и умения, които ще Ви осигурят успешна професионална реализация. Вие имате възможност да работите с най-добрите академични преподаватели, които са готови да Ви подготвят като висококвалифицирани специалисти със сила, воля и морал да бъдете достойни и преуспяващи хора. Усилията на академичното ръководство в лицето на ректора проф. Велизара Пенчева и председателя на Общото събрание Христо Белоев са насочени към утвърждаването на университета като съвременна и демократична институция с модерна политика на разширяване на международните контакти с реномирани световни университети и внедряване опита на развитите страни чрез усъвършенстване на учебните планове. Това каза в приветствието си народният представител от ГЕРБ-Русе Пламен Нунев по време на официалното откриване на новата академична година в Русенския университет ''Ангел Кънчев'', съобщиха от пресцентъра на ГЕРБ. Той бе специален гост на събитието заедно с колегата си народен представител, също от ГЕРБ-Русе, д-р Андриан Райков.\r\n''За нас, като народни представители от ГЕРБ, е въпрос на чест и гордост да оказваме пълна подкрепа за инициативите Ви по създаване на условия за динамичен и модерен учебен процес, както и за насърчаване на международния академичен обмен'', се казва още в поздравлението.\r\nГости на тържествената церемония за откриването на Академичната година бяха още зам.-министърът на правосъдието Николай Проданов, областният управител Галин Григоров, зам.-областният управител на Област Русе Валентин Колев, кметът на Община Русе Пламен Стоилов, зам.-кметовете на Община Русе д-р Страхил Карапчански и Наталия Кръстева, Русенският митрополит Наум, представител на генералното консулство на Руската федерация в Русе, благодателят на университета и строителен предприемач - Игнат Канев, бивши ректори, представители на институции и др. \r\nВ първия учебен ден пред официалните гости се състоя официалното изпращане на отбора на Русенския университет HydRU Racing Team, който ще се състезава в предварителния кръг на “Шел еко маратон“ в Истанбул.\r\nПовече от 1600 първокурсници влизат в аудиториите на Русенския университет тази есен. Те ще се обучават в 52 бакалавърски програми.", "date": "2017.09.18", "title": "Народни представители от ГЕРБ присъстваха на откриването на новата учебна година в Русенския университет"}
{"url": "http://www.focus-news.net/news/2017/09/18/2437151/voennosluzheshti-ot-republika-sarbiya-sa-na-chetiridnevno-poseshtenie-v-nashata-strana.html", "text": "В изпълнение на Виенския документ от 2011 г. група военнослужещи от Република Сърбия от днес е на четиридневно посещение в нашата страна за оценка на военно формирование от състава на Българската армия, съобщиха от пресцентъра на Министерството на отбраната. Посещението е в съответствие с Протокола между министерствата на отбраната на България и Сърбия относно мерки за укрепването на доверието и сигурността, допълващи Виенския документ. Групата ще бъде съпровождана от офицери от дирекция „Стратегическо планиране“ към Министерството на отбраната.\r\nИнспекционната дейност в изпълнение на Виенския документ има важно значение за увеличаване на прозрачността във военната дейност, изграждането на взаимоотношения на доверие между държавите-участнички в договора и укрепването на сигурността и стабилността в Европа.", "date": "2017.09.18", "title": "Военнослужещи от Република Сърбия са на четиридневно посещение в нашата страна"}
{"url": "http://www.focus-news.net/news/2017/09/18/2437152/balgarskiyat-vitseprezident-iliyana-yotova-i-sekretaryat-na-prezidenta-na-r-sarbiya-nikola-selakovich-otkriha-byust-pametnik-na-hristo-botev-v-osnovnoto-uchilishte-v-dimitrovgrad-sarbiya.html", "text": "Вицепрезидентът Илияна Йотова и секретарят на президента на Р Сърбия Никола Селакович откриха бюст-паметник на поета и революционер Христо Ботев в Основното училище „Христо Ботев“ в Димитровград в Сърбия, предаде репортер на Агенция „Фокус“. На официалната церемония присъстват десетки ученици и граждани. Ученици от училището рецитираха стихове на Христо Ботев и разказаха за живота му. Пред паметника бяха поставени венци и цветя. След церемонията вицепрезидентът Илияна Йотова ще се срещне с ученици от гимназията „Св. св. Кирил и Методий“.„Фокус“ припомня: На 15 май вицепрезидентът Илияна Йотова посети Западните покрайнини по повод 100-годишнината от опожаряването на Босилеград. Тя се срещна със сънародниците ни от българското национално малцинство в Босилеград и в Димитровград (или Цариброд, както е старото име на града). Вицепрезидентът посети основното училище в Димитровград, разговаря с директора Катарина Симеонова и с ученици. По време на посещението на Илияна Йотова бе положен символичен основен камък за изграждането на бюст-паметник на поета и революционер Христо Ботев в двора на училището, което носи името му.\r\nБиляна ИВАНОВА", "date": "2017.09.18", "title": "Българският вицепрезидент Илияна Йотова и секретарят на президента на Р Сърбия Никола Селакович откриха бюст-паметник на Христо Ботев в основното училище в Димитровград, Сърбия"}
{"url": "http://www.focus-news.net/news/2017/09/18/2437153/kmetat-na-sofiya-yordanka-fandakova-razgovarya-s-verner-hoyer-prezident-na-evropeyskata-investitsionna-banka.html", "text": "Кметът Йорданка Фандъкова разговаря с Вернер Хойер - президент на Европейската инвестиционна банка (ЕИБ), който е на посещение в София във връзка с откриването на офис на финансовата институция в столицата. Това съобщиоха от пресцентъра на Столична община.\r\nВпечатлен съм от промяната на София през последните години, каза Вернер Хойер. По думите му в града се реализираха важни проекти. Особено е впечатлен от строителството на метрото, посочи също Хойер. \r\nКметът Фандъкова каза, че Европейската инвестиционна банка е стратегически партньор на Столична община в работата по проекти, с които развиваме София като зелен и иновативен град. Екологията е основен приоритет във всички сектори и проекти, които защитаваме. \r\nДоверието на европейските институции е важно за успешната подготовката и изпълнение на проектите за града. \r\nСтолична община спазва строга финансова дисциплина. Международната рейтингова агенция \"Стандарт енд Пуърс\" S&P GlobalRatings потвърди дългосрочния кредитен рейтинг на столицата BB+ с положителна перспектива. \r\nВ София през последните години са реализирани много важни проекти, с финансовата подкрепата на ЕИБ. Над 251 млн. евро са инвестирани при строителството на втората линия на метрото и разширението на първа \"Младост\r\n- Цариградско шосе\", първа и втора фаза на Завода за преработка на битови отпадъци, кръстовища на две нива, инвестиционна програма за рехабилитация на улици и булеварди, доставка на нови автобуси за градския транспорт. \r\nВ момента Столична община води преговори с Европейската инвестиционна банка за финансиране на третата линия на метрото, както и за трета фаза на Завода за преработка на отпадъци, с която ще изградим инсталацията за RDF гориво в \"Топлофикация - София\". \r\nОчакваме и разрешението на ЕИБ с остатъка от средствата за закупуване на автобуси, който е в размер на 8.6 млн. лева, да бъде насочен за закупуване на нови 22 броя автобуси на природен газ.", "date": "2017.09.18", "title": "Кметът на София Йорданка Фандъкова разговаря с Вернер Хойер - президент на Европейската инвестиционна банка"}
{"url": "http://www.focus-news.net/news/2017/09/18/2437154/lovech-22-godishen-mazh-e-osaden-na-shest-mesetsa-probatsiya-za-boy-pred-diskoteka.html", "text": "След одобрено от съда споразумение, постигнато с Районна прокуратура – Ловеч, 22-годишен мъж е осъден за нанасяна на телесна повреда на свой съгражданин. Това съобщиха от Апелативна прокуратура-Велико Търново. Димитър Д. се призна за виновен в това, че на 30.06.2016 г. около 04.00 ч.  след полунощ, в град Ловеч, пред входа на дискотека „ Илит“, чрез нанасяне на удар с ръка в челюстта и последващо падане по гръб и удряне на главата тилно, причинил по непредпазливост средна телесна повреда на Мирослав  Д. от същия град. Престъпление по  чл.  133 вр. чл. 129 от НК.  \r\nНаложено му е наказание шест месеца пробация с пробационни мерки задължителна регистрация по настоящ адрес  и задължителни срещи с пробационен служител. Споразумението има последици на влязла в сила присъда.", "date": "2017.09.18", "title": "Ловеч: 22-годишен мъж е осъден на шест месеца пробация за бой пред дискотека"}
{"url": "http://www.focus-news.net/news/2017/09/18/2437155/chez-razpredelenie-balgariya-podgotvi-mrezhata-za-zimniya-sezon.html", "text": "ЧЕЗ Разпределение България подготви мрежата за предстоящия зимен сезон. Екипи на компанията обходиха 45 хил. км мрежа и предприеха съответните дейности, за да гарантират в максимална степен готовността им да посрещнат лоши метеорологични условия. Това съобщиха от пресцентъра на ЧЕЗ България.\r\n3100 трафопоста бяха проверени чрез термовизионна диагностика. Термовизионната диагностика открива нередности в електрическата система още в най-ранен стадий и позволява бързото им и по-малко струващо отстраняване. В резултат на проверката беше извършена цялостна профилактика и бяха отстранени забележки на 294 трафопоста. Компанията извърши диагностика и на всички подстанции, собственост на ЧЕЗ Разпределение. \r\n376 въздушни електропровода и 186 кабели линии средно напрежение преминаха през реконструкция. Служители на ЧЕЗ Разпределение извършиха кастрене на мрежа ниско напрежение в 517 селища, като оформиха короните на 39 хил. дървета. Просеки на електропроводи средно напрежение бяха направени на територията на  76 хил. кв. метра, в сервитута на 32 електропровода. \r\n300 високопроходими аварийни автомобили, 125 бр. машини тежка механизация, 15 лабораторни коли, 15 АТВ-та с вериги за сняг и 6 моторни шейни са в готовност за зимния сезон. 400 екипа ще реагират при извънредни ситуации.  \r\nЧЕЗ Разпределение България поддържа мрежа с обща дължина над 56 хил. км. /за сравнение дължината на Екватора е 40 хил. км/.", "date": "2017.09.18", "title": "ЧЕЗ Разпределение България подготви мрежата за зимния сезон"}
{"url": "http://www.focus-news.net/news/2017/09/18/2437156/kyustendil-11-semeystva-i-dvoyki-s-reproduktivni-problemi-ot-dupnitsa-sa-podali-dokumenti-za-finansirane.html", "text": "11 семейства и двойки с репродуктивни проблеми от Дупница са подали документи за финансиране. Това съобщи за Радио „Фокус” – Кюстендил Христо Апостолов, експерт към Община Дупница. По думите му определеният срок за подаване на документи вече е изтекъл и предстои в следващите дни да се събере създадената към Общински съвет комисия, която ще разгледа документите на кандидатите. За всяко одобрено семейство или двойка ще бъдат отпуснати 1 500 лева за извършване на определени процедури, средствата се гласуват от страна на общинските съветници. До момента от бюджета на Община Дупница са отпуснати финансови средства за 50 семейства и двойки, около 30 са родените бебета.\r\nВенцеслав ИЛЧЕВ", "date": "2017.09.18", "title": "Кюстендил: 11 семейства и двойки с репродуктивни проблеми от Дупница са подали документи за финансиране"}
{"url": "http://www.focus-news.net/news/2017/09/18/2437157/sindikalnata-federatsiya-na-sluzhitelite-v-mvr-iskat-ofitsialno-stanovishte-ot-premiera-otnosno-replika-na-vatreshniya-ministar.html", "text": "Синдикалната федерация на служителите в МВР (СФСМВР), изпрати официално писмо до Министър-председателя на Република България във връзка с изказване на министър Радев, съобщиха от пресцентъра на СФСМВР. От Федерацията заявяват, че очакват официалната позиция на Премиера, а самото писмо гласи: ЗА СФСМВР: \r\nСиндикалната федерация на служителите в МВР (СФСМВР) е най-голямата синдикална организация в МВР. Основана е през февруари 2009 година, непосредствено след спонтанните полицейски протести от края на 2008 година. В момента в СФСМВР членуват над 8 000 служители на МВР – както  полицаи, пожарникари и спасители, така и държавни служители и лица, работещи по трудово правоотношение, заети във всички направления на дейност на МВР.\r\nОсновна цел на СФСМВР е отстояването и защитата на основните социално-икономически интереси и права на членовете си в сферата на трудовите и служебни отношения, социалното и здравно осигуряване, безопасните условия на труд, подпомагането, осигуряването на високо жизнено равнище и професионална реализация на служителите в МВР.  \r\nСФСМВР се обявява решително срещу корупцията, дефицита на социален диалог и незаинтересоваността от състоянието на системата за вътрешна сигурност в страната.", "date": "2017.09.18", "title": "Синдикалната федерация на служителите в МВР искат официално становище от премиера относно реплика на вътрешния министър"}
{"url": "http://www.focus-news.net/news/2017/09/18/2437158/deutsche-welle-tri-svetovni-sili-zapochnaha-voenni-ucheniya-v-blizost-do-severna-koreya.html", "text": "На фона на задълбочаващата се криза около ядрените амбиции на Северна Корея три световни военни сили започнаха в понеделник, 18 септември, учения в района на Корейския полуостров, предава Deutsche Welle.\r\nСъвместни руско-китайски маневри се провеждат в района между Владивосток и разположената  северно от Япония част от Охотско море. \r\nСъщевременно САЩ и Южна Корея изпратиха бойни самолети за военни учения над Корейския полуостров. Съгласно данните от Министерството на отбраната в Сеул, машините са излетели от бази в Южна Корея, Япония и остров Гуам..Тереза Герова", "date": "2017.09.18", "title": "Deutsche Welle: Три световни сили започнаха военни учения в близост до Северна Корея"}
{"url": "http://www.focus-news.net/news/2017/09/18/2437159/aktsenti-v-predavaneto-petrich-dreven-i-vekovechen-na-radio-fokus-pirin.html", "text": "В днешното издание на предаването „Петрич – древен и вековечен“ на Радио „Фокус“ – Пирин първо ще се спрем на едно много важно събитие за Петрич, което предстои на 22 и 23 септември. Става дума за поредното издание на международния музикален фестивал „Златен кестен 2017“. Какво ще се случи тази година по време на музикалното събитие и кои изпълнители ще вземат участие, ще разберем от заместник-кмета по култура Илияна Попова. Веднага след това ще ви разкажем за дейността на Комисията за борба с  противообществените прояви на малолетни и непълнолетни – Петрич. Ще продължим и поредицата, в която ви запознаваме с детските градини и училищата на територията на Община Петрич, като днес ще се спрем на Средно Училище „Никола Йонков Вапцаров“ и ДГ „Здравец“. Наш събеседници по темите ще бъдат директорите на двете институции – Живко Тулевски и Христина Гюрова.\r\nПо тези и още теми, ще говорим в изданието на предаването днес. Бъдете с нас във времето от 15.00 до 16,00 часа, за да опознаете община Петрич.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да ни споделите всичко, което пожелаете за втората по големина община в Благоевградска област – Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2017.09.18", "title": "Акценти в предаването „Петрич – древен и вековечен“ на Радио „Фокус“ – Пирин"}
{"url": "http://www.focus-news.net/news/2017/09/18/2437160/pleven-nad-40-kg-nelegalen-tyutyun-otkriha-politsai-ot-oblastnata-direktsiya-na-mvr.html", "text": "Над 40 кг нелегален тютюн откриха полицаи от Областната дирекция на МВР в Плевен. Около 7.10 часа на 16 септември, на път при кантона „Милин кладенец“ за проверка бил спрян лек автомобил, собственост и управляван от 48-годишен жител на село Буковлък. Това съобщиха от пресцентъра на МВР. В багажното отделение служителите на реда установили общо 41 кг суха, нарязана жълто-кафява листна маса, наподобяваща тютюн, разпределени в 11 пакета. Нередовната стока е предадена с протокол. Работата по случая продължава в рамките на образуваното досъдебно производство по чл. 234 от НК. Нанесената щета на държавния бюджет от невнесен акциз е в размер на около 6200 лева.", "date": "2017.09.18", "title": "Плевен: Над 40 кг нелегален тютюн откриха полицаи от Областната дирекция на МВР"}
{"url": "http://www.focus-news.net/news/2017/09/18/2437161/stara-zagora-razkriha-izvarshitel-na-palezh-na-lek-avtomobil-v-dvor-na-kashta-v-grada.html", "text": "Криминалисти от старозагорското Първо Районно управление на МВР разкриха извършител на палеж. Това съобщиха от пресцентъра на МВР. Действията били предприети по сигнал за запален „Фолксваген“, паркиран в двор на къща в областния град. В резултат на оперативната работа е установен извършителят на деянието - Н.Г. /36 г./ от димитровградското село Странско. С постановление на прокурор мъжът е задържан за срок до 72 часа.\r\nС", "date": "2017.09.18", "title": "Стара Загора: Разкриха извършител на палеж на лек автомобил в двор на къща в града"}
{"url": "http://www.focus-news.net/news/2017/09/18/2437162/podpisano-e-sporazumenie-za-satrudnichestvo-mezhdu-komisiyata-za-energiyno-regulirane-na-makedoniya-i-komisiyata-za-energiyno-i-vodno-regulirane-na-balgariya.html", "text": "Днес, 18 септември 2017 година (понеделник), в Скопие, беше подписано Споразумение за сътрудничество между Комисията за енергийно регулиране на Република Македония (РКЕ) и Комисията за енергийно и водно регулиране на Република България (КЕВР). Това съобщиха от пресцентъра на КЕВР.\r\nСпоразумението, от името на РКЕ, беше подписано от председателя и член на РКЕ,  Димитър Петров, и от името на КЕВР, от члена на Комисията и ръководител на делегацията Александър Йорданов. \r\nСъс Споразумението за сътрудничество се подобрява досегашната практика на доброто сътрудничество между регулаторните комисии от двете държави и се изгражда институционална рамка за задълбочаване на сътрудничеството на двустранно и многостранно ниво, обмен на опит и информации от общ интерес, взаимна подкрепа в изграждането на капацитети, сътрудничество във внедряването на европейските директиви и регламенти от областта на Енергетиката, както и трансфер на ноу-хау в областта на регулиране на водните услуги.\r\nСъщо така със Споразумението за сътрудничество се очаква и подобряване на действията от регулаторна гледна точка при очакваните бъдещи процеси за изграждане на нови свързвания, особено в областта на природния газ, както и генерално подобрена интеграция на пазарите на природен газ електроенергия,  в смисъл на създаването на единен европейски пазар за енергия.\r\nСлед подписването на Споразумението за сътрудничество бяха изнесени презентации от двете делегации и се състояха дискусии по ключови теми и възможни общи действия през следващия период.", "date": "2017.09.18", "title": "Подписано е споразумение за сътрудничество между Комисията за енергийно регулиране на Македония и Комисията за енергийно и водно регулиране на България"}
{"url": "http://www.focus-news.net/news/2017/09/18/2437163/pleven-politsay-e-blasnat-ot-dvizhesht-se-s-nesaobrazena-skorost-tovaren-avtomobil.html", "text": "Полицейски служител е пострадал при изпълнение на служебните задължения. На 16 септември, около 16 часа, товарен автомобил, управляван от 40-годишен мъж на русенското село Бабово, при движение с несъобразена скорост, блъснал полицейски инспектор от сектор „Пътна полиция“ при ОДМВР - Плевен. Това съобщиха от пресцентъра на МВР. Служителят бил транспортиран за преглед, настанен е за лечение в болницата с фрактура на лява раменна кост, без опасност за живота. Пробите на водача на товарния автомобил за алкохол и наркотици са отрицателни. За случая е уведомена Районна прокуратура – Плевен, образувано е досъдебно производство по чл. 343, ал. 1, буква б, вр. с чл. 342, ал. 1 от НК, по което работа продължава следовател.", "date": "2017.09.18", "title": "Плевен: Полицай е блъснат от движещ се с несъобразена скорост товарен автомобил"}
{"url": "http://www.focus-news.net/news/2017/09/18/2437164/mano-manov-kmet-na-s-kliment-ima-opasnost-avtentichniyat-folklor-da-popadne-v-chervenata-kniga-na-balgariya-prevrashta-se-v-kich.html", "text": "Има опасност автентичният фолклор да попадне в Червената книга на България, превръща се в кич. Това каза за Радио „Фокус“ – Пловдив Мано Манов, кмет на карловското село Климент. По думите му трябва да се изработи спасителна стратегия за фолклора, в която основно участие да имат децата и младите хора. „Децата трябва да се възпитават в любов към фолклора още от най-ранна възраст. Ако са по-големи, те много трудно биха се привързали към фолклора и традициите“, смята Манов. По думите му в рамките на съвремието селата и местните читалища остават огнищата на автентичния фолклор, но ситуацията се променя с бързи темпове. „В много населени места има сформирани групи от по 10 души, които се събират и извършват дейности, нямащи нищо общо с автентичния фолклор. Пеят се различни обработени песни и не се обръща внимание на автентичното, на изначалното. Създава се паралелен образ на фолклор, който не автентичен“, посочи Мано Манов. \r\nТой е категоричен, че читалищата са институциите, които трябва да се погрижат за съхранението и възраждането на фолклора. „Самите ръководители на местните читалища трябва да издирват и да запазват текстове и материали. Няма нищо лошо, че се пеят и други песни, но преди това трябва да сме сложили на сигурно място старините. Много от песните се губят текстово и съвсем скоро и последните стари жени, които ги предават от поколения на поколения, ще си отидат. Съвсем скоро ще се прекъсне връзката между поколенията и чак тогава ще се замислим“, каза още кметът на карловското село Климент.\r\nМано Манов заяви, че читалището в село Климент работи активно, като в самодейните колективи има над 100 души. „Имаме детска, женска и мъжка певчески групи, също танцов състав за автентичен и обработен фолклор, кукерска група. Предстои да започнем работа и с детски танцов състав, който досега репетираше в детската градина“, обясни кметът.\r\nТони МИХАЙЛОВ", "date": "2017.09.18", "title": "Мано Манов, кмет на с. Климент: Има опасност автентичният фолклор да попадне в Червената книга на България, превръща се в кич"}
{"url": "http://www.focus-news.net/news/2017/09/18/2437165/stara-zagora-nyakolko-dushi-sa-nahluli-v-doma-na-26-godishna-zhena-v-selo-zimnitsa-i-nanesli-poboy-na-neya-i-na-chlenove-na-semeystvoto-y.html", "text": "Полицаи работят по изясняване на факти и обстоятелства около сигнал за сбиване в село Зимница. Съобщението постъпило в Районно управление на МВР – Казанлък в 23.40 часа на 16 септември. Това съобщиха от пресцентъра на МВР. Отзовалите се на място служители на реда изяснили, че няколко души били нахлули в дома на 26-годишна жена от селото. След като нанесли побой на нея и на членове на семейството, счупили стъклата на паркирания пред къщата лек автомобил „Мерцедес“. На трима пострадали: 22-годишен с фрактура на лява ръка и двама мъже на 39 и на 42 години с наранявания по тялото – била оказана медицинска помощ и освободени. Работата по издирване на извършителите продължава в рамките на образуваното досъдебно производство за престъпление по чл. 129, ал. 2, вр. ал. 1 от НК.", "date": "2017.09.18", "title": "Стара Загора: Няколко души са нахлули в дома на 26-годишна жена в село Зимница и нанесли побой на нея и на членове на семейството й"}
{"url": "http://www.focus-news.net/news/2017/09/18/2437166/pazardzhik-vneseno-e-iskane-v-sada-za-opredelyane-na-myarkata-zadarzhane-pod-strazha-spryamo-dimitar-t-za-razprostranenie-na-narkotitsi.html", "text": "Окръжна прокуратура – Пазарджик внесе искане в съда за определяне на мярка за неотклонение „задържане под стража“ спрямо 21-годишния Димитър Т., привлечен като обвиняем за това, че в периода от юни до 15 септември 2017 г. в село Виноградец, област Пазарджик, е държал с цел разпространение и разпространявал на три лица високорискови наркотични вещества – амфетамин и марихуана. Това съобщиха от пресцентъра на Апелативна прокуратура – Пловдив. Разследването е започнало на 26 август, като преди това са били извършени оперативни действия от органите на МВР. Продължават активните процесуално-следствени действия по случая.", "date": "2017.09.18", "title": "Пазарджик: Внесено е искане в съда за определяне на мярката „задържане под стража“ спрямо Димитър Т. за разпространение на наркотици"}
{"url": "http://www.focus-news.net/news/2017/09/18/2437167/sofiya-detski-risunki-otsvetiha-platnoto-pred-tsentara-za-gradska-mobilnost.html", "text": "Деца от  групите „Мечо Пух“ и „Русалка“ на столичната 106-та детска градина „Княгиня Мария-Луиза“ и ученици от 48-о ОУ се включиха днес в инициативата на Центъра за градска мобилност „Изрисувай платното“. 43 малки художници, въоръжени с разноцветни тебешири предадоха още по-слънчев вид на локалното платно пред ЦГМ. Това съобщиха от пресцентъра на ЦГМ.\r\nИнициативата на ЦГМ в рамките на Европейската седмица на мобилността, която се провежда от 16 до 22 септември, обедини малките художници, които пресъздадоха в рисунките си автобуси, коли, къщи, дори логото на Центъра за градска мобилност. \r\nХристиан Петров изпълнителен директор на ЦГМ връчи на директорката на 106-та детска градина Сертификат за участие в събитието. Свои сертификати завоюваха с труда си като художници и малчуганите от III- та група „Мечо Пух“ и  IV-та група „Русалка“. Всички те бяха победители в конкурса за рисунки и всеки получи лакомства от „100 грама сладки“ и изворна вода „Балдаран“, които подкрепиха инициативата.\r\nОт ЦГМ се радват, че децата разбраха: платното с парко-места става не само за автомобили, но и за творчество. Дори случайни минувачи – майки с деца и възрастни се включиха в разноцветния празник с тебешири. \r\nДнес до 16.00 часа в режим „Отворени врати“ действа и Централния диспечерски център на бул. „Тодор Александров“. Диспечерите имат готовност да разкажат и покажат на всички любопитни, откъде и как се командват и следят превозните средства на градския транспорт в милионния град.\r\nНа нестихващ интерес се радва и ретро-трамвая, който от 11.00 часа върви по линията между пл. „Възраждане“ и пл. „Журналист“. И днес в него освен да пътувате и почетете, можете да размените и книга с непознат.", "date": "2017.09.18", "title": "София: Детски рисунки оцветиха платното пред Центъра за градска мобилност"}
{"url": "http://www.focus-news.net/news/2017/09/18/2437168/lovech-bashta-i-sin-sa-zadarzhani-sled-kato-sa-proniknali-v-dom-v-selo-oreshak-i-prostrelyali-s-pnevmatichna-pushka-dvama-dushi-koito-gi-posledvali.html", "text": "Баща и син са задържани за срок от 24 часа в Районно управление на МВР - Троян На 15 септември, около 22.00 часа, в районното управление постъпил сигнал от 43-годишна жителка на село Орешак. Това съобщиха от пресцентъра на МВР. Жената обяснила, че половин час по-рано, двама родственици от селото на 41 и на 20 години проникнали в дома й и унищожили част от покъщнината, след което избягали. Последвали ги двама нейни познати, на 55 и на 36 години, които по това време били в дома й, но били простреляни с пневматична пушка /по-възрастния в коремната кухина, а по-младия в предмишницата/. Пострадалите са прегледани в болнично заведение, няма опасност за живота им. Установено е, че причина за нападението е сумата от 55 лева, които жената дължала на бащата и сина след покупко-продажба на телефон. От къщата на извършителите полицаи са иззели две пушки. Работата по случая продължава в рамките на образуваното досъдебно производство.", "date": "2017.09.18", "title": "Ловеч: Баща и син са задържани, след като са проникнали в дом в село Орешак и простреляли с пневматична пушка двама души, които ги последвали"}
{"url": "http://www.focus-news.net/news/2017/09/18/2437169/tass-balgarskiyat-premier-potvardi-che-otbranitelnata-doktrina-na-stranata-e-nasochena-sreshtu-rusiya.html", "text": "Министър-председателят на България Бойко Борисов потвърди, че отбранителната доктрина на страната е насочена срещу Руската федерация, предава TACC, като се позовава на местни медии. \r\n„След като България е член на НАТО, а НАТО смята за свой основен противник Русия, то нашата отбранителна доктрина е насочена срещу нея“, заяви Борисов пред журналисти в София след официалното откриване на представителство на Европейската инвестиционна банка. \r\n„В доктрината на НАТО Русия е посочена като основна заплаха. В същото време говорим за това, че трябва да се работи добре и прагматично, за да имаме руски туристи, за да имаме интерконектор с Русия за европейския газов хъб, за да се борим заедно срещу тероризма“, подчерта българският премиер. \r\nСъщевременно Борисов добави, че в рамките на българското председателство на Съвета на ЕС, София трябва да работи за отмяната на санкциите, наложени на Москва, „за да се отслаби напрежението между Европа и Русия. Не знам дали ще успеем да решим тази сложна задача, но ще опитаме“, увери министър-председателят..Тереза Герова", "date": "2017.09.18", "title": "ТАСС: Българският премиер потвърди, че отбранителната доктрина на страната е насочена срещу Русия"}
{"url": "http://www.focus-news.net/news/2017/09/18/2437170/pazardzhik-7800-kasa-tsigari-i-155-kilograma-tyutyun-bez-banderol-sa-otkriti-v-kvartal-iztok.html", "text": "Големи количества цигари и тютюн без бандерол са иззети от служители на полицейския участък в пазарджишкия квартал „Изток“. Това съобщиха от пресцентъра на МВР. През уикенда полицаи от участъка провели масирана полицейска операция за противодействия на нелегалната търговия с акцизни стоки. Проверени са множество частни домове, гаражни помещения, заведения. На шест от адресите органите на реда открили общо 7800 къса цигари, пакетирани в кутии или саморъчно направени, както и 15.5 килограма сух нарязан тютюн. Цялата акцизна стока, която е без бандерол е иззета от органите на реда. Полицейски производства са образувани срещу шестима на възраст от 32 до 63 години.", "date": "2017.09.18", "title": "Пазарджик: 7800 къса цигари и 15.5 килограма тютюн без бандерол са открити в квартал „Изток“"}
{"url": "http://www.focus-news.net/news/2017/09/18/2437171/plovdiv-trima-mladezhi-sa-otkradnali-okolo-10-000-leva-ot-magazin-na-targovska-veriga-v-grada.html", "text": "Трима младежи са откраднали около 10 000 лева от магазин на търговска верига в града, съобщиха от Областната дирекция на МВР – Пловдив. В резултат на незабавни действия по „горещи следи” криминалисти на Второ Районно управление „Полиция” – Пловдив разкриха извършители на взломна кражба в града. Около 06.20 часа в неделя чрез телефон 112 постъпил сигнал за откраднати с взлом над 9500 лева от магазин на търговска верига в града. Сформираната веднага оперативна група от служители на районното управление извършила оглед и стартирали оперативни и издирвателни действия. Скоро били задържани извършителите на престъплението: 23-годишен бургазлия и двама жители на Старозагорска област, на 26 и 19 години. С постановление на Районна прокуратура – Пловдив на тримата е наложена 72 – часова мярка за задържане, повдигнато им е обвинение.", "date": "2017.09.18", "title": "Пловдив: Трима младежи са откраднали около 10 000 лева от магазин на търговска верига в града"}
{"url": "http://www.focus-news.net/news/2017/09/18/2437172/dobrich-kontsert-po-sluchay-60-godini-zhiteyski-pat-i-50-godini-na-stsena-na-glavniya-hudozhestven-rakovoditel-na-pfa-dobrudzha-stoyan-gospodinov-shte-se-sastoi-na-22-septemvri.html", "text": "Концерт по случай 60 години житейски път и 50 години на сцена на главния художествен ръководител на ПФА „Добруджа“ Стоян Господинов ще се състои на 22 септември от 18.30 часа в Летния театър, съобщиха от пресцентъра на Община град Добрич. Той се организира от Община Добрич и Ансамбъла и е под патронажа на кмета Йордан Йорданов. На сцената ще се представят ПФА „Добруджа“, ПФТС „Добруджа“, ФА „Бизоне“ - Каварна и Клубовете за автентичен фолклор „Добруджа“ и „Жътвари“. Ще бъдат изпълнени фолклорни танци и песни от всички етнографски области на България. За всички почитатели на българския фолклор са предвидени и изпълнения на гости от град Токио‚ Япония, които облечени в български народни носии ще зарадват зрителите с български танци, изпълнени съвместно с ПФА „Добруджа“.", "date": "2017.09.18", "title": "Добрич: Концерт по случай 60 години житейски път и 50 години на сцена на главния художествен ръководител на ПФА „Добруджа“ Стоян Господинов ще се състои на 22 септември"}
{"url": "http://www.focus-news.net/news/2017/09/18/2437173/nachalnitsite-na-otbranata-na-stranite-chlenki-na-nato-obsadiha-globalnite-predizvikatelstva-pred-mezhdunarodnata-sigurnost-na-konferentsiya-na-voenniya-komitet.html", "text": "Началникът на отбраната генерал-лейтенант Андрей Боцев участва в редовна годишна конференция на Военния комитет на НАТО на ниво началници на отбраната, която се проведе в периода 15 - 17 септември в Тирана, Албания. Тя започна с провеждането на сесия относно усилията на Алианса по проектирането на стабилност. Обсъдени бяха конкретни предложения във връзка с военния принос в подкрепа на цялостен, систематичен и съгласуван подход. Това съобщиха от пресцентъра на Министерство на отбраната.\r\nНачалниците на отбраната приветстваха постигането на начална оперативна способност на Центъра за съгласуване действията на южния фланг, както и важната роля, която той ще играе за подобряването на регионалната осведоменост на Алианса и възможността за предвиждането на кризи. Подчертана бе важността от продължаването на сътрудничеството с други заинтересовани организации и по-конкретно с Европейския съюз. \r\nУчастниците в годишната конференция на Военния комитет на НАТО дадоха насоки към Международния секретариат и стратегическите командващи да продължи концептуалната дейност по прегледа на командната структура на Алианса, с цел постигането на нейната адекватност, стабилност, гъвкавост и способност за отговор на всяка заплаха от различна посока. \r\nНачалниците на отбраната потвърдиха подкрепата си към Афганистан и подчертаха, че мисия „Решителна подкрепа“ трябва да продължи до постигане на предварително заложените цели. Командващият на КФОР ги запозна с актуалното развитие на ситуацията в Косово и ролята на мисията на Алианса за поддържане средата на сигурност.\r\nКонференцията завърши с избора на следващия председател на Военния комитет на НАТО. Беше приета кандидатурата на Главен маршал от Кралската авиация Сър Стюарт Пийч, началник на отбраната на Великобритания. Той ще встъпи в длъжност от лятото на 2018 г. \r\n* * *", "date": "2017.09.18", "title": "Началниците на отбраната на страните-членки на НАТО обсъдиха глобалните предизвикателства пред международната сигурност на конференция на Военния комитет"}
{"url": "http://www.focus-news.net/news/2017/09/18/2437174/plovdiv-32-godishen-mazh-upravlyaval-karutsa-e-s-opansost-za-zhivota-sled-katatsrofa-mezhdu-selata-milevo-i-mirovo.html", "text": "Изясняват се причините около пътен инцидент, при който мъж е в тежко състояние, съобщиха от Областната дирекция на МВР – Пловдив. Около 20.40 часа снощи в Районно управление „Полиция” – Асеновград постъпил сигнал чрез телефон 112 – между селата Милево и Мирово товарен автомобил „Рено” блъснал отзад необозначена каруца, след което навлязъл в насрещната лента и се ударил в лек автомобил „Рено”. В болница с опасност за живота е транспортиран 32-годишен жител на село Гранит, управлявал каруцата. След медицинска помощ, за домашно лечение са освободени 32-годишната шофьорка на колата и 59-годишният водач на микробуса. На всички участници е взета кръвна проба за алкохол. Местопроизшествието е запазено и посетено от дежурна оперативна група. Образувано е досъдебно производство.", "date": "2017.09.18", "title": "Пловдив: 32-годишен мъж, управлявал каруца, е с опасност за живота след катастрофа между селата Милево и Мирово"}
{"url": "http://www.focus-news.net/news/2017/09/18/2437175/afp-v-turtsiya-izpraviha-na-sad-31-sluzhiteli-na-zakritiya-vestnik-zaman.html", "text": "Тридесет и един бивши служители на вече закрития турски вестник „Заман“, са изправени пред съда в понеделник по обвинения във връзка с неуспешния опит за държавен преврат от юли 2016 г., предава AFP.\r\nСред обвиняемите са автори и изпълнителни директори на „Заман“ и английската му редакция Today's Zaman. \r\nТова е последният от поредица процеси срещу журналисти в Турция, които бяха организирани след въвеждането на извънредно положение в страната.Тереза Герова", "date": "2017.09.18", "title": "AFP: В Турция изправиха на съд 31 служители на закрития вестник „Заман“"}
{"url": "http://www.focus-news.net/news/2017/09/18/2437176/kyustendil-shte-bade-sazdaden-obshtestven-forum-i-obshtinski-fond-za-podkrepa-na-mestni-initsiativi.html", "text": "В Кюстендил ще бъде създаден обществен форум и общински фонд за подкрепа на местни инициативи. Това каза пред Радио „Фокус” – Кюстендил Емилия Лисичкова, представител на платформа „Агора”. Платформата е партньор на Община Кюстендил по реализиран проект, чиято цел е създаването на активни общности в региона. Общественият форум представлява механизъм за участие на гражданите в местните политики за развитие и акцентира върху възможността му да въвлича различни структури на гражданското общество. Към него се създава и Общинския фонд за местни инициативи, чиито финансов ресурс ще се формира от средства от общинския бюджет, от дарения и спонсорство. Фондът ще подкрепя инициативи, насърчаващи развитието на гражданското общество и подобряващи средата на живот на местните хора по последователен и устойчив начин. Очакванията са, че в началото на следващата година общинският фонд ще бъде запълнен с необходимите средства, което да позволи да бъде обявена и първа покана за набиране на проекти, предложения и инициативи от страна на неправителствени организации, читалища и граждански сдружения, чрез които да бъдат решени проблеми и реализирани добри идеи за малките населени места в региона.\r\nВенцеслав ИЛЧЕВ", "date": "2017.09.18", "title": "Кюстендил: Ще бъде създаден обществен форум и общински фонд за подкрепа на местни инициативи"}
{"url": "http://www.focus-news.net/news/2017/09/18/2437177/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "В предаването „Садово в сърцето на Тракия” на Радио „Фокус” – Пловдив днес ще се опитаме да разберем каква е събираемостта на местните данъци и такси в Община Садово – колко са събраните приходи, какъв е процентът на изпълнение, какви са мерките за принудително събиране на просрочени задължения. Ще разговаряме с Гено Маринов, началник отдел „Местни данъци и такси” към общината. Ще го попитаме кои са най-големите длъжници, какво е направено, за да се събират задълженията. Ще разберем още кои селища от общината са първенци по събираемост. Със зам.-кмета Петър Георгиев ще говорим за местните инициативни групи и мобилизирането на местните общности чрез партньорство и работа в мрежа. Георгиев ще ни каже как и докъде стигна прилагането на подхода в Садово и общината.\r\nПредаването „Садово в сърцето на Тракия” се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.09.18", "title": "Акценти в предаването „Садово в сърцето на Тракия” на Радио „Фокус” – Пловдив"}
{"url": "http://www.focus-news.net/news/2017/09/18/2437178/pazardzhik-okrazhniyat-sad-shte-gleda-myarkata-na-dimitar-tonkev-ot-1600-chasa.html", "text": "Окръжен съд – Пазарджик ще разгледа в 16.00 часа искане за вземане мярка за неотклонение по отношение на Димитър Тонкев, който е обвинен за това, че за периода 2 юни - 15 септември 2017 година е държал с цел разпространение и разпространил на различни лица 2,55 гр марихуана и 0,56 гр амфетамин. Това съобщи за Радио „Фокус“ – Пазарджик Маринела Георгиева от администрацията на съда. Окръжната прокуратура внесе искане в съда за определяне на мярка за неотклонение „задържане под стража“ спрямо 21-годишния мъж. Разследването е започнало на 26 август 2017 година, като преди това са били извършени оперативни действия от органите на МВР.\r\nВаня НИКОЛОВА", "date": "2017.09.18", "title": "Пазарджик: Окръжният съд ще гледа мярката на Димитър Тонкев от 16.00 часа"}
{"url": "http://www.focus-news.net/news/2017/09/18/2437179/predlozheniya-za-promeni-v-zakona-za-sadebnata-vlast-sa-izprateni-ot-inspektorata-kam-vss-na-ministara-na-pravosadieto-tsetska-tsacheva.html", "text": "Предложения за промени в Закона за съдебната власт са изпратени от главния инспектор в Инспектората към Висшия съдебен съвет (ИВСС) Теодора Точкова на министъра на правосъдието Цецка Цачева. Те целят преодоляване на част от проблемите при проверките на имуществените декларации на магистратите. Това съобщиха от пресцентъра на ИВСС. Предлага се в ЗСВ изрично да е регламентирано, че в декларациите за имущество и интереси магистратите декларират съгласие Инспекторатът към ВСС да има достъп до фактите и обстоятелствата, съставляващи банкова тайна. ИВСС ще иска разкриване на банкова тайна само за магистратите, които не са декларирали писмено своето съгласие. Друго важно предложение е срокът за проверка на имуществените декларации на магистратите да е шестмесечен, а не тримесечен.\r\nВ декларациите за имущество и интереси магистратите да декларират съгласие Инспекторатът към ВСС да има достъп до фактите и обстоятелствата, съставляващи банкова тайна. Това е едно от предложенията за изменение и допълнение на Закона за съдебната власт (ЗСВ), които главният инспектор Теодора Точкова изпрати на министъра на правосъдието Цецка Цачева. Целта е да се преодолеят част от проблемите, породени от прилагането на действащите от 1 януари 2017 г. текстове на раздел Iа „Проверка на имуществените декларации на съдиите, прокурорите и следователите” на глава девета от ЗСВ.\r\nПри изрично регламентиране в ЗСВ и фактическо получаване на писмено съгласие Инспекторатът към ВСС ще получава сведения, съставляващи банкова тайна, без сложната процедура по искане на разрешение от съответния районен съд. Инспекторатът към ВСС ще иска разкриване на банкова тайна само за съдиите, прокурорите и следователите, които не са декларирали писмено своето съгласие за достъп до данните, необходими за проверка на имуществените им декларации, част от които са банкова тайна.\r\nИнспекторатът към ВСС предлага даването на съгласие за разкриване на банкова тайна да бъде изрично предвидено в ЗСВ, за да се избегне  необходимостта от нотариална заверка на съгласието, каквато изискват кредитните институции съгласно вътрешните си правила. При изрична  регламентация в ЗСВ магистратите ще дават съгласие за разкриване на банковата тайна без нотариална заверка, спестявайки време и средства.\r\nТова предложение за промяна в ЗСВ ще намали до известна степен броя на съдебните дела по искания на Инспектората към ВСС за разкриване на банкова тайна по повод извършваните проверки на имуществените декларации. Инспекторатът към ВСС ще продължи да иска разкриване на банкова тайна не само за магистратите, които не са декларирали писмено своето съгласие за достъп, но за близките на всички съдии, прокурори и следователи – съпрузи, лица, с които са във фактическо съжителство, и непълнолетните им деца.\r\nС предложението банковата тайна да се разкрива от районния съд, в чийто район е постоянния адрес на магистрата или неговите близки, ще се преодолее противоречивата практика на районните съдилища относно местната подсъдност по тези искания.\r\nГлавният инспектор предлага да се запълни празнота в ЗСВ - Инспекторатът към ВСС да получава от БНБ наред с информацията за паричните задължения на магистратите и техните близки, но и информация за номерата на банковите сметки, техните титуляри и упълномощените да се разпореждат със сметките лица, както и за лицата, наематели на сейфове в банки и техните пълномощници.\r\nСрокът за проверка на имуществените декларации да е шестмесечен, а не тримесечен, е друго предложение за изменение на ЗСВ, направено от главния инспектор. \r\nОпределеният в ЗСВ тримесечен срок за проверка на имуществените декларации не е достатъчен. Броят на магистратите, задължени да подадат пред Инспектората към ВСС ежегодна декларация за имущество и интереси, е 4199 към 1 януари 2017 г. Проверките включват разкриването на банкова и застрахователна тайна, разпростират се не само по отношение на съпрузите и непълнолетните деца на деклараторите, а и на лицата, с които фактически съжителстват на съпружески начала.\r\nОсвен това Инспекторатът към ВСС има правомощията по проверка на декларациите за имущество и интереси на съдии, прокурори и следователи от 1 януари 2017 г., поради която причина проверките се извършват без наличието на нарочен софтуерен продукт. Разработването на такъв софтуер е в процес на възлагане.\r\nСледващо предложение на главния инспектор цели преодоляване на друг пропуск в ЗСВ. Целта е на административно наказване за неподаване на имуществена декларация да подлежат и бивши вече съдии, прокурори и следователи - загубили статута на магистрат към момента на изтичане на срока за подаването на декларациите. Според сегашната редакция на чл. 408а, ал. 1 от ЗСВ на административно наказване подлежат само действащите магистрати, които не са подали имуществени декларации в срок.", "date": "2017.09.18", "title": "Предложения за промени в Закона за съдебната власт са изпратени от Инспектората към ВСС на министъра на правосъдието Цецка Цачева"}
{"url": "http://www.focus-news.net/news/2017/09/18/2437180/apa-zapochnaha-savmestni-takticheski-ucheniya-na-vvs-na-azerbaydzhan-i-turtsiya.html", "text": "Съвместните тактически учения на ВВС на Азербайджан и Турция TurAz Qartalı 2017 стартираха 18 септември, предава информационната агенция APA.\r\nМинистърът на отбраната на Азербайджан полковник генерал Закир Хасанов, високопоставени военни офицери, както и посланикът на Турция в Азербайджан Еркан Озорал, взеха участие в церемонията по откриването на ученията, съобщи Министерството на отбраната в Баку.\r\nЦеремонията по откриването започна с изпълнение на национални химни на Азербайджан и Турция, последвани от минута мълчание в памет на загиналите за независимостта и териториалната цялост на двете страни.\r\nПо време на церемонията министърът на отбраната Хасанов отбеляза, че упражненията TurAz Qartalı-2017 са още друг показател за военната сила на Азербайджан и Турция. Той подчерта, че тези упражнения ще играят важна роля в обмена на опит между въоръжените сили на двете страни..Тереза Герова", "date": "2017.09.18", "title": "APA: Започнаха съвместни тактически учения на ВВС на Азербайджан и Турция"}
{"url": "http://www.focus-news.net/news/2017/09/18/2437181/balgarskiyat-vitseprezident-iliyana-yotova-v-sarbiya-s-vazmozhnostta-da-se-uchi-balgarski-ezik-i-da-se-chetat-balgarski-knigi-osnovno-uchilishte-hristo-botev-v-dimitrovgrad-se-prevrashta-v-duhoven-tsentar.html", "text": "С възможността да се учи български език и да се четат  български книги Основно училище „Христо Ботев“ в Димитровград се превръща в духовен център. Това каза вицепрезидентът Илияна Йотова след церемонията по откриването на бюст-паметника на поета и революционер Христо Ботев в Основното училище „Христо Ботев“ в Димитровград в Сърбия, предаде репортер на Агенция „Фокус“. „За мен днес е огромна чест да бъда в Димитровград и да открия този бюст-паметник на един голям герой, поет, революционер, борец за свобода не само на България, на балканските народи. Един човек, който макар и преди толкова много години имаше идеи, които отдавна са прекрачили границите на една отделна страна. Прекрачили са дори границите на нашите две страни, защото проповядва идеи, които днес са общоевропейски и световни ценности.\r\nИзпълни се една мечта, моя и на хора-родолюбци, които преди няколко месеца точно тук направихме първата копка. Даже ние самите не предполагахме колко бързо ще се реализира този паметник и вече ще имаме този прекрасен бюст на Христо Ботев - наистина невероятно произведение“, каза вицепрезидентът. \r\nЙотова благодари на всички родолюбиви хора, както и на спонсорите на начинанието, за това, че образът на Христо Ботев е в Основното училище „Христо Ботев“. По думите ѝ няма по-подходящо място за бюст-паметника на революционера и поет. „Не само защото в Основното училище „Христо Ботев“ в Димитровград се предават познания, а защото с възможността да се учи българският език, за да се четат в библиотеката български книги, това училище се превръща в духовен център“, заяви вицепрезидентът.\r\nБиляна ИВАНОВА", "date": "2017.09.18", "title": "Българският вицепрезидент Илияна Йотова в Сърбия: С възможността да се учи български език и да се четат  български книги Основно училище „Христо Ботев“ в Димитровград се превръща в духовен център"}
{"url": "http://www.focus-news.net/news/2017/09/18/2437182/obshtina-kavarna-zheni-yaneva-ot-kbs-kaliakra-zavoyuva-zlaten-medal-na-proveloto-se-chetvarto-svetovno-parvenstvo-po-godzhu-riu-karate.html", "text": "На провелото се четвърто световно първенство по Годжу Риу Карате, Жени Янева завоюва златен медал. В категория до 61 кг. при жени до 21 години. Това съобщиха от Община Каварна. Представителката на КБС „Калиакра“ грабна безапелационно световната титла. Другата състезателка на каварненския клуб Грациела Йорданова завърши на седмо място при девойките в категория до 42 кг. Форумът се проведе в Букурещ, Румъния от 15 до 17 септември, като участие взеха 1480 каратеки от 36 държави. България бе представена от 40 национални състезатели. В крайното класиране страната ни се нареди на трето място със седемнадесет златни медала \r\nПоздрави,", "date": "2017.09.18", "title": "Община Каварна: Жени Янева от КБС „Калиакра“ завоюва златен медал на провелото се четвърто световно първенство по Годжу Риу Карате"}
{"url": "http://www.focus-news.net/news/2017/09/18/2437183/izpalnitelnite-byura-na-bsp-sofiya-i-na-oeb-shalom-shte-provedat-rabotna-sreshta.html", "text": "На 19 септември (вторник) Изпълнителното бюро на Градския съвет (ГС) на БСП – София и Изпълнителното бюро на Организацията на евреите в България (ОЕБ) \"Шалом\" ще проведат работна среща. Това съобщиха от пресцентъра на ГС на БСП София. В рамките на срещата ще бъдат обсъдeни възможностите за сътрудничество по отбелязването на 75-ата годишнина от спасяването на българските евреи и почитането на паметта на депортираните евреи от Беломорска Тракия, Вардарска Македония и гр. Пирот. От ОЕБ \"Шалом\" ще представят идеите си за това как българската еврейска общност може да помогне на българската държава за Председателството на Съвета на ЕС през първата половина на 2018 г.\r\nСрещата ще се проведе от 18.00 часа в конферентната зала на Еврейския културен дом (бул. \"Александър Стамболийски\" №50).", "date": "2017.09.18", "title": "Изпълнителните бюра на БСП – София и на ОЕБ \"Шалом\" ще проведат работна среща"}
{"url": "http://www.focus-news.net/news/2017/09/18/2437184/zam-kmetat-na-karlovo-anton-minev-prodalzhavat-sabitiyata-posveteni-na-180-godishninata-ot-rozhdenieto-na-apostola-na-svobodata.html", "text": "Продължават събитията и мероприятията, посветени на 180-годишнината от рождението на Апостола на свободата, заяви пред Радио \"Фокус\" заместник-кметът на Карлово Антон Минев. „Разбира се кулминацията на тържествата бяха на 18 юли, но продължават съпътстващите мероприятия, свързани с това национално честване. 18-ти юли се превърна в един всенароден празник. Карлово беше тогава център на България. Кметът на Община Карлово д-р Емил Кабаиванов се изрази много ясно и много точно като отправи призив и към президента на Република България, разбира се, и към всички други държавни органи, за едно по-тясно сътрудничество с българите, които живеят извън границите на днешна България, най-вече - там, където има компактни общности, и за създаването на една национална програма, която може да обедини всички българи там“, коментира Антон Минев. \r\nToй допълни, че поводът е Васил Левски, но трябва да се изготви национална програма за приобщаване на сънародниците ни от различните диаспори по света, а за това е необходимо съдействието на държавните институции и неправителствени организация, работещи в това направление.", "date": "2017.09.18", "title": "Зам-кметът на Карлово Антон Минев: Продължават събитията, посветени на 180-годишнината от рождението на Апостола на свободата"}
{"url": "http://www.focus-news.net/news/2017/09/18/2437185/afp-nay-malko-15-dushi-sa-zaginali-pri-samoubiystven-atentat-v-nigeriya.html", "text": "Най-малко 15 души са загинали при два самоубийствени атентата срещу цивилни в североизточната част на Нигерия, предава AFP.\r\n„Имаше две самоубийствени експлозии, при които загинаха 15 души, а 43 други бяха ранени“, заяви за агенцията представител на спасителните служби. Тереза Герова", "date": "2017.09.18", "title": "AFP: Най-малко 15 души са загинали при самоубийствен атентат в Нигерия"}
{"url": "http://www.focus-news.net/news/2017/09/18/2437186/kmetat-na-plovdiv-ivan-totev-nad-3-miliona-leva-sa-investirani-do-momenta-v-prirodonauchniya-muzey.html", "text": "Над 3 милиона лева са инвестирани до момента в ремонт и оборудване на Регионалния природонаучен музей в Пловдив. Това съобщи пред журналисти кметът на Пловдив Иван Тотев, предаде репортер на Радио „Фокус” Пловдив. „До днешна дата 90% от заплануваните дейности в музея вече са изпълнени”, каза Тотев. „Планетариумът в музея от днес е с активна система за 3D филми – едно скъпо съоръжение, в което е направена голяма инвестиция”, каза кметът. 100 000 лева са дадени само за надграждане на системата, 18 хиляди лева е 3D филмът. Атрактивният филм, в който се разказва за морските чудовища, е закупен от National Geographic. От днес той може да се гледа. Презентация бе направена и пред журналистите днес. Уникалната зала на планетариума позволява филмите да се прожектират върху 8 метровия купол, който обгръща зрителите и те попадат вътре в реалната среда. 3D филмите ще се прожектират в определени дни. „Залата за пеперуди в Природонаучния музей в Пловдив е също рядка по хубост, няма друга такава по мащаб в страната”, каза Тотев. Кметът отбеляза, че посетителите на музея в Пловдив ще могат да избират коя част от него да посетят. За всичките отделни експозиции ще се плаща отделен билет на отделна цена. „Музеят ще работи безплатно в дните, когато общината има събития и празници и всеки последен четвъртък от месеца, когато ще се обявява за Ден на отворените врати”, каза още Иван Тотев. Предвижда се от музея да се влиза в Ботаническа градина, откъм страната на Дондуковата градина. В ботаническата градина ще бъдат засадени редки растителни видове, като отглеждането им ще се поеме от служителите на музея. Две оранжерии ще представляват връзката между музея и градината, които отново ще бъдат засадени с тропически растителни видове, които не виреят в нормална среда и не се срещат в Пловдив. „Ботаническата градина ще бъде като в 19 век, с ограда, която да се заключва вечер”, каза Тотев. По думите му посетителите не могат да видят това в други музеи в страната. В Ботаническата градина ще бъдат инвестирани също не малко средства.\r\nЦветана ТОНЧЕВА", "date": "2017.09.18", "title": "Кметът на Пловдив Иван Тотев: Над 3 милиона лева са инвестирани до момента в Природонаучния музей"}
{"url": "http://www.focus-news.net/news/2017/09/18/2437187/balgarskiyat-vitseprezident-iliyana-yotova-v-srabskiya-dimitrovgrad-za-nas-shte-bade-mnogo-vazhno-v-sledvashtata-godina-detsata-i-v-preduchilishtna-vazrast-da-izuchavat-maychiniya-si-ezik-balgarskiya.html", "text": "За нас ще бъде много важно, ако в следващата година децата тук и в предучилищна възраст изучават майчиния си език. Това каза вицепрезидентът Илияна Йотова след церемонията по откриването на бюст-паметника на поета и революционер Христо Ботев в Основното училище „Христо Ботев“ в Димитровград в Сърбия, предаде репортер на Агенция „Фокус“. „Конституцията и законите на Сърбия дават големи права на малцинствата и на българското малцинство. Правото на образование на майчин език е постановено от редица документи и конвенции, но най-важното е желанието на една страна да даде това право - правото на вероизповедание, правото на медии. За нас ще бъде много важно, ако в следващата година децата тук и в предучилищна възраст изучават майчиния си език. Чакаме с нетърпение и новият ви закон за медиите, където ще има още по-голяма възможност да има медии на майчин език. Това е важно, това е днешният свят - колкото повече свободи, толкова по-развити народи и нации ще има\", обърна се Йотова към представителите на официалните власти в Р Сърбия.\r\nВицепрезидентът се обърна и към учителите в Димитровград. „Днес България е пълноправен член на ЕС. Българският език е един от официалните езици на Европа. Направете така, че децата да учат красивия ни език, защото това е тяхното бъдеще“, каза Илияна Йотова. Тя заяви, че е убедена, че директорът на училището ще намери за следващата година още по-добър подход, за да има паралелки на български език.\r\n\"Оттук нататък, всеки ден, когато влезете в това училище, ви ще виждате този-бюст паметник. Четете стиховете на Ботев, защото ще ви научат на много неща за живота - как се обича Родина и как може да се жертваш в името на тази любов за свобода\", с тези думи вицепрезидентът се обърна към учениците в Основното училище „Христо Ботев“.\r\n„Ще направим всичко възможно, за да се чувстват децата ни добре, да говорят прекрасните ни два езика, да имат своето бъдеще и да ни радват\" каза вицепрезидентът“,", "date": "2017.09.18", "title": "Българският вицепрезидент Илияна Йотова в сръбския Димитровград: За нас ще бъде много важно в следващата година децата и в предучилищна възраст да изучават майчиния си език - българския"}
{"url": "http://www.focus-news.net/news/2017/09/18/2437188/nikola-selakovich-sekretar-na-prezidenta-na-r-sarbiya-ne-tryabva-da-zabravyame-che-srabskiyat-i-balgarskiyat-narod-sa-svarzani-vav-vekovete-s-borbata-si-protiv-okupatora.html", "text": "Не трябва никога да забравяме и трябва да учим и децата си на това, че сръбският и българският народ са свързани във вековете с борбата си против окупатора. Това каза секретарят на президента на Р Сърбия Никола Селакович след откриването на бюст-паметник на поета и революционер Христо Ботев в Основното училище „Христо Ботев“, предаде репортер на Агенция „Фокус“. „Благодаря на децата за рецитала, посветен на Христо Ботев, който не е живял дълго, но за своя кратък живот е оставил велика и дълбока следа“, заяви той. „Христо Ботев е само един в плеядата от личности заедно с Георги Раковски, Васил Левски и много други значими имена“, коментира Никола Селакович. Според него трябва да учим децата си, че България и Сърбия са сближени най-вече от борбата против окупатора. \"Да живее приятелството между българския и сръбския народ, да живеят България и Сърбия\", каза още той. \r\nБиляна ИВАНОВА", "date": "2017.09.18", "title": "Никола Селакович, секретар на президента на Р Сърбия: Не трябва да забравяме, че сръбският и българският народ са свързани във вековете с борбата си против окупатора"}
{"url": "http://www.focus-news.net/news/2017/09/18/2437189/vladitsa-dimitrov-kmet-na-srabskiya-dimitrovgrad-s-pametnika-na-hristo-botev-izprashtame-poslanieto-che-idealite-za-koito-se-e-boril-nyamat-alternativa-i-dnes.html", "text": "Днес, когато стоим пред паметника му, изпращаме послание, че идеалите, за които се е борил и е дал живота си- свобода, социална правда и разбирателство между балканските народи, нямат алтернатива. Това каза кметът на Димитровград, Сърбия Владица Димитров след откриването на бюст-паметник на поета и революционер Христо Ботев в Основното училище „Христо Ботев“, предаде репортер на Агенция „Фокус“. „Той е един от най-почитаните български поети. Неговото книжовно дело е едно от най-значимите в българската и европейската литература“, посочи той. Христо Ботев е бил един от най-великите  български поети. Революционер, който е жертвал живота си за велика цел- свободата“, заяви Владица Димитров. \r\nДиректорът на основното училище Катарина Симеонов посочи:„Днес е велик ден за училището ни, необичайно днес е първият ни учебен ден. С нетърпение и радост влизаме в училище, което за няколко месеца ще придобие нов изглед, много по-добри условия за работа“. „Носим името на Ботев с гордост. Ботев е син на учител, бил е учител. Той е поет, чийто стихове са записани, като едни от най-хубавите на всички времена в книгата на великаните в Париж“, посочи тя. „Христо Ботев е символ на най-висшата човешка ценност - свободата“, заяви Катарина Симеонова.\r\nБиляна ИВАНОВА", "date": "2017.09.18", "title": "Владица Димитров, кмет на сръбския Димитровград: С паметника на Христо Ботев изпращаме посланието, че идеалите, за които се е борил нямат алтернатива и днес"}
{"url": "http://www.focus-news.net/news/2017/09/18/2437190/dobrich-xvi-natsionalni-praznitsi-albena-2017-zapochnaha-ot-kavarna.html", "text": "Шестнадесетите  Национални празници „Албена 2017\" превръщат делниците в празници на жителите на Североизточна България с най-новите книги на известни български поети и най-новите картините на известни български художници. Те започнаха от град Каварна. Това съобщиха от пресцентъра на Община Каварна. В тях участват литературния критик и историк  Панко Анчев, поетите Боян Ангелов  (председател на СБП), Иван Гранитски, Петър Андасаров, Цанко Цанев, белетристите Симеон Янев и Любомир Котев, историкa Стоян Райчевски. Директорът на издателство „Захарий Стоянов“ Иван Гранитски откри празниците с думите: „В новите книги, които ще представи всеки автор, вие ще усетите уважението към големите имена на творците от Възраждането  насам, общата тема за нашия бит и култура, история и път, все неща, които обединява творците. Наред с книгите сме подредили във вашата малка, но велика галерия картини на  художниците Иван Димов, Иван Нинов, Огнян Механджийски, Цветан  Казанджиев, Владимир Кондарев. Вие живеете в град, който  пази националното изкуство с духовността,  която носите.\" Националните културни празници продължават в градове от Североизточно България  Ген.Тошево, Кардам, Шумен и др. Те се организират от Издателство „Захари Стоянов\", \"Албена“АД и общините  от Североизточна България.", "date": "2017.09.18", "title": "Добрич: XVI Национални празници „Албена 2017\" започнаха от Каварна"}
{"url": "http://www.focus-news.net/news/2017/09/18/2437191/blagoevgrad-v-petrich-shte-se-provede-23-to-izdanie-na-mezhdunarodniya-festival-zlaten-kesten-na-22-i-23-septemvri.html", "text": "В Петрич ще се проведе 23-то издание на международния фестивал „Златен кестен“ на 22 и 23 септември. Това съобщиха за Радио „Фокус“ – Пирин от Община Петрич. Фестивалът има конкурсен характер и оценява авторски песни в областта на популярния жанр – поп, рок и други. Организатори на форума са Община Петрич и Народно читалище „Братя Миладинови – 1914”. В конкурса за нова песен участват такива, създадени в годината преди издание - 2017, или в същата година. Журито оценява музика, аранжимент, текст, изпълнение и сценично поведение. Всеки участник представя песента, с която се състезава наживо пред публика и жури. Според регламента на Международния музикален фестивал „Златен кестен” авторите на текст, музика и аранжимент могат да участват в конкурсната част с не повече от две свои творби. Изпълнител (соло, дует или група) може да участва с изпълнение на една конкурсна песен. В гала концерта на 23 септември, събота, ще вземат участие отличените песни. В тазгодишното издание на „Златен кестен“ ще гостуват популярните изпълнители 100 кила, Тита, Гери-Никол и Стивън Ачикор.\r\nЛивия НИНОВА", "date": "2017.09.18", "title": "Благоевград: В Петрич ще се проведе 23-то издание на международния фестивал „Златен кестен“ на 22 и 23 септември"}
{"url": "http://www.focus-news.net/news/2017/09/18/2437192/kyustendil-istoricheskiyat-muzey-v-dupnitsa-shte-se-vklyuchi-v-initsiativata-evropeyski-dni-na-nasledstvoto.html", "text": "Историческият музей в  Дупница ще се включи в инициативата „Европейски дни на наследството”. Това каза пред Радио „Фокус” – Кюстендил Таня Камбурова, експерт в отдел „Култура” към Община Дупница. По думите й това ще се случи на 21 септември, когато от 16.00 часа в заседателната зала на Община Дупница ще бъде направена презентация на тема „Сакрално наследство от Дупница и района”. В рамките на презентацията ще бъдат представени различни народни обичаи и сакралните места в Дупнишко. „Изцяло сме насочили вниманието си към българския фолклор, като го включваме във въпросния календар за културното наследство в Европа”, каза Таня Камбурова.\r\nВенцеслав ИЛЧЕВ", "date": "2017.09.18", "title": "Кюстендил: Историческият музей в Дупница ще се включи в инициативата „Европейски дни на наследството”"}
{"url": "http://www.focus-news.net/news/2017/09/18/2437193/informatsionen-den-za-profesiite-pod-nadslov-planiray-badeshteto-se-provezhda-v-stolichen-elektrotransport.html", "text": "Като част от кампанията \"Европейска седмица на мобилността\" 2017 \"Столичен електротранспорт\" ЕАД организира  Информационен ден на професиите под надслов \"Планирай бъдещето\". Това съобщиха от пресцентъра на Столична община. В трамвайно депо “Красна поляна” и тролейбусно депо “Искър” се провеждат информационни срещи с ученици от столичните професионални гимназии по транспорт, енергетика и железопътен транспорт. Изявени представители на всяка от професиите, упражнявани  в дружеството демонстрират  пред учениците професията. Запознават ги с превозните средства, със сервизната и ремонтна дейност и дейностите по изграждане и поддържане на инфраструктурата. Ретротрамвай и електробус докарват учениците и учителите от партниращите учебни заведения. Дискусия с участието на председателя на Постоянната комисия по транспорт и туризъм към СОС Екатерина Йорданова,  ръководствата на Столичен електротранспорт ЕАД  и учебните заведения за възможностите за партньорство под формата на практики и стажове и съвместни инициативи в областта на обучението в транспортния сектор  ще се състои в трамвайно депо Банишора.", "date": "2017.09.18", "title": "Информационен ден за професиите под надслов \"Планирай бъдещето\" се провежда в \"Столичен електротранспорт\""}
{"url": "http://www.focus-news.net/news/2017/09/18/2437194/sport-ueyn-ruuni-be-osaden-na-100-chasa-obshtestvenopolezen-trud-za-shofirane-v-netrezvo-sastoyanie.html", "text": "Нападателят на Евъртън Уейн Рууни бе осъден на 100 общественополезен труд за шофиране в нетрезво състояние. Съдът постанови свидетелството за управление на британската футболна звезда да бъде отнето за срок от две години.\r\nСлед края на делото Рууни се извини публично за постъпката си.", "date": "2017.09.18", "title": "Спорт: Уейн Рууни бе осъден на 100 часа общественополезен труд за шофиране в нетрезво състояние"}
{"url": "http://www.focus-news.net/news/2017/09/18/2437195/dobrich-sedem-hudozhnitsi-vzeha-uchastie-v-dvadesetoto-izdanie-na-plenera-po-zhivopis-v-kavarna.html", "text": "Седем художници взеха участие в двадесетото издание на пленера по живопис в Каварна. Ръководител на пленера е Долорес Дилова. Това съобщиха от Община Каварна. Всяка година към основната група се присъединява по едно ново име. Тази година това бе Николай Бузов, който се представи с две картини от серията „Регата“ - акварелна живопис. Според него местата, които е обиколил през седмицата са интересни и хубави и работите му са свързани предимно с морето. „За първи път се качих на Чиракмана. Гледката от високо е впечатляваща и аз съм щастлив, че бях там\" – сподели Бузов. Долорес Дилова обяви, че на предстоящата ѝ изложба в София ще изложи картини рисувани само от пленерите в Каварна. Тя добави, че ХГ „Христо Градечлиев\" притежава изключително богатство от картини на съвременни български художници благодарение на пленерите и на гостуващи художници от страната и чужбина. „Атмосферата в този край е невероятна и тя винаги ни вдъхновява. Винаги по различен начин виждаме  и усещаме хората, морето, местностите, за да  ги рисуваме. За всеки има място, на което той твори свободно и красиво.\" Картините от живописния пленер са подредени в една от залите на галерията и остават дарение на града. Ще видите миниатюрите на проф. Десислава Минчева, която напоследък рисува само Китай и Каварна.", "date": "2017.09.18", "title": "Добрич: Седем художници взеха участие в двадесетото издание на пленера по живопис в Каварна"}
{"url": "http://www.focus-news.net/news/2017/09/18/2437196/afp-uraganat-mariya-se-zasili-do-vtora-kategoriya.html", "text": "В понеделник „Мария“ се засили до ураган от втора степен с ветрове, достигащи скорост от 175 км/час, предава AFP. \r\nМетеоролозите предупредиха, че ураганът застрашава Карибските острови, които вече бяха тежко ударени от „Ирма“.\r\nПредупреждения също бяха издадени за Доминиканската република, Сейнт Китс и Невис и британския остров Монсерат.Тереза Герова", "date": "2017.09.18", "title": "AFP: Ураганът „Мария“ се засили до втора категория"}
{"url": "http://www.focus-news.net/news/2017/09/18/2437197/plovdiv-nosht-na-muzeite-s-bogata-kulturna-programa-shte-se-provede-v-asenovgrad-na-21-septemvri.html", "text": "Нощ на музеите с богата културна програма ще се проведе в Асеновград на 21 септември, по повод Европейските дни на наследството в България. Това каза за Радио „Фокус“ – Пловдив Николета Тянчева от Историческия музей в града. По думите й събитията в музея, Етнографската къща и Старинното училище „Свети Георги” ще бъдат наситени, като културните институции ще отворят своите врати до полунощ за посетителите и гостите на град Асеновград. „По традиция градът ни отбелязва на различна дата Нощта на музеите от тази в град Пловдив, като причината за това е възможността за посещение на по-голям брой културни мероприятия и обекти. В сградата на Историческия музей посетителите ще могат да разгледат изложбата „Въоръжение и снаряжение от 4-ти артилерийски полк в Асеновград”, която се откри на 5 септември, по повод 132 години от Съединението на България. Бойното оборудване е собственост на Военно формирование 24 490. Изложбата включва руски и немски картечници, богата колекция от гилзи с различен калибър, учебни снаряди и мерителни уреди за водене на разузнаване и наблюдение. Тежка картечница, участвала в боевете по време на три войни е военният експонат, който се показва за първи път. Атракция за посетителите е 152-милиметров снаряд „Стършел“, който се е използвал за заглушаване на радиосредствата на противника. Ценен експонат в колекцията на полка е и лека немска картечница, наречена „Черната смърт“, обясни Николета Тянчева. По думите й на 21-ви септември от 18:30 часа в Старинното училище „Свети Георги” ще бъде открита гостуваща фотодокументална изложба „Те защитаваха честта на България”, свързана с Балканската война. „Целта на изложбата е да разкаже отново за войната чрез историята на обикновения войник, на генерала и на всички онези десетки хиляди национални герои, защитници на трудна, но справедлива кауза. Акцентът е върху фотодокументалните архиви като основните моменти от войната са представени в 8 табла. Началото е илюстрирано от мобилизацията на Българската армия, обявяването на манифеста, чрез карти и снимки на генералитета. Особено внимание е обърнато на бургаския 24-ти пехотен Черноморски полк, който взема участие в тежките сражения. В изложбата е заложена информация за нововъденията при водене на сраженията, първата бомбардировка, първият боен полет на жена, първите радио смущения. Най- голямата победа на българското оръжие – превземането на Одринската крепост, е обширно представено в самостоятелно табло. На финала са показани последиците от войната – тежкия бежански проблем, списъците на загиналите войници от 24-ти пехотен полк и знаците на българската национална признателност – паметниците, които са изградени от нашите деди и от нас“, посочи Тянчева. Тя добави, че от 18:45 часа в Старинното училище ще се състои концерт на Музейната музикална школа с ръководител Атанас Петков. Отново в същата сграда от 19:30 часа ще се открие изложба „Завръщане” на Аспарух Сърбов и Геракси Гераксиев, а от 20:00 часа – концерт на „Веси Пашалиева – джаз квинтет”.\r\n„В Етнографската къща наред с представителния градски бит от края на XIX и началото на XX век, посетителите ще могат да видят градски премени и накити от бабиния скрин. Старинната атмосфера ни измъква за малко от забързания делник и ни зарежда с тихата романтика на спомените“, посочи Николета Тянчева. Тя уточни, че всички изложбени зали ще работят с вход свободен до полунощ.\r\nТони МИХАЙЛОВ", "date": "2017.09.18", "title": "Пловдив: Нощ на музеите с богата културна програма ще се проведе в Асеновград на 21 септември"}
{"url": "http://www.focus-news.net/news/2017/09/18/2437198/ministar-temenuzhka-petkova-proveryavame-energiynite-druzhestva-za-da-se-uverim-v-sigurnostta-na-sistemata-za-predstoyashtiya-zimen-sezon.html", "text": "За трета поредна година започваме проверки в енергийните дружества с превантивна цел – да се уверим, че енергийната система на страната ще издържи през зимния сезон. Въпреки тежките условия миналата зима, успяхме да се справим. Благодарение на рехабилитацията и модернизацията българската енергийна система работи надеждно, каза министърът на енергетиката Теменужка Петкова, която постави начало на проверките за готовността на трите електроразпределителни дружества и „Електроенергийния системен оператор“ ЕАД за предстоящия зимен сезон от град Перник. Това съобщиха от пресцентъра на Министерството на енергетиката. Обект на проверката са техническото състояние и експлоатацията на енергийните обекти, материалните бази, както и техническото обезпечение на аварийните екипи. На територията на общината от началото на тази година са инвестирани близо 2 млн. лв. в изграждане и реконструкция на съоръжения средно и ниско напрежение, почистени са просеките около енергийните обекти. \r\nВ района на град Радомир енергийният министър инспектира модернизираната подстанция на „ЕСО“ ЕАД „Червена могила“. Обектът е част от стратегическата инфраструктура на страната. На територията на подстанцията функционира международният електропровод 400 kV, който осигурява връзка с електроенергийната система на Република Македония. \r\nМинистър Петкова обяви, че от средата на месец октомври предстои да се извършат проверки и на всички енергийни предприятия, които имат ангажимент да осигурят така наречения студен резерв. „Лично ще проверя и запасите от въглища“, почерта още тя.", "date": "2017.09.18", "title": "Министър Теменужка Петкова: Проверяваме енергийните дружества, за да се уверим в сигурността на системата за предстоящия зимен сезон"}
{"url": "http://www.focus-news.net/news/2017/09/18/2437199/dalay-lama-rusiya-tryabva-da-vleze-v-es-a-nato-tryabva-da-otkrie-shtab-kvartira-v-moskva.html", "text": "По време на конференция в гр. Палермо на остров Сицилия Далай Лама изрази мнение, че Русия трябва да влезе в ЕС и предложи НАТО да пренесе щаб-квартирата си в Москва, предаде ТАСС, позовавайки се на италиански медии.\r\n„От геополитическа гледна точка, смятам, че през този век ЕС трябва да включи и Русия, а централното командване на НАТО трябва да се намира в Москва. Това може да послужи за пример на света“, заяви Далай Лама. \r\nТой разказа, че мечтае и за съюз на африканските държави и на азиатските страни, за да може в крайна сметка да се получи „световен съюз“, който да доведе до разоръжение и отказ от ядрено оръжие. „Това е мечта на един 82-годишен човек, но мнозина също я споделят“, добави Далай Лама. Виктор Турмаков", "date": "2017.09.18", "title": "Далай Лама: Русия трябва да влезе в ЕС, а НАТО трябва да открие щаб-квартира  в Москва"}
{"url": "http://www.focus-news.net/news/2017/09/18/2437200/plovdiv-okolo-10-dka-suhi-trevi-izgoryaha-v-zashtitenata-mestnost-karadzhov-kamak-nad-asenovgrad.html", "text": "Около 10 дка сухи треви изгоряха в защитената местност „Караджов камък“ над Асеновград. Това съобщи за Радио „Фокус” Пловдив зам.-директорът на Горското стопанство в Асеновград инж. Златан Механджийски. И в момента теренът остава под наблюдение от служители на стопанството. Сигналът за пожар е подаден вечерта на Кръстовден. Огънят е бил гасен в продължение на две денонощия от над 25 души – служители на Горското стопанство и противопожарни екипи от Асеновград и Лъки. Сложността е дошла от труднодостъпния скален терен и вятъра. Водата за потушаване на пожара е доставяна от манастира Кръстова гора. Предполага се, че огънят е бил запален от туристи.\r\nЦветана ТОНЧЕВА", "date": "2017.09.18", "title": "Пловдив: Около 10 дка сухи треви изгоряха в защитената местност „Караджов камък“ над Асеновград"}
{"url": "http://www.focus-news.net/news/2017/09/18/2437201/afp-frantsiya-otpravi-preduprezhdenie-kam-severna-koreya-i-kam-iran-predi-nachaloto-na-sesiyata-na-obshtoto-sabranie-na-oon.html", "text": "Франция отправи предупреждение, че спазването на Иранското ядрено споразумение е „необходимо“, за да се предотврати това други държави да придобият ядрени оръжия. Това се случва докато световните лидери се събират за 72-та сесия на Общото събрание на ООН, предаде  AFP.\r\nВъншният министър Жан-Ив льо Дриан също така посочи на репортерите преди откриването на сесията, че налагането на натиск спрямо Северна Корея чрез санкции е единственият път към справяне с кризата относно ядрените и ракетните изпитания на Пхенян.  Виктор Турмаков", "date": "2017.09.18", "title": "AFP: Франция отправи предупреждение към Северна Корея и към Иран преди началото на сесията на Общото събрание на ООН"}
{"url": "http://www.focus-news.net/news/2017/09/18/2437202/reuters-germanskiyat-finansov-ministar-predupredi-da-ne-se-dopuskat-razdeleniya-v-evropa-sled-brekzit.html", "text": "Описвайки Брекзит като „безсмислено решение“ германският министър на финансите Волфганг Шойбле предупреди да не се допуска допълнително разделение в Европа по линията запад-изток, посочвайки, че това би било катастрофа, предаде  Reuters.\r\nИзнасяйки реч по време на празненството за 75-тия си рожден ден Шойбле посочи, че „ако сега получим нови разделения между изтока и запада след напълно безсмисленото решение, на което вероятно вече британците не се радват,  то това би било катастрофа“. „Трябва да сме ясни – ние ще имаме добро бъдеще – историята показва това, ако държим Европа заедно. Това означава цяла Европа“, добави той. \r\nМинистърът посочи, че тези страни от ЕС, които искат да продължат с все по-близката интеграция, трябва да продължат. „Но ние трябва да сме внимателно, че не само големите държави решават. Научих това от (покойния бивш германски канцлер) Хелмут Кол“, добави той.    Виктор Турмаков", "date": "2017.09.18", "title": "Reuters: Германският финансов министър предупреди да не се допускат разделения в Европа след Брекзит"}
{"url": "http://www.focus-news.net/news/2017/09/18/2437203/pazardzhik-okrazhniyat-sad-otlozhi-nachaloto-na-sadebnoto-zasedanie-za-myarkata-na-dimitar-tonkev.html", "text": "Окръжният съд в Пазарджик уважи искането на адвоката на Димитър Тонкев да се запознае с материалите по делото и отложи началото на съдебното заседание за гледане на мярката за неотклонение на 21-годишния мъж с 15 минути, предаде репортер на Радио \"Фокус\" - Пазарджик. Съдия Ивета Парпулова даде възможност на адвокат Пенев да прецени събраните доказателства срещу Тонкев за притежание и разпространение на наркотични вещества - марихуана и амфетамини. \r\nПо-рано днес Окръжната прокуратура в Пазарджик внесе искане за налагане на постоянна мярка задържане под стража за сина на убития собственик на заведение в село Виноградец.\r\nВаня НИКОЛОВА", "date": "2017.09.18", "title": "Пазарджик: Окръжният съд отложи началото на съдебното заседание за мярката на Димитър Тонкев"}
{"url": "http://www.focus-news.net/news/2017/09/18/2437204/dobrich-obshtinskiyat-savet-shte-razgleda-predlozhenie-za-pobratimyavane-na-dobrich-s-rumanskiya-grad-kalarash.html", "text": "Общинският съвет ще разгледа на заседанието си на 19 септември предложение за побратимяване на Добрич с румънския град Кълъраш. Предложението е внесено от кмета Йордан Йорданов, предаде кореспондентът на Радио „Фокус” – Варна. Предложението за подписване на договор за партньорски отношения идва от град Кълъраш. Според кмета на Добрич: „Подписването на договор за побратимяване с този румънски град ще създаде допълнителни възможности за обмяна на опит и информация за различни сфери на дейност, за реализация на съвместни инвестиционни проекти и икономически форуми, а също така ще позволи на жителите на нашите градове по-близо да се запознаят с историята, културата, обичаите и традициите на страните“. В докладната записка се посочва още, че Кълъраш е град в югоизточна Румъния, административен център на окръг Кълъраш. Разположен е край брега на река Дунав, срещу българския град Силистра. Населението му е около 65 200 души според преброяване от 2011 г.\r\nКълъраш е център на дървообработваща, хранителна, стъкларска и текстилна промишленост. От 2005 г. в град Кълъраш френска фирма създава завод за плоско стъкло. Има изградено голямо пристанище, което се свързва с река Дунав чрез канал. На брега на реката срещу Силистра е изградена румънската част от фериботния комплекс Силистра-Кълъраш.\r\nЖулиета НИКОЛОВА", "date": "2017.09.18", "title": "Добрич: Общинският съвет ще разгледа предложение за побратимяване на Добрич с румънския град Кълъраш"}
{"url": "http://www.focus-news.net/news/2017/09/18/2437205/sport-glaven-trenyor-na-volfsburg-stava-martin-shmit.html", "text": "Главен треньор на Германския футболен отбор Волфсбург стана Мартин Шмит.\r\nДоговорът с 50-годишния швейцарец е подписан до 2019 г.  Досега той бе начело на германския клуб Майнц 05.\r\nПо-рано днес оставка подаде предишния треньор на Волфсбург – холандецът Андрис Йонкер. След четири кръга в първенството на Германия отборът заема 14-то място в класирането с 4 точки.  Виктор Турмаков", "date": "2017.09.18", "title": "Спорт: Главен треньор на Волфсбург става Мартин Шмит"}
{"url": "http://www.focus-news.net/news/2017/09/18/2437206/vratsa-petima-sa-kandidatite-za-kmet-na-selo-nivyanin-obshtina-borovan-na-predstoyashtite-chastichni-mestni-izbori.html", "text": "Петима са кандидатите, издигнати за кмет на село Нивянин, община Борован на предстоящите частични местни избори, сочи справка на сайта на ОИК - Борован. От Общинската избирателна комисия в Борован са публикували съобщение, в което се посочва, че за предстоящите частични местни избори, които ще се проведат на 8 октомври, са регистрирани петима кандидати – Николай Христов от ДПС, Елка Николова, която е кандидат на ГЕРБ, Цветелин Маринов е кандидатът на ВМРО, Никола Александров е издигнат от БСП и от ПП „Воля“ е регистриран Николай Йорданов. Изборите ще се проведат в една секция в селото, сформирана е вече и избирателната секционна комисия от 7 членове. 366 са избирателите в село Нивянин. Частичните местни избори в село Нивянин се наложиха след като на 6 юли внезапно почина дългогодишният кмет на селото Милен Гайдарски.", "date": "2017.09.18", "title": "Враца: Петима са кандидатите за кмет на село Нивянин, община Борован на предстоящите частични местни избори"}
{"url": "http://www.focus-news.net/news/2017/09/18/2437207/sofiya-potushen-e-pozhar-v-kashta-na-ul-stefan-stambolov-nyama-postradali.html", "text": "Потушен е пожар в къща на ул. „Стефан Стамболов“. Това съобщиха за Агенция „Фокус“ от пресцентъра на МВР. Сигналът е подаден в 15.30 часа. На място са пристигнали 2 екипа на Пожарната, като огънят е бил ликвидиран за няколко минути. Причина за пожара е ел. табло. По първоначална информация няма пострадали.", "date": "2017.09.18", "title": "София: Потушен е пожар в къща на ул. „Стефан Стамболов“, няма пострадали"}
{"url": "http://www.focus-news.net/news/2017/09/18/2437208/otnovo-bedstviya-na-balkanite-obzor.html", "text": "Поройни дъждове, придружени със силни ветрове и гръмотевични бури обхванаха части от редица държави на Балканския полуостров, предизвиквайки транспортен хаос и нанасяйки за пореден път сериозни щети.\r\nОбилните превалявания в неделя предизвикаха проблеми в по-голямата част на Хърватия. Редица градове в страната, разположени в по-ниските части, останаха под вода само седмица след силна буря, която потопи популярния туристически град Задар. \r\nСитуцията е най-критична на полуостров Истрия, където бе обявен оранжев предупредителен код. В залива Кварнер бе съобщено за блокирани шосета, останали изцяло под вода. \r\nСпоред метеоролозите в Църквеница са паднали дъждове до 183 литра на квадратен метър, което е довело до наводняването на десетки домове и бизнес сгради. \r\nПроблеми са регистрирани и на остров Крк, където са паднали до 94 литра дъжд на квадратен километър. \r\nСтуденият фронт, който донесе дъжд и силен вятър в Западна Хърватия се придвижи на изток и по-късно обхвана както Славония, така и голяма част от съседна Босна и Херцеговина.\r\nВ следобедните часове на неделя лошото време удари и западните части на Войводина, Сърбия. По-късно стихията обхвана района на столицата Белград и западните части на страната. \r\nМестните медии съобщиха, че само за около десетина минути Нови Сад и Белград са покрити с черни буреносни облаци. Силните ветрове понесоха във въздуха контейнери, счупени клони от дървета и други тежки предмети. На места гръмотевичните бури бяха придружени и с градушки. \r\nОсем души загубиха живота си, а между 70 и 140 други бяха ранени, след като силни бури удариха западната част на Румъния с ветрове, достигащи до 100 км/час.\r\nНай-засегнатите райони бяха окръзите Тимиш и Арад, в Западна Румъния, където бурята отне живота на шестима души. В Тимишоара загина жена, ударена от паднало дърво в градската зоологическа градина. От падане на дърво върху автомобил е загинал и още един мъж. Около 27 други души бяха ранени в Тимишоара, където вятърът бе толкова силен, че дори преобърна камиони по пътя.\r\nВ окръг Алба над 15 хил. домакинства са останали без електричество, тъй като мощният вятър е повредил електропроводите. В района се съобщава за най-малко шестима ранени. \r\nПрез последните няколко дни в Румъния бе отчетено необичайно за сезона горещо време, с температури, достигащи до 34 градуса по Целзий. В следващите дни обаче метеоролозите прогнозират дъждове над цялата страна. \r\nСтихията остави без електричество около 200 хил. души в засегнатите райони. \r\n„Все още има хора, блокирани на различни места, след като бурята ги е заварила в планините. Има над 300 изкоренени дървета, над 130 разрушени покриви. Около 500 села с близо 200 хил. души са без ток, 100 спасителни екипа са на терен“, заяви министър-председателят Михай Тудосе.\r\nМакар Гърция да се радва на слънце, бедствията не подминаха и южната ни съседка, която се бори с последиците от петролния разлив в района на столицата. \r\nПреодоляването на последиците от екологичната катастрофа по крайбрежието на Атина, предизвикана от разлив на петрол след потъването на танкер, ще струват на гръцкото правителство 500 млн. евро. Огромните щети край Пирея се сблъскаха с безразличието на правителството, което не е реагирало, и в района на Саламис остава огромен нефтен разлив. След предварителна оценка на местните търговски асоциации и организации новата ситуация ще доведе до големи проблеми в региона, който и без това е слабо развит, натоварен е със социални проблеми и е в затруднено положение поради безработицата. Бюджетът на страната може да „олекне“ с до 500 млн. евро заради бедствието, твърдят местните медии. \r\nПриродозащитници и опозиция разкритикуваха правителството в Атина за мудната му реакция при справяне с петролния разлив край южните брегове на столицата, определен от някои експерти като същинска екологична катастрофа.\r\nМалкият танкер „Агия Зони 2\" потъна на 10 септември при опит да пусне котва край брега на остров Саламина, близо до главното пристанище на Пирея. Плавателният съд транспортираше 2200 тона петрол и 370 тона дизелово гориво.Тереза Герова", "date": "2017.09.18", "title": "Отново бедствия на Балканите (ОБЗОР)"}
{"url": "http://www.focus-news.net/news/2017/09/18/2437209/bchk-evropeyski-proekt-podkrepya-litsa-poluchili-mezhdunarodna-zakrila.html", "text": "Българският Червен кръст (БЧК) и съвместно с Асоциация „Форум“ приключиха изпълнението на проект, насочен към подпомагане на лица, получили международна закрила на територията на Европейския съюз, както и на други законно пребиваващи у нас граждани на трети страни. Това съобщиха от пресцентъра на БЧК. Заключителното информационно събитие ще се проведе на 20 септември 2017 г. /сряда/ от 10.00 часа в Гранд хотел София /София, ул. “Гурко” 1/.\r\nПо време на събитието освен преките резултати от проекта представител на Държавната агенция за бежанците при Министерски съвет ще представи и актуалната ситуация с бежанците в страната и очакваните тенденции на нейното развитие. Дейностите по проекта се финансират от Фонд „Убежище, миграция и интеграция“ на Европейския съюз и от националния бюджет на Република България чрез Министерството на вътрешните работи.", "date": "2017.09.18", "title": "БЧК: Европейски проект подкрепя лица, получили международна закрила"}
{"url": "http://www.focus-news.net/news/2017/09/18/2437210/inzh-d-r-petya-mateva-yuzdp-ne-samo-v-chastnite-no-i-v-darzhavnite-gori-ima-problem-s-koroyada.html", "text": "Не само в частните, но и в държавните гори има проблем с корояда. Това каза за Радио „Фокус“ – Пирин инж. д-р Петя Матева, експерт в Югозападно държавно предприятие. По думите ѝ един от основните проблеми за тях е, че няма достатъчно фирми, които да усвоят дървесината, която е огромна по количество. „Пазар се намира много трудно“, подчерта инж. д-р Матева. Тя коментира, че всъщност проблемът с короядите не е само в България. „Общо взето в цяла Европа и Русия има съхнещи гори. Също така и в САЩ. Достатъчно е да се разровите в интернет, за да видите колко е огромен проблемът. Все пак нека се знае, че боровите ни гори няма да изсъхнат“, каза още инж. д-р Матева. Тя коментира, че би могло случващото се да е някакъв естествен процес. „Всяко едно засушаване влияе върху дървесните видове. Ако ние сме ги извели извън естествения им ареал, то те стават още по-податливи на засушаване. Все пак искам да подчерта, че случващото се няма да доведе до 100 % изчезване на иглолистните гори в България. Искам изключително много да се наблегне на това, че когато видим вече изсъхнало иглолистно дърво, то ние вече сме изпуснали процеса. Трябва по-рано да се обхождат терените, собствениците да оглеждат своите гори и когато видят най-първите признаци във влошаване здравословното състояние на горите, да сигнализират в съответното горско стопанство“, отбеляза инж. д-р Матева. Според нея не е нужно да изчакваме да изсъхне абсолютно всичко, за да започнем да сечем. „Когато дървесината е вече суха, там корояди няма. В нея се нанасят вторичните вредители, които нямат значение към здравите насаждения“, подчерта инж. д-р Матева. По думите ѝ абсолютно всички имаме ангажимент към горите. „Обикновения човек, който не се занимава с лесовъдство също може да види къде има проблем. Просветляването е най-първият белег, който може да се види“, уточни експертът.\r\nЛивия НИНОВА", "date": "2017.09.18", "title": "Инж. д-р Петя Матева, ЮЗДП: Не само в частните, но и в държавните гори има проблем с корояда"}
{"url": "http://www.focus-news.net/news/2017/09/18/2437211/veliko-tarnovo-desetgodishen-yubiley-na-mladezhkiya-tsentar-otpraznuvaha-v-s-resen.html", "text": "Десетгодишен юбилей на центъра за работа с деца и младежи отпразнуваха в с. Ресен. Това съобщиха от пресцентъра на Община Велико Търново. За времето създадената от Община Велико Търново социална услуга доказа ефективността си – малчуганите и тийнейджърите припознаха центъра като предпочитано място за тяхното свободно време, изпълнено със забавления, игри, полезни житейски уроци, спорт.\r\nТържеството събра десетки деца от селото, техните близки, както и многобройни гости. Сред тях бяха заместник-кметът на старопрестолния град Снежана Данева-Иванова, началникът на великотърновското полицейско управление гл. инспектор Валентин Къндев, кметицата на Ресен Йорданка Колева, представители на регионалната пожарникарска служба, на общинската администрация и др.\r\nОт името на Община Велико Търново и кмета Даниел Панов децата и младежите в с. Ресен получиха подарък - интерактивна карта на света. Изненади бяха подготвили и останалите гости. \r\nЦентърът за деца и младежи в с. Ресен е създаден по програмата на Община Велико Търново и сдружението на кметовете и кметските наместници „Отвори очи, има кой да ти помогне“, с подкрепата на дарителската организация „Св. Иван Рилски“. Една от най-успешните инициативи, случваща се всяка година се в с. Ресен и в още 19 населени места е Лятната детска полицейска академия. Благодарение на партньорството между местната власт, полицията, пожарната и неправителствения сектор стотици деца знаят как да се предпазват от основните престъпления, как да бъдат примерни пешеходци, какви мерки да вземат при пожар и др.", "date": "2017.09.18", "title": "Велико Търново: Десетгодишен юбилей на младежкия център отпразнуваха в с. Ресен"}
{"url": "http://www.focus-news.net/news/2017/09/18/2437212/mrt-makedoniya-ministrite-na-otbranata-na-balgariya-i-makedoniya-zayaviha-che-shte-povishat-satrudnichestvoto-za-bezopasnostta-na-regiona.html", "text": "Министрите на отбраната на Македония и България, Радмила Шекеринска и Красимир Каракачанов проведоха среща, която оцениха като много успешна. Те обявиха съвместно военно учение през 2018 г., като отбелязаха, че регионът ще бъде сигурен само чрез засилено сътрудничество, предаде македонската медия “МРТ“.\r\n„Споразумението, подписано Македония и България няма да остане само на думи и двете страни са наясно, че регионът единствено чрез добросъседство може да върви напред и да гарантира общата сигурност и напредъка“,  Шекеринска след срещата с българския си колега.\r\nТя отбеляза, че през изминалия период два експертни екипа са работили по изготвянето на план за по-тясно сътрудничество и партньорство между Македония и България в частта на отбраната и че днес с Каракачанов са дали зелена светлина този план да продължи.\r\nСъщо така е договорено, че Стратегическия преглед на отбраната на Македония е ключов документ за реформата в отбраната и членството на страната в НАТО и че през ноември, а след това през януари ще бъдат направени серия консултации, посветени на Стратегическия преглед на отбраната. Шекеринска отбеляза , че Каракачанов също е говорил за по-голямо сътрудничество между военновъздушните сили на двете страни.\r\n\"Съгласихме се, че нашите специални сили ще договорят по-голямо сътрудничество: общи тренировки. Говорим също за разширяване на сътрудничеството ни в областта на образованието в областта на отбраната и военно-медицинското обучение и образование \", добави  Шекеринска.\r\nБългарският министър на отбраната Красимир Каракачанов подчерта, че основен приоритет на България в нейното председателство на ЕС ще бъде интеграцията на Западните Балкани и България с нейната позиция ще подкрепи политиката на Македония за членство в НАТО. „С подписването на Договора на 1 август нещата започват да се развиват в желаната посока“, добави той.\r\n\"За да се прекратят всякакви спекулации, искам да подчертая, че България винаги  е подкрепяла и в момента подкрепя държавното единство и териториалната цялост на Македония. Ние нямаме проблем с името на Македония и това сме то декларирали, когато бяхме първите, които го признаха според волята на нейните граждани \", добави  Каракачанов. Виктор Турмаков", "date": "2017.09.18", "title": "„МРТ“ (Македония) : Министрите на отбраната на България и Македония заявиха , че ще повишат сътрудничеството за безопасността на региона"}
{"url": "http://www.focus-news.net/news/2017/09/18/2437213/lovech-zapochvat-deynostite-po-podobryavane-na-energiynata-efektivnost-na-pozharnata-sluzhba-v-troyan.html", "text": "Утре, 19 септември (вторник), в 11.00 часа ще бъде даден старт на строителните дейности за повишаване на енергийната ефективност на сградата на пожарната служба в Троян, съобщиха от пресцентъра на МВР. Стойността на инвестицията е над 720 хил. лева. През следващите няколко месеца се предвижда да бъдат изпълнени различни енергоспестяващи мерки – топлоизолация на външни стени и покрива, подмяна на дограма, обновяване на отопление, вентилация и осветление.  \r\nНа церемонията ще присъства директорът на ГД „Пожарна безопасност и защита на населението“ гл. комисар Николай Николов.", "date": "2017.09.18", "title": "Ловеч: Започват дейностите по подобряване на енергийната ефективност на пожарната служба в Троян"}
{"url": "http://www.focus-news.net/news/2017/09/18/2437214/vitseprezidentat-iliyana-yotova-priobshtavaneto-na-zapadnite-balkani-kam-es-e-ne-samo-ikonomicheski-no-i-politicheski-proekt.html", "text": "Смятаме, че следващото разширение на Европа трябва да бъде по посока страните от Западните Балкани. Приобщаването им е и политически проект, а не само икономически. Това каза вицепрезидентът Илияна Йотова в Димитровград, Сърбия след като посети гимназия „Св. св. Кирил и Методий“ в града и разговаря с ученици, предаде репортер на Агенция „Фокус“. „Нашата позиция е, че приобщаването на Западните Балкани към ЕС не може да бъде единствено и само икономически проект“, заяви тя. „На срещата с генералния секретар на президента Вучич срещнахме много добра основа за бъдещи разговори, за помощта, която България може да окаже по пътя на присъединяването на Сърбия към ЕС“, посочи вицепрезидентът. „Един ден заедно в европейското семейство ще имаме едно много по-сериозно лоби в тази част на Европа. Много повече ще тежат позициите ни, защото ще имаме стабилна регионална политика“, допълни Илияна Йотова. „България и Сърбия показаха, че са основен фактор за сигурността на Европа. Ако не беше прекъснат Балканският път на миграцията, Европа днес щеше да бъде друга“, каза още тя.\r\nБиляна ИВАНОВА", "date": "2017.09.18", "title": "Вицепрезидентът Илияна Йотова: Приобщаването на Западните Балкани към ЕС е не само икономически, но и политически проект"}
{"url": "http://www.focus-news.net/news/2017/09/18/2437215/tehran-times-iran-bi-priznal-edinstveno-obedinen-irak.html", "text": "Секретарят на върховния съвет за национална сигурност на Иран Али Шамхани повтори позицията, към която страната се е придържала дълго време, относно териториалната цялост на Ирак, посочвайки, че Техеран единствено би признал „интегриран и федерален“ Ирак, пише   Tehran Times.\r\n„Иран, като приятел и съюзник на кюрдските си братя, които са стояли до него в най-трудни времена, не приема референдума като ползотворен за Кюрдския регион и е против решението“, заяви Шамхани. \r\nИракски Кюрдистан ще проведе на 25 септември референдум за независимостта си.\r\nСекретарят посочи, че допитването няма „правен реализъм“ и ще подкопае регионалната сигурност.  „Отделянето на Кюрдския регион от иракското централно правителство означава затваряне на всички общи гранични области. Съпротивата на съседните на Ирак страни за референдума ще създаде сложна ситуация там след референдума“, посочи той. \r\nСлужителят посочи важността на диалога при решаването на споровете между Кюрдската автономия и централното правителство и избягването на „прибързани решения“.  Виктор Турмаков", "date": "2017.09.18", "title": "Tehran Times: Иран би признал единствено „обединен Ирак“"}
{"url": "http://www.focus-news.net/news/2017/09/18/2437216/plovdiv-ruski-paraplanerist-e-postradal-tezhko-pri-padane-v-rayona-nad-sopot-blizo-do-h-nezabravka.html", "text": "Руски парапланерист е пострадал тежко при падане в района над Сопот, близо до х. Незабравка. Сигналът за инцидента е подаден около 15.30 часа до Планинска спасителна служба, откъдето са потърсили съдействие на спешния телефон на „Активна грижа“ към застрахователната компания, която осигурява въздушно и наземно транспортно съдействие и оказване на първа долекарска помощ при злополуки. Това съобщиха от пресцентъра на компанията. За минути кризисният щаб взе решение да изпрати хеликоптер към мястото, тъй като мъжът е с тежки наранявания. По първоначална информация, пострадалият е с два счупени крака, открита рана с обилно кръвотечение, гръдна травма и съмнение за вътрешни перфорации. \r\nПри мъжа е изпратен лекар, който своевременно е информирал въздушните екипи и кризисния щаб на „Активна грижа“ за състоянието на парапланериста. Подадени са и данни към болница „Св. Анна“ в София, където около 17 часа се очаква да кацне хеликоптерът.", "date": "2017.09.18", "title": "Пловдив: Руски парапланерист е пострадал тежко при падане в района над Сопот, близо до х. Незабравка"}
{"url": "http://www.focus-news.net/news/2017/09/18/2437217/yambol-mazh-e-s-opasnost-za-zhivota-sled-padane-ot-traktor.html", "text": "51-годишен тракторист е с множество рани и опасност за живота, съобщиха от ОДМВР - Ямбол. Инцидентът е станал на 18 септември в 01.30 часа в село Ботево. Трактористът е паднал от кабината, машината е преминала през тялото му, след което e ударила товарен автомобил „Форд Транзит“ и ограда.\r\nПострадалият е настанен за лечение в МБАЛ-Ямбол, с множество контузни рани по тялото, фрактури и нараняване на вътрешни органи, с опасност за живота. Взета му е кръвна проба за изследване. На местопроизшествието е извършен оглед. По случая в Районно управление-Тунджа е образувано досъдебно производство.", "date": "2017.09.18", "title": "Ямбол: Мъж е с опасност за живота след падане от трактор"}
{"url": "http://www.focus-news.net/news/2017/09/18/2437218/v-ministerskiya-savet-shte-se-sastoi-kragla-masa-na-tema-demografska-politika-i-trudova-mobilnost.html", "text": "На 19 септември 2017 г. в Министерския съвет ще се състои кръгла маса на тема „Демографска политика и трудова мобилност”, организирана от Министерството на труда и социалната политика и Държавната агенция за българите в чужбина. Това съобщиха от правителствената информационна служба. Кръглата маса е под патронажа на заместник министър-председателя по икономическата и демографската политика Валери Симеонов. На форума са поканени за участие представители на държавни институции, работодателски организации, синдикати, предприемачи, които да разискват проблеми и предложения, нови моменти и действия, отнасящи се до демографската политика.", "date": "2017.09.18", "title": "В Министерския съвет ще се състои кръгла маса на тема „Демографска политика и трудова мобилност”"}
{"url": "http://www.focus-news.net/news/2017/09/18/2437219/ivan-totev-kmet-na-plovdiv-do-2019-godina-ploshtad-tsentralen-shte-e-obnoven.html", "text": "До 2019 година площад „Централен” в Пловдив ще е обновен, но по археологията ще остане да се работи. Това съобщи пред журналисти кметът на Пловдив Иван Тотев, предаде репортер на Радио „Фокус” - Пловдив. Според Тотев ще бъде атрактивно за туристите да гледат как се социализира археологията на Пловдив. Площадното пространство ще има плавна връзка с археологията, както и с ранно-християнската базилика през подлеза. Засега още не е уточнено каква ще е настилката на площада, но ще има много възможности за разпъване на инсталации и временни съоръжения и газифициране на отделни места там. „Площадът ще бъде подготвен за възможни събития, с голяма сцена. Той ще има връзка и с Античния форум с Одеон, който се намира от северната страна на Централната поща. Пътят до там ще бъде обозначен не само с табели, но и с маркировки, ще бъде интересно”, каза кметът. „В становището на Министерството на културата не се казва конкретно дали фонтанът на площад „Централен“ се вписва в проекта, или не”, добави Тотев. Затова не е ясно дали той ще бъде премахнат, или ще остане. Със сигурност обаче ще бъде премахнат пресъхналият фонтан и паметникът на Гюро Михайлов. Той ще бъде преместен, но къде ще реши Общинският съвет. „Това е четвърто местене на този паметник”, припомни Тотев. Предвидено е и озеленяване в проекта. \r\nЦветана ТОНЧЕВА", "date": "2017.09.18", "title": "Иван Тотев, кмет на Пловдив: До 2019 година площад „Централен” ще е обновен"}
{"url": "http://www.focus-news.net/news/2017/09/18/2437220/accent-tv-igor-dodon-izprati-saboleznovaniya-do-prezidenta-i-naroda-na-rumaniya-zaradi-posledstviyata-ot-uragana.html", "text": "Президентът на Молдова Игор Додон  заяви, че със съжаление е научил за бедствието в Румъния, оставило след себе си няколко убити и десетки ранени, предаде  Accent TV.\r\n„В тези трудни моменти, от името на народа на Молдова и от мое име, изразявам симпатии и солидарност към румънския народ. Искам да предадете съболезнованията ни до семействата и близките на жертвите  и пожелания за скорошно оздравяване на ранените“, посочи Додон в официално свое заявление. \r\nСпоред последните данни в резултата на лошото време в Западна Румъния на 17 септември осем души са загинали и около 70 бяха ранени. Скоростта на вятъра е достигнала до 100 км./ч.  Виктор Турмаков", "date": "2017.09.18", "title": "Accent TV: Игор Додон изпрати съболезнования до президента и народа на Румъния заради последствията от урагана"}
{"url": "http://www.focus-news.net/news/2017/09/18/2437221/ministar-temenuzhka-petkova-shte-uchastva-v-neformalno-zasedanie-na-energiynite-ministri-ot-es.html", "text": "Министърът на енергетиката Теменужка Петкова ще участва в неформалното заседание на енергийните министри на съвета на Европейския съюз. Срещата ще се проведе на 19 и 20 септември в град Талин, Естония. Това съобщиха от пресцентъра на Министерството на енергетиката. В рамките на съвета ще се проведе конференция на високо равнище „Бъдещето на електроенергийния пазар в Европа, на която ще се обсъдят въпроси, свързани с регионалното енергийно сътрудничество. България подкрепя усилията на естонското председателство по приоритетните теми, свързани с текущите инициативи за изграждането и функционирането на устойчив Енергиен съюз, както и настоящата програма за Механизма за свързаност на Европа. По време на събитието министър Петкова ще представи приоритетите на страната в енергийния сектор по време на българското председателство.", "date": "2017.09.18", "title": "Министър Теменужка Петкова ще участва в неформално заседание на енергийните министри от ЕС"}
{"url": "http://www.focus-news.net/news/2017/09/18/2437222/vitseprezidentat-iliyana-yotova-vrachih-ofitsialna-pokana-kam-prezidenta-na-sarbiya-aleksandar-vuchich-za-poseshtenie-v-balgariya-do-kraya-na-godinata.html", "text": "Преди 2 часа връчих официална покана-писмо от президента Румен Радев до президента на Р Сърбия Александър Вучич за официално посещение на държавния глава на Сърбия в България до края на тази календарна година. Това каза вицепрезидентът Илияна Йотова в Димитровград, Сърбия след като посети гимназия „Св. св. Кирил и Методий“ в града и разговаря с ученици, предаде репортер на Агенция „Фокус“. „Това не е случайно. Това са най-напрегнатите месеци в подготовката за бъдещото Председателство на България. Искаме да имаме не само добри контакти със съседите ни, но и да чуем техните приоритети и проблеми, да имаме възможността да ги представим на европейска сцена по време на Председателство, за да се решат“, заяви тя. „Голямата ми мечта е в Димитровград да има паралелки по български език още от първи клас. Много настоявам да доведем докрай идеята за изучаването на български език в предучилищна възраст“, посочи Илияна Йотова. „Има диспропорция, от една страна няма паралелки по български език в основното училище, а в гимназията има толкова много желаещи, че не достигат места“, коментира тя. „От срещите с г-н Селакович чух уверение, че ще бъде направено всичко възможно да бъдат осигурени равни права на децата да изучават майчиния език“, уточни вицепрезидентът. „Националният съвет на българите в Сърбия трябва да бъде малко по-агресивен в добрия смисъл на думата. Някъде се къса веригата, може би с недостатъчна инициативност ще си поговорим и с националното малцинство“, посочи Илияна Йотова. „Има сигнали, че българският бизнес, който иска да инвестира в Западните покрайнини на места среща трудности от местната власт. Работата на националното малцинство е всички тези проблеми да бъдат изчистени“, допълни тя. „Възможностите са много. Надявам се, че след като се пусне магистралата, г-н Селакович каза, че официалното откриване ще бъде следващата седмица, контактите многократно ще бъдат увеличени“, каза още вицепрезидентът.\r\nБиляна ИВАНОВА", "date": "2017.09.18", "title": "Вицепрезидентът Илияна Йотова: Връчих официална покана към президента на Сърбия Александър Вучич за посещение в България до края на годината"}
{"url": "http://www.focus-news.net/news/2017/09/18/2437223/stara-zagora-spirat-dvizhenieto-na-avtomobili-po-bul-p-evtimiy-na-19-septemvri-zaradi-futbolna-sreshta.html", "text": "За 5 часа ще бъде спряно движението на автомобили по бул. „П. Евтимий“ в Стара Загора на 19 септември заради футболна среща между отборите на ФК „Ботев” – Гълъбово и ПФК „Левски“ – София, която ще се проведе от 19:00 часа на стадион „Трейс Арена“. Това съобщиха от пресцентъра на Община Стара Загора.\r\nЗа осигуряване на безопасното ѝ провеждане, за времето от 16:30 часа, до 21:30 часа, ще бъде спряно движението на пътни превозни средства (с изключение на градския транспорт и живущите в района граждани, които да бъдат пренасочвани в близките улици или допускани срещу документ за самоличност), по следните улици:\r\n-\tпо бул. „Свети Патриарх Евтимий“, от пътния възел с Oколовръстното шосе до кръстовището с ул. „Загоре“ - в двете посоки;\r\n-\tпо ул. „Българско възраждане“, ул. „Велики Преслав“ и ул. „Ведрина“, от кръстовището с ул. „Стоян Михайловски“ - в посока бул. „Свети Патриарх Евтимий“;\r\n-\tул. „Райна Княгина“, от ул.“Загоре“ до ул. „Генерал Радко Димитриев“;\r\n-\tул. „Генерал Радко Димитриев“ – цялата.\r\nДвижението ще се нормализира незабавно след приключване на мероприятието,  по преценка на служителите пряко ангажирани с охраната на събитието.", "date": "2017.09.18", "title": "Стара Загора: Спират движението на автомобили по бул. „П. Евтимий“ на 19 септември заради футболна среща"}
{"url": "http://www.focus-news.net/news/2017/09/18/2437224/vitseprezidentat-iliyana-yotova-poklonenieto-pred-zhertvite-ot-srabska-i-balgarska-strana-e-simvolichen-akt-za-da-nyama-veche-schupeni-plochi-i-porugavane-na-pametnitsi.html", "text": "Днес правим много символичен акт със сръбския ми колега. Двамата отиваме, за да се поклоним на жертвите, както от българска, така и от сръбска страна, за да няма вече счупени плочи, да няма поругаване на паметниците. Това каза вицепрезидентът Илияна Йотова в Димитровград, Сърбия след като посети гимназия „Св. св. Кирил и Методий“ в града и разговаря с ученици, предаде репортер на Агенция „Фокус“. „Много се надявам, че днешният акт ще бъде много добре прочетен и от нашите съседи, както и в България. Ще бъде добро начало за възстановяване на всички паметници“, заяви тя.\r\nБиляна ИВАНОВА", "date": "2017.09.18", "title": "Вицепрезидентът Илияна Йотова: Поклонението пред жертвите от сръбска и българска страна е символичен акт, за да няма вече счупени плочи и поругаване на паметници"}
{"url": "http://www.focus-news.net/news/2017/09/18/2437225/sluzhiteli-ot-regionalna-direktsiya-po-gorite-sofiya-zaloviha-narushiteli-v-brakonierski-lov.html", "text": "Горски инспектори от Регионална дирекция по горите - София са заловили двама нарушители на Закона за лова и опазване на дивеча по време на проверка в землището на кв. \"Ботунец\", Столична Община. Това съобщиха от пресцентъра на Изпълнителната агенция по горите. При инспекцията, направена след получен сигнал, е констатирано, че две физически лица са ловували, без да притежават разрешително за индивидуален лов. Служителите на дирекцията са изготвили констативни протоколи, с които са задържани общо 22 бр. ловни боеприпаси, две ловни оръжия и две яребици, като оръжията и боеприпасите са предадени на служители на Районно управление на на СДВР. Предстои съставяне на актове на нарушителите.\r\nОт началто на ловния сезон до момента, регионалните дирекции по горите са проверили повече от 4000 ловци като са съставени  8 акта за нарушения на Закона за лова и опазване на дивеча. Задържани са 50 бр. ловни боеприпаси, три ловни оръжия и три броя дребен дивеч.", "date": "2017.09.18", "title": "Служители от Регионална дирекция по горите-София заловиха нарушители в бракониерски лов"}
{"url": "http://www.focus-news.net/news/2017/09/18/2437226/niki-heyli-oon-izrazhodva-vazmozhnostite-si-za-izbor-otnosno-severna-koreya.html", "text": "Постоянният представител на САЩ в ООН Ники Хейли заяви, че Съветът за сигурност на световната организация е изчерпал възможностите си за сдържане на ядрената програма на Северна Корея и че САЩ могат да се обърнат по въпроса към Пентагона, предаде Reuters.\r\n„Ние сме изразходвали всичко, което можем да направим в Съвета за сигурност на ООН в момента“, заяви Хейли и добави, че би била напълно доволна да предаде въпроса за КНДР на министъра на отбраната на САЩ Джеймс Матис. \r\n„Ако Северна Корея продължи с това безразсъдно поведение, ако САЩ трябва да се защитават себе си или съюзниците си, Северна Корея ще бъде разрушена. Всички знаем това. Никой от нас не желае това. Никой от нас не иска война“, добави тя.  „Опитваме всяка друга възможност, но на масата има много военни възможности“, посочи дипломатът. Виктор Турмаков", "date": "2017.09.18", "title": "Ники Хейли: ООН изразходва възможностите си за избор относно Северна Корея"}
{"url": "http://www.focus-news.net/news/2017/09/18/2437227/stara-zagora-vavezhda-se-vremenna-organizatsiya-na-dvizhenieto-v-rayona-na-stadion-beroe-na-20-septemvri.html", "text": "Въвежда се временна организация на движението в Стара Загора за осигуряване на безопасно провеждане на футболното шоу „Дрийм тиймът на Барселона срещу отбора на Христо Стоичков“, което ще се проведе на 20.09.2017г. от 20:00 часа на стадион „Берое“ в Стара Загора. Това съобщиха от пресцентъра на Община Стара Загора.\r\nЗа времето от 16:00 часа до 23:00 часа, на 20.09.2017г., на територията на гр. Стара Загора, ще бъде спряно движението на пътни превозни средства (с изключение на живущите в района граждани, които ще бъдат пренасочвани в близките улици или допускани срещу документ за самоличност) , по улиците:\r\n-\tпо ул. „Августа Траяна“, от кръстовището с ул. „Отец Паисий“ в посока стадион „Берое“;\r\n-\tпо ул. „Майор Кавалджиев“, от кръстовището с ул. „Васил Левски“;\r\n-\tул. „23-ти септември“, ул.“Спортна“, ул. „Мавзолея“, ул. „Тунджа“ и ул. „Бончо Бонев“ – в двете посоки;\r\n4.\tул.“ Охрид“, ул. „Странджа“ и ул. „Братя Митови“ - в посока стадион „Берое“;\r\nOбходният маршрут за обществения транспорт е както следва:\r\n-\tАвтобусна линия № 8 и № 21 ще се обслужва по маршрут: ул. „Генерал Гурко“ - ул. „Ангел Кънчев“ – бул. „Славянски“ – бул. „Крайречен“ – преходна дъга от бул. „Славянски“, ул. „Хан Тервел“ – ул. „Христина Морфова“ /обръщало/;\r\n-\tАвтобусна линия № 17 ще се обслужва по маршрут: ул. „Генерал Гурко“ – ул. „Ангел Кънчев“ – южното пътно платно – северна активна лента за движение на бул. „Славянски“ – южното пътно платно – южната активна лента за движение на бул. „Никола Петков“ – Пътен възел за гр. Казанлък на път I-5 – Хрищенско шосе.\r\nВодачите да шофират с повишено внимание и да спазват стриктно вертикалната маркировка. Паркираните в указаните участъци автомобили, които затрудняват осъществяването на мероприятието, ще се отстраняват принудително посредством специализиран автомобил.\r\nДвижението на МПС ще се нормализира незабавно след приключване на мероприятието, по преценка на служителите пряко ангажирани с охраната на събитието.", "date": "2017.09.18", "title": "Стара Загора: Въвежда се временна организация на движението в района на стадион „Берое“ на 20 септември"}
{"url": "http://www.focus-news.net/news/2017/09/18/2437228/yambol-predstoi-vremenna-promyana-v-uchebnata-baza-na-dve-uchilishta-v-grada-zaradi-deynosti-po-obnovyavane-sgradata-na-su-sv-kliment-ohridski.html", "text": "Във връзка с предстоящото стартиране на дейностите в изпълнение на проект „Устойчиво и интегрирано развитие на образователната инфраструктура на община Ямбол“ учебният процес на учениците от Средно училище „Св. Климент Охридски“ временно ще се осъществява в сградата на Основно училище „Христо Смирненски“. Това съобщиха от пресцентъра на Община Ямбол. Учебната база там дава възможност за цялостно преместване на учебния процес до приключване на ремонтните дейности. Предвидено е реновирането на СУ„Св. Климент Охридски“ да започне през месец октомври. \r\nОт друга страна, за учениците и персонала на ОУ „Христо Смирненски“ са осигурени условия за настаняване в сградата на ОУ „Димчо Дебелянов“, където двете училища ще функционират паралелно. За предстояща временна промяна са изпратени писма и до трите учебни заведения и са взети мерки за безпроблемното организиране на учебната дейност. Предвидено е ремонтът на средното училище да бъде завършен в рамките на 200 дни.\r\nПо същия проект са стартирани дейностите по обновяване сградите на три детски заведения - Детска ясла „Мечо Пух“, Детска градина „Свобода“ и яслата към Детска градина „Пламъче“. В рамките на предвидения срок от 180 дни децата са настанени в други детски заведения в града с цел да се осигури нормално протичане на учебно-възпитателния процес.\r\nПроект „Устойчиво и интегрирано развитие на образователната инфраструктура на община Ямбол“ се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейски фонд за регионално развитие.", "date": "2017.09.18", "title": "Ямбол: Предстои временна промяна в учебната база на две училища в града заради дейности по обновяване сградата на СУ „Св. Климент Охридски“"}
{"url": "http://www.focus-news.net/news/2017/09/18/2437229/pazardzhik-shestima-svideteli-sa-dali-pokazaniya-che-sa-kupuvali-marihuana-i-amfetamini-ot-dimitar-tonkev.html", "text": "Окръжният съд в Пазарджик започна съдебното заседание по делото за мярката за неотклонение на Димитър Тонкев, предаде репортер на Радио \"Фокус\" - Пазарджик.  Прокурор Димитрия Ганчева каза, че са установени случаи на разпространение на наркотични вещества от обвиняемия на 2 юни, 15 август и 16 септември 2017 на пътя Виноградец- Септември. Тя уточни, че на 16 септември 2017 той е привлечен като обвиняем за тежко умишлено престъпление. Седем свидетели са разпитани по делото като част от тях са разпитани пред съдия. Шестима от тях са дали показания, че са купували от Димитър Тонкев марихуана и амфетамини. Като писмени доказателства са приложени и експертизи за установяване на вида и количеството на разпространяваните наркотични вещества. Според прокурора те са достатъчни за определянето му като обвиняем. Според Ганчева налице е и втората презумпция - опасност за укриване и тя е реална, тъй като от свидетелските показания става ясно, че той не се занимава с разпространение на наркотични вещества отскоро. За него един от свидетелите твърди, че се занимава основно с това най-малко от преди 3 години - разпространява марихуана, а от 1 година амфетамини. Тази негова разпространителска дейност е системна и по виждане на прокурора се явява негов единствен източник на доходи, доколкото не е известно той да реализира доходи от легална дейност, посочи също Ганчева. Тя уточни, че преди около 3 месеца след скандал в семейството Тонкев се изнася и живее с приятелката си в отделна къща, макар и без доходи води охолен начин на живот. \"Всичко това показва, че с мярка, различна от задържане, дейността му ще продължи, тъй като това е начинът му да се издържа - себе си и приятелката си\", каза също Ганчева.  Според нея не без значение е и негативната характеристична справка, фактът, че не е осъждан не налага изводи, обратни на направените. Мярката задържане под стража е адекватна на деянието му, според прокурора. Адвокат Панев пледира да не се уважава искането на Окръжната прокуратура с мотива, че Тонкев има постоянен адрес, не е възможно да се укрие, не е осъждан, няма криминални регистрации, няма висящи или прекратени досъдебни производства, няма и преписки, водени срещу него. \"В дома му са извършени 4 обиска, които не са довели до определен резултат. В протоколите не е отразено, че са открити такива вещества - амфетамини. Той е единственият мъж в това семейство, който може да им помогне след смъртта на бащата\", обясни адвокатът. Той допълни, че не е направена оценъчна експертиза - за 2 гр марихуана и 0,56 гр амфетамини. \"Стойността им не е висока\", посочи Панев и помоли за по-лека мярка - за подписка или парична гаранция, която да е съобразена с имотното състояние на неговия подзащитен. Обвиняемият Димитър Тонкев също помоли за по-лека мярка и обясни пред съда, че не е наркозависим. Очаква се произнасянето на Окръжния съд.\r\nВаня НИКОЛОВА", "date": "2017.09.18", "title": "Пазарджик: Шестима свидетели са дали показания, че са купували марихуана и амфетамини от Димитър Тонкев"}
{"url": "http://www.focus-news.net/news/2017/09/18/2437230/balgarskiyat-vitseprezident-i-sekretaryat-na-srabskiya-prezident-podnesoha-ventsi-pred-pametnika-kostnitsa-ot-srabsko-balgarskata-voyna-na-neshkov-vrah.html", "text": "Вицепрезидентът Илияна Йотова и Никола Селакович, секретар на президента на Р Сърбия поднесоха венци пред Паметника-костница от Сръбско-българската война на Нешков връх, предаде репортер на Агенция „Фокус“. На поднасянето на венци присъстваха посланикът на България в Сърбия Н.пр Радко Влайков, кметът на Димитровград Владица Димитров, консулът на България в Ниш Едвин Сугарев. \r\nБиляна ИВАНОВА", "date": "2017.09.18", "title": "Българският вицепрезидент и секретарят на сръбския президент поднесоха венци пред Паметника-костница от Сръбско-българската война на Нешков връх"}
{"url": "http://www.focus-news.net/news/2017/09/18/2437231/korea-herald-spored-pravitelstvoto-na-yuzhna-koreya-kndr-e-v-posledniya-stadiy-na-razvitieto-na-mezhdukontinentalna-balistichna-raketa.html", "text": "По данни на южнокорейското министерство на отбраната Северна Корея навлиза в последния стадий на развитие на междуконтинентална балистична ракета (МКБР) и най-вероятно ще продължи с ракетните си и ядрени изпитания, за да доразвие технологията, пише  Korea Herald.\r\n„Достигнахме до сигурния извод, че последната изстреляна от севера ракета е „Хвасон-12“ – МКБР и че северът има възможности за такива ракети. Ние виждаме как комунистическият режим навлиза в последен стадий на развитието на МКБР“, заяви заместник-министърът на отбраната на Южна Корея генерал-майор Джанг Кюн-су. „Северна Корея най-вероятно ще продължи с ядрените и с ракетните  изпитания, за да развие възможностите си“, добави той. \r\nОтносно скорошното обявление на южнокорейското министерство на Обединението относно плановете за изпращане на хуманитарна помощ на Северна Корея в размер от 8 млн. долара през агенциите на ООН, заместник-министърът посочи, че те най-вероятно ще бъдат забавени.  Виктор Турмаков", "date": "2017.09.18", "title": "Korea Herald: Според правителството на Южна Корея КНДР е в последния стадий на развитието на междуконтинентална балистична ракета"}
{"url": "http://www.focus-news.net/news/2017/09/18/2437232/ahlulbayt-generalniyat-sekretar-na-oon-prizova-irakskite-kyurdi-da-izostavyat-ideyata-za-referendum-za-nezavisimost.html", "text": "Генералният секретар на ООН Антонио Гутереш призова иракските кюрди да изоставят плановете за провеждане на референдум за независимостта в края на месеца, посочвайки, че това е отклонение от приоритетната борба срещу „Ислямска държава“, предаде  AhlulBayt.\r\nВ официално свое изявление Гутереш посочи, че всеки спор между централното иракско правителство и кюрдското регионално правителство трябва да се решава чрез диалог и „конструктивен компромис“.  „Всяко едностранно решение за свикване на референдум по това време ще бъде отвличане от необходимостта да преборим „Ислямска държава“, убеден е той и добави, че то също така ще подкопае процеса на завръщането на бежанците по родните им места. \r\n Генералният секретар призова иракските политици да „се отнесат към въпроса с търпение и сдържаност“ и предложи помощта на Световната организация при справяне с въпроса.  Виктор Турмаков", "date": "2017.09.18", "title": "AhlulBayt: Генералният секретар на ООН призова иракските кюрди да изоставят идеята за референдум за независимост"}
{"url": "http://www.focus-news.net/news/2017/09/18/2437233/haskovo-velopohod-i-tantsi-na-otkrito-shte-se-provedat-za-denya-na-mobilnostta-v-grada.html", "text": "Велопоход и танци на открито организират Община Хасково и ОП ”Младежки център”, с подкрепата на РИОСВ – Хасково по повод „Европейската седмица на мобилността“ под мотото „ Заедно стигаме по-далеч“. Това съобщиха от Община Хасково. Проявите са насрочени за 19 септември, вторник, от 17.00 часа на входа на парк „Кенана“ \r\nИнициативата е с цел промотиране на градския транспорт и велосипеда като основни транспортни средства в модерния зелен град. На входа на парк ”Кенана” всички, които желаят, могат да се включат в „Танци на открито”. Участниците във велопохода ще потеглят от началото на парка до езерото и обратно.", "date": "2017.09.18", "title": "Хасково: Велопоход и танци на открито ще се проведат за деня на мобилността в града"}
{"url": "http://www.focus-news.net/news/2017/09/18/2437234/afp-donald-tramp-zayavi-che-byurokratsiyata-zadarzha-oon.html", "text": "Президентът на САЩ Доналд Тръмп заяви, че „бюрокрацията“ задържа  ООН от разгръщането на пълния ѝ потенциал, предаде  AFP.\r\nПо време на дискусиите относно реформите в Световната организация по време на 72-та сесия на Общото събрание на ООН Тръмп заяви, че винаги е виждал „огромния потенциал“ на организацията, чиято централа „е само на една пресечка“ от дома му в Ню Йорк. \r\n„ООН е създадена с наистина благородни цели“, заяви Тръмп и добави, че „през последните години ООН не е достигнала до пълния си потенциал, заради бюрокрацията и проблеми с управлението“.  Виктор Турмаков", "date": "2017.09.18", "title": "AFP: Доналд Тръмп заяви, че „бюрокрацията“ задържа ООН"}
{"url": "http://www.focus-news.net/news/2017/09/18/2437235/glavniyat-prokuror-sotir-tsatsarov-se-sreshtna-s-generalniya-prokuror-na-ruskata-federatsiya-yuriy-chayka.html", "text": "В Съдебната палата главният прокурор на Република България Сотир Цацаров се срещна с генералния прокурор на Руската федерация Юрий Чайка, съобщиха от пресцентъра на Прокуратурата Р България. Ръководителите на прокуратурите на двете държави подписаха Програма за сътрудничество между двете институции за периода 2017 – 2019 г. Противодействие на тероризма, борба с радикализацията и насилствения екстремизъм, както и противодействие на транснационалната организирана престъпност са темите, по които прокурорите на двете държави ще обменят практически опит. \r\nЧайка е на двудневно официално посещение в страната ни, съгласно подписаното между него и главния прокурор проф. Борис Велчев на 9 октомври 2008 г. Споразумение за сътрудничество между прокуратурите на двете държави. В рамките на това споразумение ежегодно се осъществяват визити на български прокурори в Русия и на руски прокурори у нас. Обсъждат се практически въпроси като борбата с организираната престъпност и тероризма, както и законодателните инициативи, свързани с тези теми.", "date": "2017.09.18", "title": "Главният прокурор Сотир Цацаров се срещна с генералния прокурор на Руската федерация Юрий Чайка"}
{"url": "http://www.focus-news.net/news/2017/09/18/2437236/sport-vrataryat-na-bayern-myunhen-riskuva-da-propusne-nyakolko-mesetsa-igra-zaradi-seriozna-travma.html", "text": "Байерн Мюнхен може да загуби вратаря си Мануел Нойер за дълъг период от време. 31-годишният спортист получи сериозна травма в левия си крак и в близко време ще бъде подложен на операция. Все още не е известно кога той ще се завърне на терена. \r\nФутболистът получи травма по време на мач от Шампионската лига срещу Реал Мадрид в края на последния сезон.   Виктор Турмаков", "date": "2017.09.18", "title": "Спорт: Вратарят на Байерн Мюнхен рискува да пропусне няколко месеца игра заради сериозна травма"}
{"url": "http://www.focus-news.net/news/2017/09/18/2437237/vidin-20-septemvri-2017-g-e-obyaven-za-den-na-traur-vav-vrazka-s-konchinata-na-mitropolit-dometian.html", "text": "Във връзка с отдаването на последна почит на Видински митрополит Дометиан и почетен гражданин на Видин, кметът на Община Видин Огнян Ценков издаде заповед, с която 20 септември 2017 г. се обявява за ден на траур. Това съобщиха от Община Видин. По този повод националният флаг пред всички административни сгради ще бъде свален наполовина на носещите тела. Със заповедта се отменят увеселителните мероприятия за времето от 8 ч. до 24 ч. на 20  септември. При невъзможност това да се случи, те ще започват с едноминутно мълчание.\r\nНа 19 септември (вторник), от 14 ч. тленните останки на Видинския владика ще бъдат изложени за поклонение в катедралния храм „Св. вмчк Димитър Солунски“. На 20 септември (сряда) в 9 ч. в храма ще бъде отслужена заупокойна Света литургия, а в 12 ч. ще се извърши опелото. В 13 ч. от църквата ще потегли траурно литийно шествие към Видинска Света митрополия, където ще бъдат положени тленните останки на владиката.\r\nДометиан е канонически утвърден за Видински митрополит на 2.08.1987 г. С Решение №197 от 28.11.2002 г. на Общинския съвет, той е удостоен със званието „Почетен гражданин на Видин“.", "date": "2017.09.18", "title": "Видин: 20 септември 2017 г. е обявен за ден на траур, във връзка с кончината на митрополит Дометиан"}
{"url": "http://www.focus-news.net/news/2017/09/18/2437238/plovdiv-domakinstvata-po-10-ulitsi-v-asenovgrad-shte-ostanat-bez-voda-na-19-septemvri-zaradi-izpalnenie-na-deynosti-po-vodniya-proekt.html", "text": "Домакинствата по 10 улици в Асеновград ще останат без вода на 19 септември заради изпълнение на дейности по Водния проект на града. Това съобщиха за Радио „Фокус“ – Пловдив от отдел „Връзки с обществеността“ на Общината. Водоподаването на десетте улици в района на бул. „България“ в Асеновград ще бъде преустановено за времето от 09:00 до 16:00 часа. „Причината е поставяне на нови ВиК връзки по проекта за рехабилитация на водоснабдителната и канализационна мрежа на Асеновград. Улиците с прекъснато водоподаване ще бъдат „Пирин”, „Теменуга”, част от „Ген. Дандевил”, „Искър”, „Ореховска”, „Шипка”, „Славей”, „Яне Сандански”, „Руен” и „Цар Самиул”.\r\nТони МИХАЙЛОВ", "date": "2017.09.18", "title": "Пловдив: Домакинствата по 10 улици в Асеновград ще останат без вода на 19 септември заради изпълнение на дейности по Водния проект"}
{"url": "http://www.focus-news.net/news/2017/09/18/2437239/pazardzhik-okrazhniyat-sad-ostavi-dimitar-tonkev-v-aresta.html", "text": "Окръжният съд в Пазарджик остави в ареста Димитър Тонкев от с. Виноградец, обвинен за притежание и разпространение на наркотични вещества - марихуана и амфетамини, предаде репортер на Радио \"Фокус\" - Пазарджик. В мотивите си към определението, съдия Ивета Парпулова посочи, че има обосновано предположение, че обвиняемият е извършил престъпление, а именно - разпространявал е наркотични вещества. Тя уточни, че свидетелите сочат, че многократно са закупували от него такива вещества. Освен това има опасност Тонкев да се укрие или да извърши друго престъпление. \r\nСъдия Ивета Парпулова каза, че определението влиза в сила незабавно, а при постъпване на жалба делото се насрочва за 26 септември от 10.00 часа в Апелативен съд - Пловдив. Адвокатът на Тонкев каза, че задължително ще обжалва наложената мярка за неотклонение на неговия подзащитен.\r\nВаня НИКОЛОВА", "date": "2017.09.18", "title": "Пазарджик: Окръжният съд остави Димитър Тонкев в ареста"}
{"url": "http://www.focus-news.net/news/2017/09/18/2437240/evrodeputatat-momchil-nekov-balgariya-e-v-top-5-po-zatlastyavane-na-detsata.html", "text": "Недопустимо е да има разлики в качеството на храните в единния европейски пазар. Наличието на двоен стандарт е дискриминация. Производителите се оправдават с вкусовите предпочитания на потребителите. Но как са разбрали какви са вкусовете на бебетата, за да предлагат една и съща марка бебешка храна с различно съдържание за Западна и за Централна и Източна Европа. България е в топ 5 в Европа по затлъстяване при децата. И това в основни линии се дължи на некачествената храна. Това заяви Момчил Неков по време на дискусията „Европа на два стандарта при храните - защитени ли са правата на българските потребители“, съобщиха от пресофиса на евродепутата.\r\nНеков представи еднакви марка продукти, купени на българския и белгийския пазар, при които има различие в съдържанието. Евродепутатът запозна участниците и с потребителско изследване на храните, проведено в Хърватия, което потвърждава наличието на двоен стандарт.\r\nДискусията беше организирана от омбудсмана Мая Манолова.", "date": "2017.09.18", "title": "Евродепутатът Момчил Неков: България е в топ 5 по затлъстяване на децата"}
{"url": "http://www.focus-news.net/news/2017/09/18/2437241/beliyat-dom-prezidentite-na-sasht-i-na-kitay-provedoha-telefonen-razgovor.html", "text": "Белият дом съобщи, че президентите на Китай и на САЩ Си Дзинпин и Доналд Тръмп са провели телефонен разговор на фона на кризата относно ракетната и ядрената програми на Северна Корея, предаде  AFP.\r\nТръмп в момента е в Ню Йорк за 72-та сесия на Общото събрание на ООН, но Си Дзинпин няма да присъства на събитието поради конгрес на Китайската комунистическа партия, който трябва да затвърди водачеството му в страната през следващите пет години. \r\nОт Белия дом съобщиха, че Северна Корея най-вероятно е била основната тема на разговора. Тръмп по-късно тази година ще осъществи първото си официално посещение в Китай.  Виктор Турмаков", "date": "2017.09.18", "title": "Белият дом: Президентите на САЩ и на Китай проведоха телефонен разговор"}
{"url": "http://www.focus-news.net/news/2017/09/18/2437242/plovdiv-155-tona-bokluk-sabraha-zhitelite-na-asenovgrad-po-vreme-na-kampaniyata-da-izchistim-balgariya-zaedno-prez-pochivnite-dni.html", "text": "155 тона боклук събраха жителите на Асеновград по време на кампанията „Да изчистим България заедно“ през почивните дни. Това съобщиха за Радио „Фокус“ – Пловдив от отдел „Връзки с обществеността“ към Общината. Четирима са гражданите, които лично са посетили депото за отпадъци в Асеновград, за да депонират събрания от тях боклук. За кампанията Общината бе осигурила допълнителни девет сметосъбиращи машини, фадрома и самосвал, а служители от всички дирекции са взели участие, като са почистили детски площадки и прилежащите им пространства. „Сметосъбиращата фирма и нейните работници почистиха новообразували се нерегламентирани сметища. Служителите от ресор „Екология“ към Общината бяха дежурни за съдействие и помощ при сметоизвозването на събрания от граждани боклук“, обясниха от пресцентъра на Община Асеновград. Партньори на Общината в националната кампания по почистване са предоставили безвъзмездно чували за смет, найлонови ръкавици и техника.\r\nТони МИХАЙЛОВ", "date": "2017.09.18", "title": "Пловдив: 155 тона боклук събраха жителите на Асеновград по време на кампанията „Да изчистим България заедно“ през почивните дни"}
{"url": "http://www.focus-news.net/news/2017/09/18/2437243/ahram-katar-shte-zakupi-24-iztrebitelya-tayfun-ot-velikobritaniya.html", "text": "Министерството на отбраната на Великобритания съобщи, че е подписано споразумение между британския и катарския министър на отбраната Майкъл Фалън и Халид бин Мохамед ал Атия за закупуването на 24 изтребителя „Тайфун“ от арабската държава, пише  Ahram.\r\nФалън съобщи, че договорът представлява „още по-близко сътрудничество в отбраната със стратегическия партньор. Цената на покупката не е обявена. Според британския военен анализатор Дейвид Мадън тя „най-вероятно ще бъде по-висока от един милиард лири“.  Виктор Турмаков", "date": "2017.09.18", "title": "Ahram: Катар ще закупи 24 изтребителя „Тайфун“ от Великобритания"}
{"url": "http://www.focus-news.net/news/2017/09/18/2437244/ep-mladezhka-i-obrazovatelna-politika-osiguryavane-na-dalgosrochno-finansirane-po-programa-erazam.html", "text": "На 18 септември в Дома на Европа в София се проведе кръгла маса на тема „България и ЕС: модерни и устойчиви политики в областта на образованието, младежта и културата“. В събитието участваха евродепутати от Комисията по култура и образование на ЕП, представители на българските институции, както и представители на заинтересовани групи, предаде Информационното бюро на Европейския парламент в България .\r\nПо време на дискусията беше направена равносметка на програмата Еразъм+, бяха представени предложенията на Европейския парламент за бъдещите ѝ промени, както и предстоящата реформа на Европейската младежка стратегия и по-доброто включване на културата и спорта в Многогодишната финансова рамка на ЕС след 2020 г.   \r\nВ кръглата маса взеха участие членовете на Европейския парламент от Комисията по култура и образование г-н Богдан Анджей Здройевски (ЕНП, Полша), г-н Богдан Брунон Вента (ЕНП, Полша), г-жа Сабине Ферхайен (ЕНП, Германия), г-жа Джули Уорд (С&Д, Великобритания), г-н Момчил Неков (С&Д, България) и г-н Светослав Малинов (ЕНП, България), които са на официално посещение в България. От българска страна в събитието участваха представители на ресорните комисии в Народното събрание, на министерствата на образованието и науката, на културата и на младежта и спорта, национални координатори на програмата „Еразъм“ в България, неправителствени организации и студенти.   \r\nЕвродепутатите настояха за значително увеличение на финансирането на програмата Еразъм+ след 2020 г., както и за възможността Европейският фонд за регионално развитие и Европейският социален фонд да могат да бъдат използвани за увеличаване на безвъзмездните средства за подпомагане на младите хора. Те споделиха опасенията си голям брой висококачествени проекти да не могат да бъдат финансирани поради липсата на средства по програма Еразъм+, поради увеличения ѝ обхват, който включва нови инициативи като Европейския корпус за солидарност. Членовете на ЕП се обявиха за намаляване на административната тежест и финансирането на по-малки, но повече на брой проекти.   \r\nПрограма Еразъм+ трябва да се съсредоточи повече върху ученето през целия живот и професионалното образование и обучение (ПОО), тя трябва да бъде модернизирана и адаптирана към ерата на цифровите технологии, да се фокусира повече върху обмена на ученици от професионални училища, както и на млади предприемачи, които могат да получат безценен опит и идеи в чужбина. \r\nСпециално внимание бе обърнато на ролята на спорта в ежедневието на младите хора и нуждата от засилването на политиките за подпомагане на масовия спорт сред младежта и след завършването на средно образование. \r\nНа дискусията беше представена и новата европейска програма за умения, която има за цел да намали несъответствието между уменията, които хората придобиват чрез образованието, и тези, необходими в реална работна среда със специален фокус върху развитието на дигиталните умения. Тя е предназначена да подобри качеството и приложимостта на уменията, за да отговори на нуждата от бързо променящ се пазар на труда. \r\n  Представителите на българските национални институции от своя страна очертаха основните предизвикателства при работата в сферите на културата, образованието и младежките политики. Заедно с неправителствения сектор те дадоха на евродепутатите ценна обратна връзка за това от какво имат нужда държавите членки и в кои сфери има потенциал за подобрение и по-задълбочена законодателна и експертна работа.   \r\nВ заключение членовете на ЕП потвърдиха, че Парламентът ще подкрепи споразумение за Брекзит, което да запази мобилността на студенти и преподаватели между ЕС и Обединеното кралство и след напускането на Великобритания.", "date": "2017.09.18", "title": "ЕП: Младежка и образователна политика: осигуряване на дългосрочно финансиране по програма Еразъм+"}
{"url": "http://www.focus-news.net/news/2017/09/18/2437245/mezhduvedomstveniyat-savet-po-otbranitelna-industriya-i-sigurnost-na-dostavkite-shte-provede-izvanredno-zasedanie-sled-proverka-na-gd-natsionalna-politsiya-po-kazusa-emko.html", "text": "Междуведомственият съвет по отбранителна индустрия и сигурност на доставките към Министерски съвет разгледа на редовното си заседание обстоятелствата около спрения лиценз за внос и износ на фирма „Емко“ ЕООД. Казусът беше включен в дневния ред по инициатива на двамата съпредседатели на Съвета – вицепремиера и министър на отбраната Красимир Каракачанов и министъра на икономиката Емил Караниколов. Това съобщиха от пресцентъра на Министерството на икономиката. Преди началото на заседанието беше получено писмо от Главна дирекция „Национална полиция“ относно казуса „Емко“. В писмото е посочено, че предвид обществения интерес, структурите към дирекцията извършват проверка за констатиране на това дали са отстранени нередностите за съхранение на боеприпаси. Проверяващите органи са се ангажирали до 25 септември да приключат проверките и да уведомят Междуведомствения съвет по отбранителна индустрия и сигурност на доставките за резултатите. Съветът взе решение с пълно единодушие, че при получаване на констатациите, ще бъде свикано извънредно заседание.", "date": "2017.09.18", "title": "Междуведомственият съвет по отбранителна индустрия и сигурност на доставките ще проведе извънредно заседание след проверка на ГД \"Национална полиция\" по казуса \"Емко\""}
{"url": "http://www.focus-news.net/news/2017/09/18/2437246/prezidentat-rumen-radev-izrazyava-svoite-saboleznovaniya-po-povod-konchinata-na-mitropolit-dometian.html", "text": "Президентът Румен Радев изпрати съболезнователно писмо до Светия синод на Българската православна църква и до миряните от Видинска епархия, в което изказва съболезнования по повод кончината на митрополит Дометиан. Това съобщиха от прессекретариата на държавния глава.\r\n„С искрено съжаление научих вестта за кончината на Негово Високопреосвещенство митрополит Дометиан. Той ръководи Видинската епархия повече от три десетилетия. Надявам се, че миряните, за които митрополит Дометиан беше опора и в добрите начинания, и в дните на тревоги и изпитания, ще отдадат заслужена почит към своя духовен наставник“, се казва в съболезнователния адрес на държавния глава.", "date": "2017.09.18", "title": "Президентът Румен Радев изразява своите съболезнования по повод кончината на митрополит Дометиан"}
{"url": "http://www.focus-news.net/news/2017/09/18/2437247/plovdiv-povishila-se-e-sabiraemostta-na-danatsi-i-taksi-v-obshtina-sadovo.html", "text": "Повишила се е събираемостта на данъци и такси в община Садово в сравнение с предишната година. Това съобщи в предаването „Садово в сърцето на Тракия” на Радио „Фокус” Пловдив Гено Маринов, директор отдел „Местни данъци и такси“ към Общината. Средната събираемост на данък върху недвижими имоти в общината е 80.44 %, данък върху превозни средства – 60.26%, такса битови отпадъци – 78.63%. Най-ниска е събираемостта от най-голямото населено място в общината Болярци – 57%. Селото е по-голямо като брой население и от общинския център Садово, където събираемостта на данък недвижими имоти е 77%. Най-висока е събираемостта на този данък в селата Милево, Катуница и Кочево, които са с по над 87%, съобщи Гено Маринов. При данък върху превозните средства селата Кочево, Моминско и Милево също са първенци с над 70%, при средна събира 60.26%. При такса битови отпадъци водещи, с най-висока събираемост са селата Поповица, Милево и Катуница – над 80%.\r\nЦветана ТОНЧЕВА", "date": "2017.09.18", "title": "Пловдив: Повишила се е събираемостта на данъци и такси в община Садово"}
{"url": "http://www.focus-news.net/news/2017/09/18/2437248/prokuror-dimitriya-gancheva-oshte-na-1-avgust-litse-obvineno-po-drugo-delo-e-posochilo-che-si-e-kupuvalo-narkotitsi-ot-dimitar-tonkev.html", "text": "Шестима свидетели, разпитани в досъдебното производство посочват, че са си купили наркотични вещества от Димитър Тонкев, каза пред Радио \"Фокус\" - Пазарджик прокурор Димитрия Ганчева. Тя обясни, че на 1 август едно от лицата, обвинено по друго дело за притежание на наркотици, е посочило, че ги е купило от Тонкев. Ганчева уточни, че задържаните при акция на полицията в събота още четири лица нямат отношение към наблюдаваното от нея дело. \"Засега те не са разпитвани в качеството им на свидетели по това дело\", уточни Ганчева. Тя отговори и на въпрос за обвинения от страна на семейството на Тонкев за репресивно отношение към тях, тъй като след смъртта на бащата, прострелян с пистолета на бившия председател на Общинския съвет в Септември Лазар Влайков, сега е арестуван и синът. \"Няма такова отношение, но ние не можем да спрем да си вършим работата заради трагедията, която е сполетяла семейството\", обясни Ганчева.\r\nВаня НИКОЛОВА", "date": "2017.09.18", "title": "Прокурор Димитрия Ганчева: Още на 1 август лице, обвинено по друго дело, е посочило, че си е купувало наркотици от Димитър Тонкев"}
{"url": "http://www.focus-news.net/news/2017/09/18/2437249/pregled-na-mezhdunarodnite-novini-do-18-chasa-agentsiya-fokus.html", "text": "За втори път в рамките на последните 48 часа Министерството на външните работи на Турция привика дипломатическия представител на ФРГ в страната.\r\nИнформацията бе потвърдена от говорителя на германското външнополитическо ведомство Мартин Шафер в обедните часове на понеделник, 18 септември. Той обаче не бе в състояние да обясни причините за действията на турското министерство. \r\n***  Описвайки Брекзит като „безсмислено решение“ германският министър на финансите Волфганг Шойбле предупреди да не се допуска допълнително разделение в Европа по линията запад-изток, посочвайки, че това би било катастрофа.\r\nИзнасяйки реч по време на празненството за 75-тия си рожден ден Шойбле посочи, че „ако сега получим нови разделения между изтока и запада след напълно безсмисленото решение, на което вероятно вече британците не се радват,  то това би било катастрофа“. „Трябва да сме ясни – ние ще имаме добро бъдеще – историята показва това, ако държим Европа заедно. Това означава цяла Европа“, добави той. \r\nМинистърът посочи, че тези страни от ЕС, които искат да продължат с все по-близката интеграция, трябва да продължат. „Но ние трябва да сме внимателно, че не само големите държави решават. Научих това от (покойния бивш германски канцлер) Хелмут Кол“, добави той.   \r\n*** Президентът на САЩ Доналд Тръмп заяви, че „бюрокрацията“ задържа  ООН от разгръщането на пълния ѝ потенциал.\r\nПо време на дискусиите относно реформите в Световната организация по време на 72-та сесия на Общото събрание на ООН Тръмп заяви, че винаги е виждал „огромния потенциал“ на организацията, чиято централа „е само на една пресечка“ от дома му в Ню Йорк. \r\n„ООН е създадена с наистина благородни цели“, заяви Тръмп и добави, че „през последните години ООН не е достигнала до пълния си потенциал, заради бюрокрацията и проблеми с управлението“. \r\n*** В понеделник „Мария“ се засили до ураган от втора степен с ветрове, достигащи скорост от 175 км/час.\r\nМетеоролозите предупредиха, че ураганът застрашава Карибските острови, които вече бяха тежко ударени от „Ирма“.\r\nПредупреждения също бяха издадени за Доминиканската република, Сейнт Китс и Невис и британския остров Монсерат.\r\n*** В понеделник Върховният съд на Ирак разпореди суспендиране на референдума за независимост на Кюрдистан, насрочен за 25 септември.\r\n„Върховният съд е издал заповед да се преустанови организирането на референдума, насрочен за 25 септември... докато не разгледа жалбите, които е получил по този плебисцит, той се счита за противоконституционен\", се казва в изявление.\r\n*** Най-малко 15 души са загинали при два самоубийствени атентата срещу цивилни в североизточната част на Нигерия.\r\n„Имаше две самоубийствени експлозии, при които загинаха 15 души, а 43 други бяха ранени“, заяви за агенцията представител на спасителните служби. \r\n***", "date": "2017.09.18", "title": "Преглед на международните новини до 18  часа /Агенция “Фокус”/"}
{"url": "http://www.focus-news.net/news/2017/09/18/2437250/ria-novosti-kray-bregovete-na-chili-e-registrirano-zemetresenie-s-magnitud-59.html", "text": "Земетресение с магнитуд 5,9 по скалата на Рихтер е регистрирано край бреговете на Чили, предаде РИА Новости.\r\nЗеметресението е регистрирано в 16:46 часа българско време. Епицентърът е на 94 км. югозападно от град Иляпел на дълбочина от 10 км.\r\nНяма данни за жертви и разрушения. Не е обявявана тревога за появата на вълни-цунами.  Виктор Турмаков", "date": "2017.09.18", "title": "РИА Новости: Край бреговете на Чили е регистрирано земетресение с магнитуд 5,9"}
{"url": "http://www.focus-news.net/news/2017/09/18/2437252/aktsenti-v-sutreshniya-blok-dobro-utro-balgariya-na-radio-fokus-na-19-septemvri.html", "text": "В края на летните месеци - каква е готовността за новия отоплителен сезон и ще бъде ли решен проблемът с кражбите на електричество? По тези теми, както и за предстоящи мащабни инвестиционни проекти ще говорим с главния оперативен директор на „ЧЕЗ Разпределение България“ Виктор Станчев. \r\nЗаявка за нов политически проект се появи през последните дни от страна на шоумена Слави Трифонов, инициатор на референдум за промяна в политичестата система, провел се на 6 ноември 2016 г. Доколко успешен би бил новият проект и може ли той да доведе до промяна в политическата картина у нас? На фона на политическите въпросителни казусът „Бедечка“ отново изплува в публичното пространство, запазвайки актуалността си. Защо недоволните граждани организират 24-часов протест, въпреки убедителните резултати от проведеното допитване в Стара Загора? За тези и още въпроси търсим коментар от политолога Първан Симеонов. \r\nДен преди датата на официалното обявяване на Независимостта на България Тутракан ще отбележи своя празник. Какви мероприятия е предвидила общината по този повод ще научим от кмета на града Димитър Стефанов. \r\nВ минутите след 9 часа - колегата Людмила Йоргова ще ни представи отчетените нива на безработица в община Сливен. Ваня Николова от Радио „Фокус“-Пазарджик пък ще ни разкаже повече за Фестивала на кешкека, който се подготвя в пещерското село Радилово. \r\nТези и още теми - в „Добро утро, България“ по  Радио \"Фокус\" от 06.00 до 10.00 с водещ Виктория Месробович.", "date": "2017.09.18", "title": "Акценти в сутрешния блок „Добро утро, България“ на Радио \"Фокус\" на 19 септември"}
{"url": "http://www.focus-news.net/news/2017/09/18/2437253/kyustendil-pchelarstvoto-shte-bade-osnovniyat-aktsent-na-predstoyasht-seminar-v-grada.html", "text": "Пчеларството ще бъде основният акцент на предстоящ семинар в Кюстендил. Това съобщи за Радио „Фокус” – Кюстендил експерт координатор на териториалния областен офис на Национална служба съвети в земеделието Снежана Саева. Семинарът ще се проведе на 25 септември от 17.15 часа в залата на Дома на науката и техниката. Програмата включва основни теми, полезни за пчеларите в региона. Сред тях са подвижното пчеларство, зазимяването на пчелните семейства, както и възможностите за подпомагане на пчеларите по Програмата за развитие на селските райони.\r\nВенцеслав ИЛЧЕВ", "date": "2017.09.18", "title": "Кюстендил: Пчеларството ще бъде основният акцент на предстоящ семинар в града"}
{"url": "http://www.focus-news.net/news/2017/09/18/2437254/afp-uraganat-mariya-se-zasili-do-treta-kategoriya.html", "text": "По данни на базирания в Маями Национален център за урагани на САЩ ураганът „Мария“ е достигнал до трета „значима“ степен с приближаването си до Карибските острови, които все още се възстановяват от тропическата буря „Ирма“, предаде  AFP.\r\nСпоред центъра в момента ветровете на „Мария“ достигат до близо 200 км./ч.  В момента са издадени предупреждения на островите Гваделупа, Сейнт Китс и Невис, Монсерат, Мартиника, Санта Лучия и Вирджинските острови.  Виктор Турмаков", "date": "2017.09.18", "title": "AFP: Ураганът „Мария“ се засили до трета категория"}
{"url": "http://www.focus-news.net/news/2017/09/18/2437256/vidin-kniga-za-saboleznovaniya-e-izlozhena-vav-vidinska-mitropoliya-vav-vrazka-sas-smartta-na-mitropolit-dometian.html", "text": "Книга за съболезнования е изложена във Видинска митрополия по повод смъртта на митрополит Дометиан, съобщиха от митрополията. Тялото на видинския владика ще бъде посрещнато на 19 септември от 14.00 часа в катедрален храм „Св. вмчк Димитър“ – Видин. На 20 септември от 9.00 часа в катедралния храм ще бъде отслужена заупокойна литургия, а от 12.00 часа е опелото на Видинския владика Дометиан. От 13.00 часа ще потегли траурно шествие до Видинска света митрополия, където ще бъде извършено погребението на митрополита. От Видинска митрополия съобщават, че от 14.00 часа на 19 септември до 12.00 часа на 20 септември всеки, който желае, може да се поклони и прости с Негово Високопреосвещенство Видиснския митрополит Дометиан. Вратите на Видинска митрополия ще бъдат отворени днес, 18 септември и в утрешния ден.", "date": "2017.09.18", "title": "Видин: Книга за съболезнования е изложена във Видинска митрополия във връзка със смъртта на митрополит Дометиан"}
{"url": "http://www.focus-news.net/news/2017/09/18/2437257/genadiy-gatilov-zam-ministar-na-vanshnite-raboti-na-rusiya-svarzanite-s-reformata-na-oon-resheniya-tryabva-da-se-priemat-po-vreme-na-dialog.html", "text": "Заместник-министърът на външните работи на Русия Генадий Гатилов заяви, че страните членки на ООН трябва да обсъждат всички решения, свързани с реформата ѝ, предаде ТАСС.\r\n„Ние сме за реформа. Смятаме, че тя трябва да е всеобща“, заяви Гатилов. „Решенията, свързани с реформата, трябва да се приемат от страните членки на ООН по време на диалог“, добави той.\r\nЗаместник-министърът посочи, че Русия смята, че работата над оптимизацията на разходите на ООН трябва да се води за сметка на остарелите програми.  Виктор Турмаков", "date": "2017.09.18", "title": "Генадий Гатилов, зам.-министър на външните работи на Русия: Свързаните с реформата на ООН решения трябва да се приемат по време на диалог"}
{"url": "http://www.focus-news.net/news/2017/09/18/2437258/sport-starshiyat-trenyor-na-anderleht-napusna-otbora.html", "text": "Старшият  треньор на белгийския Андерлехт Рене Вайлер напусна  поста си. 44-годишният специалист оглави тима през 2016 г.\r\nСлед седем кръга в местното първенство Андерлехт е на 9-та позиция в класирането.  Виктор Турмаков", "date": "2017.09.18", "title": "Спорт: Старшият  треньор на Андерлехт напусна отбора"}
{"url": "http://www.focus-news.net/news/2017/09/18/2437259/ian-peys-ot-diyp-parpal-kani-v-lichno-obrashtenie-fenovete-za-kontserta-si-v-yambol-na-28-oktomvri.html", "text": "Здравейте! Аз съм Иън Пейс от „Дийп Пърпъл“. Ще бъда в Ямбол на 28 октомври в зала „Диана“ и ще свиря с групата Sainted Sinners. Ще бъде велика вечер, посветена на музиката и Вие трябва да сте там. Това казва във видео обръщение към феновете си топ-барабанистът на Пърпъл Иън Пейс месец преди концерта си в Ямбол. Клипът е качен на сайта на , с чиято подкрепа се реализира концертът.  \r\nСъбитието в Ямбол бе отбелязано и в официалната Фейсбук страница на вокалиста на групата Иън Гилън, който писа, че „… другият Иън ще има концерт в Ямбол, България“.\r\nИън Пейс участва в проекта „Deep Purple's night“ между изявите си в рамките на прощалното световно турне на групата \"The Long Goodbye\". Концертът в Ямбол е специален жест към българските фенове и представя в концентриран вид най-великите парчета на „Дийп Пърпъл“. Само тук на българска сцена ще прозвучат едновременно Highway Star, Child in Time, Stormbringer, Burn, Mistreated и разбира се, Black Night, Bloodsucker, Smoke on the Water, Fireball, Strange Kind of Woman и още велики хитове, изковали славата на Пърпъл като пионерите на хард-рока.\r\nМеждувременно, със съдействието на Иън Пейс, организаторите пуснаха в продажба ограничено количество от ВИП билети. За целта, специално за българските си фенове, барабанистът предоставя оригинални палки за барабан, картички с автограф, както и възможност за лична среща с него по време на репетицията и в Бекстейдж зоната. Заявки и запитвания могат да се направят на електронната поща на организаторите: starenterprise@abv.bg .", "date": "2017.09.18", "title": "Иън Пейс от „Дийп Пърпъл“ кани в лично обръщение феновете за концерта си в Ямбол на 28 октомври"}
{"url": "http://www.focus-news.net/news/2017/09/18/2437260/predstoyashti-sabitiya-v-stranata-za-19-septemvri-agentsiya-fokus.html", "text": "***\r\nОт 11.00 часа в зала „Гранитна“ на Министерски съвет кметове на 15 общини ще получат първите си подписани договори по Програмата за развитие на селските райони (ПРСР) 2014-2020 г.  На събитието ще присъстват министърът на земеделието, храните и горите Румен Порожанов и на изпълнителният директор на Държавен фонд „Земеделие” - Разплащателна агенция Живко Живков. На официалната церемония е поканен да присъства и министър-председателят Бойко Борисов.\r\n***\r\nВ Министерския съвет ще се състои кръгла маса на тема „Демографска политика и трудова мобилност”, организирана от Министерството на труда и социалната политика и Държавната агенция за българите в чужбина. Кръглата маса е под патронажа на заместник министър-председателя по икономическата и демографската политика Валери Симеонов. В 12.30 часа са предвидени изявления за медиите.\r\n***\r\nОт 13.00 часа на пристанището в Бургас ще се проведе Ден на отворените врати по повод представянето на резултатите и постиженията на проекта Black Sea MAP. Гости на събитието ще бъдат министърът на културата Боил Банов и зам.-министърът г-жа Амелия Гешева.\r\n***\r\nОт 13.00 часа ще се проведе извънредно заседание на Народното събрание.\r\n***\r\nОт 09.30 часа ще се проведе заседание на Съдийската колегия на ВСС. \r\n***\r\nВ 08.42 часа Втори състав на Специализирания наказателен съд ще гледа делото срещу Д. Захариев и И. Бировски по Мярка по чл. 65 НПК. \r\n***\r\nОт 09.30 часа в залата на Полския културен институт ще се проведе пресконференция, на която ще бъдат представени подробности за предстоящия фестивал „Пиано Екстраваганца”.\r\n***\r\nВ 09.30 часа 14-ти състав на Специализирания наказателен съд ще гледа делото срещу П. Ангелов, К. Велинов, Б. Велинов и Н. Дойчева за образуване и ръководене на организирана престъпна група.\r\n***\r\nВ 09.30 часа 16-ти състав на Специализирания наказателен съд ще гледа делото срещу Г. Христов, И. Иванов, А. Киров, Е. Янакиев, И. Кръстанов, М. Иванов, М. Еунда и Н. Алшдаифат за образуване и ръководене на организирана престъпна група.\r\n***\r\nВ 10.00 часа 5-ти състав на Специализирания наказателен съд ще гледа делото срещу И. Илев, С. Желязков, Е. Илиев, С. Илева, Б. Тенева, И. Петров и Т. Петрова за образуване и ръководене на организирана престъпна група.\r\n***\r\nВ 10.00 часа 15-ти състав на Специализирания наказателен съд ще гледа делото срещу Д. Рангелова, М. Жекова, Н. Канева, Н. Тодорова за образуване и ръководене на организирана престъпна група.\r\n***\r\nВ 10.00 часа 10-ти състав на Специализирания наказателен съд ще гледа делото срещу А. Димов, М. Велев, С. Атанасов, С. Стамов, Д. Димитров и Д. Григоров за образуване и ръководене на организирана престъпна група.\r\n***\r\nВ 10.00 часа 4-ти състав на Специализирания наказателен съд ще гледа делото срещу А. Манов, К. Добрев, С. Македонски, Б. Бонев, И. Нинов и Б. Кирилов за образуване и ръководене на организирана престъпна група.\r\n***\r\nВ 10.00 часа 13-ти състав на Специализирания наказателен съд ще гледа делото срещу П. Мургински, В. Петков и М. Колев за образуване и ръководене на организирана престъпна група.\r\n***\r\nВ 10.00 часа 12-ти състав на Специализирания наказателен съд ще гледа делото срещу И. Митов, М. Говедарев, М. Зайков, П. Димитров, Б. Станулов, Д. Тодев и С. Стоев за образуване и ръководене на организирана престъпна група.\r\n***\r\nОт 11.00 часа на територията на Централна гара София ще бъде извършена демонстрация на услугата „видео жестов превод“.\r\n***\r\nВ 11.00 часа 8-ми състав на Специализирания наказателен съд ще гледа делото срещу Г. Илиев, Д. Парушев, Н. Василев, К. Георгиев и М. Стайков за образуване и ръководене на организирана престъпна група.\r\n***\r\nВ 11.00 часа 9-ти състав на Специализирания наказателен съд ще гледа делото срещу А. Попов, В. Маринов, Н. Николов и Ч. Нейков за образуване и ръководене на организирана престъпна група.\r\n***\r\nВ 11.00 часа 1-ви състав на Специализирания наказателен съд ще гледа делото срещу И. Славков, Я. Колев, Н. Хаджимихайлов, П. Пейчев и С. Николов за образуване и ръководене на организирана престъпна група.\r\n***\r\nВ 11.00 часа 18-ви състав на Специализирания наказателен съд ще гледа делото срещу А. Александров, А. Дянков, А. Събев, Г. Иванов, К. Матеев и К. Нямов за образуване и ръководене на организирана престъпна група.\r\n***\r\nОт 11.30 часа в Информационен център София – Европейска столица на спорта ще се състои пресконференция във връзка с предстоящото този уикенд трето издание на Extreme Fest.\r\n***\r\nВ 14.00 часа 7-ми състав на Специализирания наказателен съд ще гледа делото срещу К. Томов, М. Василев, В. Боцев, Г. Боцев, И. Атанасов, Г. Керацов, Н. Симеонов, К. Кръстев, Д. Петков, И. Кръстев, Е. Иванов, Г. Златков и А. Стефанов за образуване и ръководене на организирана престъпна група.\r\n***\r\nОт 14.00 часа в Административен съд София – град, ще се разгледа протестът на ВАП за намаляване цените на топлинната и електрическата енергия.\r\n***\r\nОт 14.00 часа на полигона в с. Чепинци представители на „Пътна полиция“ при ГД „Национална полиция“ и Академията за безопасно майсторско шофиране организират демонстрация по майсторско шофиране.\r\n***\r\nВ 14.30 часа 18-ти състав на Специализирания наказателен съд ще гледа делото срещу Р. Динков, С. Динков, К. Николов, Д. Димитров и С. Синев за образуване и ръководене на организирана престъпна група.\r\n***\r\nВ 14.30 часа 16-ти състав на Специализирания наказателен съд ще гледа делото срещу И. Гуджев по мярка по чл. 65 НПК.\r\n***\r\nОт 15.00 до 17.00 часа на ул. „Леге“ №10, лидерът на БСП – София и председател на групата на БСП в СОС Калоян Паргов ,общинският съветник Борис Цветков и народният представител Нона Йотова ще имат приемен ден за граждани. \r\n***\r\nОт 17.30 часа в конферентна зала на БСК ще бъде представена книгата „Хроники за „Химко“ – съзидание, развитие, ликвидация“.\r\n***\r\nВ 17.30 часа в клуба „Маймунарника” в Борисовата градина българска фондация „Биоразнообразие” ще връчи годишните си награди.\r\n***\r\nОт 18.00 часа в хотел „Хемус“ ще се състои конференция на тема „СЕТА: Сделка за гражданите или за едрия бизнес?“. От 10.00 часа в пресклуба на БТА ще се състои среща с международни експерти по повод конференцията.\r\n***\r\nОт 18.00 часа в Художествената галерия ще бъде открита eкспозицията „ИЛИЯ БЕШКОВ – СВЯН И СТРАСТИ“.\r\n***\r\nОт 18.00 часа, в двора на къща музей „Пейо К. Яворов”, Националният литературен музей организира паметна вечер под надслов „ПОСВЕТЕНО НА КЛАСИЦИТЕ“.\r\n***\r\nОт 18.00 часа в конферентната зала на Еврейския културен дом Изпълнителното бюро на Градския съвет на БСП – София и Изпълнителното бюро на ОЕБ „Шалом\" ще проведат работна среща.\r\n***\r\nВ 19.00 часа в Аулата на СУ „Св. Климент Охридски” бизнес академия „9 Academy” организира дискусията „Учене от ново поколение?”\r\n***\r\nОт 13.30 часа в Конферентната зала на първи етаж, в сградата на Областна администрация Благоевград ще се проведе общо събрание на Асоциацията по В и К Благоевград. \r\n***\r\nОт 16.30 часа на Морска гара ще бъде проведена демонстрация на техника, сили и оперативно-тактическите възможности на РД ПБЗН за действия при бедствия, аварии и катастрофи, извънредни ситуации и пожари. \r\n***\r\nОт 18.00 часа на Морска гара ще се състои официалното откриване на Четвъртия международен клубен турнир по пожароприложен спорт за купа „Одесос”.\r\n***\r\nВ 19.00 часа в Аулата на Икономическия университет руските барокови солисти Светлана Рамазанова – цигулка, Екатерина Пителина – барокова флейта, Александър Гулин - виола да гамба и Василий Илисавский – клавесин ще се представят с програма, част от ММФ „Варненско лято” 2017.\r\n***\r\nОт 11.30  часа в  кабинета по Сомелиерство  на ПГ по туризъм „Д-р Васил Берон“ ще се проведе среща  с представители  на Комисията по култура и образование на Европарламента и  директори на средните училища от Велико Търново и Габрово на тема: „Подобряване и модернизиране на училищното образование”.\r\n***\r\nОт 10.00 часа в залата на 6 ет. в административната сграда кметът на Община Видин Огнян Ценков ще даде пресконференция по актуални теми.\r\n***\r\nОт 14.00 часа в катедралния храм „Св. вмчк Димитър Солунски“ ще бъдат изложени за поклонение тленните останки на Видинския владика. \r\n***\r\nВ 09.30 часа в Детска градина № 25 Държавен куклен театър „Дора Габе” ще представи спектакъл „Косе Босе”.\r\n***\r\nВ 19.00 часа в Огледална зала „Нели Божкова” с концерт на Български камерен оркестър – Добрич ще бъде открит сезон 2017/18. \r\n***\r\nВ 19.00 часа в Драматичен театър „Йордан Йовков” ще се състои премиерата на спектакъла „Боси в парка” от Нийл Саймън на Драматичен театър „Йордан Йовков”.\r\n***\r\nВ 19.00 часа в Концертната зала „Добрич” Сатиричен театър „Алеко Константинов” ще представи спектакъла „Името”. \r\n***\r\nВ 19.30 часа в Летния театър ще се състои концертът на Владимир Ампов – Графа. \r\n***\r\nОт 10.30 до 12.30 часа в офиса на ПП ГЕРБ в Кюстендил, народният представител и координатор на ГЕРБ за областта Кирил Калфин организира приемна за граждани.\r\n***\r\nОт 18.00 часа в Художествена галерия „Владимир Димитров – Майстора” ще бъде открита изложбата „Периоди и подходи” на Бисер Лазаров.\r\n***\r\nВ 12.00 часа зам.-министъра на здравеопазването Светлана Йорданова ще присъства на освещаването на реновираното Отделение по диализно лечение на МБАЛ „Д-р Стамен Илиев“. \r\n***\r\nВ 18.00 часа жителите на града ще протестират срещу дейността на завода за биоенергия. \r\n***\r\nОт 19.00 часа в НЧ „Братство – 1884” в рамките на програмата на есенния панаир на Павликени Драматичен театър „Рачо Стоянов” град Габрово ще представи постановката „Трудни за обичане\" по Леополд Герш, със специалното участие на Мария Сапунджиева.\r\n***\r\nОт 10.00 часа в хотел-ресторант „Одеон“ на ул. „Отец Паисий“ ще бъдат представени новостите и детайлите от програмата на предстоящия Есенен панаир на занаятите Пловдив 2017.\r\n***\r\nОт 10.30 часа в зала 200 на Областна администрация – Пловдив ще се проведе пресконференция след редовната работна среща относно проектите за реконструкция на Асеновградско шосе и Околовръстния път на Пловдив. След пресконференцията ще има инспекция на Асеновградско шосе, където утре ще бъде положен първият асфалт.\r\n***\r\nОт 11.00 часа в Заседателната зала на Общински съвет - Пловдив ще се проведе Научна конференция под мотото „Правото – традиции и перспективи” по повод 25 години правно образование в Пловдив. На официалното откриване се очакват председателят на ВАС, председателят на ВКС и главният прокурор.\r\n***\r\nОт 11.00 часа на Околовръстния път – Южна дъга в Пловдив, компания за бутилиране на минерална вода ще открие официално нов Логистичен център.\r\n***\r\nВ 18.00 часа жителите на селото ще протестират срещу дейността на завода за преработка на биомаса.\r\n***\r\nОт 11.00 часа в Регионалния пресклуб на БТА ще се състои пресконференция по повод предстоящия Х Международен куклено-театрален фестивал за възрастни „Пиеро”. \r\n***\r\nОт 11.00 часа в Регионалния пресклуб на БТА ще се състои пресконференция на Държавната опера. \r\n***\r\nОт 15.00 часа в Регионалния пресклуб на БТА пресконференция ще даде Илия Петров, председател на Интернационал Романи Унион. \r\n***\r\nОт 19.00 часа в Хотел Calista, Старозагорски минерални бани,  ще се проведе пресконференция във връзка със събитието „Дрийм тиймът на Барселона срещу отбора на Стоичков“, част от кампанията „Стара Загора – Европейски град на спорта“.\r\n***\r\nОт 11.00 часа ще бъде даден старт на строителните дейности за повишаване на енергийната ефективност на сградата на пожарната служба в Троян.\r\n***\r\nОт 10.30 часа в зала „Хасково“ ще се състои информационна среща с Бюро „Творческа Европа“ за представяне на Програма „Творческа Европа“ на ЕС. \r\n***\r\nОт 10.00 часа зала 203 на общината ще се проведе брифинг.\r\n***\r\nОт 10.00 часа в града ще се проведе второто издание на пленера „Безистенът“.", "date": "2017.09.18", "title": "Предстоящи събития в страната за 19 септември (Агенция „Фокус”)"}
{"url": "http://www.focus-news.net/news/2017/09/18/2437261/neweurope-germaniya-othvarli-iskaniyata-na-polsha-za-voenni-reparatsii.html", "text": "Германският външен министър Зигмар Габриел отхвърли исканията на Полша за репарации за щетите, нанесени от нацисткия режим по време на Втората световна война. Той посочи, че това е опит за „влошаване на добрите и близки“ полско-германски отношения, предаде  NewEurope.\r\n„Исканията за репарации са опит да се влошат добрите и близки отношения, развили се между Германия и Полша през годините“, заяви Габриел. Той добави, че правителството на Германия трябва „да остане спокойно“, защото отношенията с Полша са най-добрите от всякога и „ние желаем това да остане така“. \r\nПо-рано управляващата полска консервативна партия „Право и справедливост“ заяви, че страната никога не е била компенсирана за „огромните загуби“ през Втората световна война.  Виктор Турмаков", "date": "2017.09.18", "title": "NewEurope: Германия отхвърли исканията на Полша за военни репарации"}
{"url": "http://www.focus-news.net/news/2017/09/18/2437262/vitsepremierat-ekaterina-zaharieva-uchastva-v-sreshtata-za-reformi-na-oon-organizirana-po-initsiativa-na-prezidenta-na-sasht.html", "text": "Заместник министър-председателят по правосъдната реформа и министър на външните работи Екатерина Захариева участва в Ню Йорк в Срещата на високо равнище по реформата на Организацията на Обединените нации (ООН), организирана и председателствана от президента на САЩ Доналд Тръмп. Това съобщиха от пресцентъра на МВнР.\r\n„От години се говори за реформа в ООН, но най-после сме близо поне до административната част. Над 120 държави са подписали декларацията за подкрепа на реформите - изтъкна министър Захариева. - Подкрепям призива на президента Тръмп и на генералния секретар Антонио Гутериш за по-малко бюрокрация, повече ефективност и близост до хората. От 2000 г. бюджетът се е увеличил два пъти.“   \r\nСрещата се организира по инициатива на САЩ. На нея бе подкрепена политическата декларация, изработена от група държави, поканени от САЩ - Канада, Китай, Германия, Индия, Индонезия, Япония, Йордания, Нигер, Руанда, Сенегал, Словакия, Тайланд, Великобритания и Уругвай. Държавите са селектирани да представляват всички заинтересовани групи по реформата на ООН, което е положителна индикация за консенсус около очакванията за реформи от генералния секретар на ООН.   \r\nПо време на срещата на високо равнище вицепремиерът Захариева разговаря с премиерите на Албания и Република Македония - Еди Рама и Зоран Заев, както и с колегите си от региона Никос Кодзиас (Гърция), Никола Димитров (Република Македония), Теодор Мелешкану (Румъния), Мария Пейчинович Бурич (Хърватия), както и с първия дипломат на Кралство Нидерландия Берт Кундерс.", "date": "2017.09.18", "title": "Вицепремиерът Екатерина Захариева участва в срещата за реформи на ООН, организирана по инициатива на президента на САЩ"}
{"url": "http://www.focus-news.net/news/2017/09/18/2437263/api-nyama-izbran-izpalnitel-v-obshtestvenata-porachka-za-tol-sistemata.html", "text": "Няма избран изпълнител в обществената поръчка за избор на изпълнител на тол системата. Агенция \"Пътна инфраструктура\" прави това уточнение по повод разпространена фалшива информация от нейно име и изпратен до медиите \"документ\" с фалшив подпис и печат. Това съобщиха от АПИ.\r\nУтре председателят на УС на АПИ инж. Дончо Атанасов ще сезира ДАНС и останалите компетентни институции за разпространените фалшиви документи от негово име.\r\nРаботата на тръжната комисия продължава.", "date": "2017.09.18", "title": "АПИ: Няма избран изпълнител в обществената поръчка за тол системата"}
{"url": "http://www.focus-news.net/news/2017/09/18/2437264/jerusalem-post-izrael-predstavi-nov-model-bezpiloten-lek-tank.html", "text": "Израелските сили за сигурност разкриха РАМБОУ – нов модел лек безпилотен танк. Проектиран с нисък силует за различни мисии свързани с отбраната машината може да участва в наземни операции, събиране на разузнавателна информация и доставка на запаси без риск за личния състав, пише  Jerusalem Post.\r\nРАМБОУ ще може да носи 700 кг. товар, както и дистанционно управляеми оръжейни системи като тежки картечници например. Връзката с оператора се предоставя от вградени в корпуса камери. \r\nМашината ще може да кара автономно по предварително зададени маршрути, ще може автоматично да открива и избягва препятствия чрез редица вградени сензори и може да достига скорост от 50 км/ч. Виктор Турмаков", "date": "2017.09.18", "title": "Jerusalem Post: Израел представи нов модел безпилотен лек танк"}
{"url": "http://www.focus-news.net/news/2017/09/18/2437265/burgas-izpitat-sled-noviya-bezplaten-it-kurs-na-softuni-shte-se-provede-v-grada.html", "text": "Поредният подготвителен курс за програмисти на „Софтуерния университет“ /СофтУни/ в Бургас ще завърши с изпит, който този път ще се проведе на място в морския град, вместо както обикновено в София. Това съобщиха от пресцентъра на Община Бургас.\r\nТова е едно голямо облекчение за курсистите, които ще си спестят разходите и времето за пътуване до столицата.\r\nКандидатстването за обучението се извършва в https://softuni.bg/apply и ще продължи до 28-ми септември, включително. Курсът е безплатен. Той ще започне на 7 октомври и ще продължи 2 месеца. Занятията се провеждат всяка събота в Колежа по туризъм в рамките на два месеца.\r\nРазкриването на постоянен обучителен център по програмиране и софтуерно инженерство в Бургас стана възможно след личната покана на кмета Димитър Николов и подписания меморандум за сътрудничество с ръководството на университет „Проф. д-р Асен Златаров“ и „СофтУни“.\r\nКурсът е подходящ за напълно начинаещи, без възрастови ограничения, без значение от нивото им на опит. Неговата цел е да запознае обучаващите се с основните концепции от света на софтуерната разработка и да създаде у тях една силна основа, в случай, че желаят да продължат своето развитие в тази насока.\r\nКурсът „Programming Basics“ ще се провежда всяка събота от 10.00 до 14.00 часа, а негов лектор е Валентин Русалийски. Той включва писане на програмен код на начално ниво (basic coding skills), работа със среда за разработка (IDE), използване на променливи и данни, оператори и изрази, работа с конзолата (четене на входни данни и печатане на резултати), използване на условни конструкции (if, if-else, switch-case) и цикли (for, while, do-while, for-each).\r\nПоложилите успешно изпит ще имат възможността да продължат обучението си в Софтуерния университет.\r\nБългарският проект „Софтуерен университет“ /СофтУни/ е превъплъщение на идеята за иновативен и модерен образователен център, който създава истински професионалисти в света на програмирането.", "date": "2017.09.18", "title": "Бургас: Изпитът след новия безплатен IT курс на СофтУни ще се проведе в града"}
{"url": "http://www.focus-news.net/news/2017/09/18/2437266/antonio-guteresh-byurokratsiyata-e-edin-ot-nay-serioznite-problemi-na-oon.html", "text": "Генералният секретар на ООН Антонио Гутереш заяви, че бюрокрацията е един от най-сериозните проблеми, затрудняващи работата на световната организация, предаде ТАСС.\r\n„Наскоро ме питаха какво не ми дава покой нощем. Отговорът ми бе прост: бюрокрацията. Структурната разединеност, заплетените процедури, безкрайната бумащина“, заяви Антонио Гутереш на среща, посветена на реформите в ООН. \r\nГенералният секретар подчерта, че целта на ООН се заключва в това да „служи на интересите на хората, затънали в нищета, изолация, страдащи по време на конфликти и с нарушени права“. Той посочи, че Световната организация трябва да се измени, „за да служи на интересите на хората“. „Трябва да сме по оперативни и ефективни, гъвкави и с по-малки разходи“, добави той.  Виктор Турмаков", "date": "2017.09.18", "title": "Антонио Гутереш: Бюрокрацията е един от най-сериозните проблеми на ООН"}
{"url": "http://www.focus-news.net/news/2017/09/18/2437267/chetirima-mazhe-sa-arestuvani-za-vaorazhen-grabezh-v-sofiya.html", "text": "Полицията е задържала четирима криминално проявени мъже на столичния булевард \"Сливница\" минути след 17.00 часа днес, предава БНР. Мъжете са заподозрени за извършване на въоръжен грабеж тази сутрин в квартал \"Илиянци\" .\r\nПо информация на БНР четиримата са нападнали мъж, заплашили са го, след което са му отнели пари и ценности. Сред арестуваните са хора, познати на МВР с прякорите \"Турчина\", \"Испанеца\" и \"Коня\". Част от задържаните са били арестувани преди време при други акции на полицията по подозрение за участие и в други грабежи.", "date": "2017.09.18", "title": "Четирима мъже са арестувани за въоръжен грабеж в София"}
{"url": "http://www.focus-news.net/news/2017/09/18/2437268/blagoevgrad-v-petrich-ima-izbran-izpalnitel-za-izgrazhdaneto-na-zelenchukov-pazar.html", "text": "Новият зеленчуков пазара на Петрич ще строи фирмата „Пазари Петрич” ДЗЗД, която е имала най-добро техническо предложение и е предложила най-ниска цена - 977 777,77 лв. без ДДС, съобщиха от пресцентъра на Община Петрич. Решението за избор на изпълнителя беше подписано днес. Проектът за нов зеленчуков пазар на Петрич ще се изпълни, след като кметът Димитър Бръчков успя да договори финансиране при срещи и разговори в Министерство на регионалното развитие и благоустройство. Припомняме, че новият проект за зеленчуков пазар предвижда осигуряването на 136 търговски места, докато предходният е бил само за 78 търговски места. Конструкциите, които ще се ползват за изграждането на пазара са опростени и олекотени. Разполагането им ще бъде двуредово, а самата улица на новия пазар павирана. Преди това ще се подмени водопроводът й. Предвидено е локално осветление на обекта, плюс улично такова. Новият зеленчуков пазар на Петрич ще има 25 паркоместа, от които 5 за микробуси.", "date": "2017.09.18", "title": "Благоевград: В Петрич има избран изпълнител за изграждането на зеленчуков пазар"}
{"url": "http://www.focus-news.net/news/2017/09/18/2437269/ria-novosti-kray-bregovete-na-meksiko-e-registrirano-zemetresenie-s-magnitud-56.html", "text": "Земетресение с магнитуд 5,6 по скалата на Рихтер е регистрирано край тихоокеанското крайбрежие на мексиканския щат Оахака, предаде  РИА Новости.\r\nЗеметресението е регистрирано в 17:19 часа българско време. Епицентърът е на 115 км. южно от град Сан Франциско дел Мар на дълбочина от 11,7 км. \r\nНяма данни за жертви и разрушения. Не е постъпвало предупреждение за възникването на вълни-цунами.  Виктор Турмаков", "date": "2017.09.18", "title": "РИА Новости: Край бреговете на Мексико е регистрирано земетресение с магнитуд 5,6"}
{"url": "http://www.focus-news.net/news/2017/09/18/2437270/shte-se-provede-obsazhdane-na-prioritetite-za-balgarskoto-evropredsedatelstvo.html", "text": "Утре (19 септември) представители на Министерството на вътрешните работи и на Министерството на правосъдието, депутати и неправителствени организации ще обсъдят приоритетите на страната ни за предстоящото европредседателство. Това съобщиха от пресцентъра на МВР. Срещата ще се проведе от 10.00 часа в зала „Изток“ на Народното събрание.", "date": "2017.09.18", "title": "Ще се проведе обсъждане на приоритетите за Българското европредседателство"}
{"url": "http://www.focus-news.net/news/2017/09/18/2437271/telma-makedoniya-balgarskiyat-ministar-na-otbranata-zayavi-che-stranata-zachita-teritorialnata-tsyalost-na-makedoniya.html", "text": "Министърът на отбраната на България Красимир Каракачанов заяви, че страната му зачита държавното единство и териториалната цялост на Македония и че, ако е необходимо, ще помогне и за решаването на спора за името.  Той не скри и намеренията на България чрез бъдещото ѝ председателство на Европейския съюз да се застъпи за интеграцията на Западните Балкани в ЕС и да подкрепи Македония за членството ѝ в НАТО, предаде македонската медия \"Телма\".\r\n\"Искам да подчертая това изрично, за да разруша политическите спекулации - ние подкрепяме единството и териториалната цялост на Македония. Нямаме проблем с името на Македония, признаваме страната под конституционното ѝ име. Готови сме да помогнем за решаването на спора с други страни с цел най-накрая да се отворят вратите на Македония за пълноправно членство в НАТО \", подчерта Каракачанов. Виктор Турмаков", "date": "2017.09.18", "title": "\"Телма\" (Македония): Българският министър на отбраната заяви, че страната зачита териториалната цялост на Македония"}
{"url": "http://www.focus-news.net/news/2017/09/18/2437272/mano-nestorov-kmet-na-s-domlyan-vse-poveche-mladite-se-otdalechavat-ot-folklora-polagame-vsichki-usiliya-da-gi-varnem-kam-traditsiite.html", "text": "Все повече младите се отдалечават от фолклора. Това каза за Радио „Фокус“ – Пловдив кметът на карловското село Домлян Мано Несторов. Той посочи, че се полагат всички усилия, за да може те да се върнат към традициите и да ги обикнат. „Мъчим се да съхраним традициите, макар и да е изключително трудно. Малките деца бягат от фолклора, постоянно са на компютрите и разчитат на новите технологии, а ние се мъчим да ги задържим. Това е много трудна задача в рамките на съвремието“, коментира Мано Несторов. Кметът на село Домлян посочи, че в населеното място има читалище с активна дейност. В читалището има читалня, както и компютърна зала с четири компютъра и безплатен интернет. „Основната дейност на читалището е свързана с кукерската група и празника Сирни заговезни. Кукерската група е с автентична премяна и хлопки. Постоянно ни канят във Франция и други страни, за да участваме в събития и фестивали“, каза още Несторов. Той посочи, че Сирни заговезни и празникът на селото, който се провежда в началото на септември, са двете големи събития в културния календар на село Домлян. По думите на Мано Несторов училището в селото не функционира вече от около половин век, като децата от Домлян участ в село Ведраре.\r\nТони МИХАЙЛОВ", "date": "2017.09.18", "title": "Мано Несторов, кмет на с. Домлян: Все повече младите се отдалечават от фолклора, полагаме всички усилия да ги върнем към традициите"}
{"url": "http://www.focus-news.net/news/2017/09/18/2437273/sport-za-parvi-pat-videosistema-shte-zameni-laynsmenite-po-vreme-na-turnira-na-asotsiatsiyata-na-profesionalnite-tenisisti-v-milano.html", "text": "Система от електронни датчици по линиите на корта за първи път в историята на тениса ще замени лайнсмените на младежкия турнир в Милано на Асоциацията на професионалните тенисисти през ноември.   \r\nНовата видеосистема ще следи всички попадения на топката отвъд линията и при аут ще произвежда аудиосигнал. При това всеки спорен момент ще бъде излъчван на екрани, разположени на корта.  Виктор Турмаков", "date": "2017.09.18", "title": "Спорт: За първи път видеосистема ще замени лайнсмените по време на турнира на Асоциацията на професионалните тенисисти в Милано"}
{"url": "http://www.focus-news.net/news/2017/09/18/2437274/natsionalni-kulturni-praznitsi-albena-shte-gostuvat-v-rb-st-chilingirov-v-shumen-na-20-septemvri.html", "text": "На 20 септември, от 18.30 часа в Регионална библиотека „Стилиян Чилингиров” гостуват Национални културни празници „Албена”, организирани от издателство „Захари Стоянов” за шестнадесета поредна година. Това съобщиха от Регионалната библиотека. В рамките на настоящите празници своето творчество в Шумен ще представят Панко Анчев, Стоян Райчевски, Любомир Котев, Боян Ангелов, Цанко Цанев, Иван Гранитски и Петър Андасаров. Освен в Шумен, през настоящата година Национални културни празници „Албена” гостуват още в курортен комплекс „Албена” и в общините Велико Търново, Търговище, Русе, Велики Преслав, Разград, Генерал Тошево, Варна, Балчик, Каварна, Добрич, Тутракан и Силистра.", "date": "2017.09.18", "title": "Национални културни празници „Албена” ще гостуват в РБ „Ст. Чилингиров“ в Шумен на 20 септември"}
{"url": "http://www.focus-news.net/news/2017/09/18/2437275/hasan-rouhani-sasht-skapo-shte-si-platyat-ako-donald-tramp-se-otkazhe-ot-yadrenoto-sporazumenie-s-iran.html", "text": "Президентът на Иран Хасан Роухани заяви, че САЩ „ще си платят скъпо“, ако действията на администрацията на президента им Доналд Тръмп доведат до провал на споразумението за иранската ядрена програма, предаде ТАСС.\r\n„САЩ ще си платят скъпо при излизане от споразумението и не смятам, че американците искат да платят толкова висока цена за нещо, което няма да им донесе полза“, заяви президентът. Той отбеляза, че провалянето на споразумението няма да донесе на администрацията на Тръмп никакви резултати, а единствено загуба на доверие към Вашингтон от страна на международната общност.  Виктор Турмаков", "date": "2017.09.18", "title": "Хасан Роухани:  САЩ скъпо ще си платят, ако Доналд Тръмп се откаже от ядреното споразумение с Иран"}
{"url": "http://www.focus-news.net/news/2017/09/18/2437276/inzh-d-r-petya-mateva-yuzdp-problemat-s-koroyadite-v-gorite-ne-e-nov-toy-sashtestvuva-ot-dosta-dalgo-vreme.html", "text": "Проблемът с короядите не е нов, той съществува от доста дълго време. Това каза за Радио „Фокус“ – Пирин инж. д-р Петя Матева, експерт в Югозападно държавно предприятие. Тя обясни, че от предприятието преди месец са представили информационна брошура „Съхненето на изкуствените иглолистни гори, предотвратимо природно бедствие“, която е разработена съвместно с Лесозащитна станция – София. Нейната основна цел е да запознае обществеността и най-вече частните и общински собственици със сериозността на проблема. „Причината е, че се оказа, че основен проблем в усвояването на съхнещите и повредени иглолистни дървета, е различната собственост на горите. Идеята на тази брошура е да запознаем обществеността с това откъде е тръгнал проблемът, колко дълго трае той, какво се случва, кои са причинителите на проблема, каква е биологията на вредителите и по какъв начин те оказват вреда върху гората. Също така искаме да запознаем хората с това какви са мерките, които сме предприели в държавните гори. Такива мерки не са приложени в общинските и частните гори, тъй като собственикът е този, който трябва да прецени кога и как да отсече дървесината“, каза още инж. д-р Матева. Тя добави, че Югозападно държавно предприятие е решило да предложи на  собствениците на частни гори своето съдействие в изготвянето на документацията и евентуално подготвянето на сечта и реализацията на дървесината след сключване на договори с частните собственици. „Всички тези неща и още информация са написани в тази брошура, която ще бъде разпространен по кметства, горски стопанства и общини. Освен това вече е качена на сайта на Югозападно държано предприятие“, посочи инж. д-р Матева. Тя отбеляза, че към днешна дата е много трудно да се каже колко декара са съхнещите иглолистни гори в частните имоти, тъй като цифрата нараства ежедневно. „До средата на годината бяха над 9 000 декара съхнещите иглолистни култури в частни имоти, нападнати от върхов корояд в района на Перник и Кюстендил. В момента са много повече, защото процесът продължава лавинообразно“, коментира инж. д-р Петя Матева.\r\nЛивия НИНОВА", "date": "2017.09.18", "title": "Инж. д-р Петя Матева, ЮЗДП: Проблемът с короядите в горите не е нов, той съществува от доста дълго време"}
{"url": "http://www.focus-news.net/news/2017/09/18/2437277/i-agentsiya-mitnitsi-se-vklyuchi-v-razsledvaneto-na-mvr-za-razbivaneto-na-prestapna-grupa-obzor.html", "text": "И Агенция „Митници\" се е включила в разследването на МВР от края на миналата седмица, когато в София беше разбита престъпна група. Това съобщи главният секретар на МВР Младен Маринов, предаде БНР. Акцията продължи и в понеделник, като по разследването на престъпната група, разбита през събота и неделя, работят три служби. Едното досъдебно производство е в Главната дирекция за борба с организираната престъпност. Второто разследване се води в СДВР и в Софийската градска прокуратура, а на финала на акцията в разследването е включена и Агенция „Митници\". Това се е наложило, тъй като част от престъпната група е заподозряна в извършването на престъпления, които разследва Агенция „Митници\". Маринов обясни, че престъпната група се е занимавала с разнородна престъпна дейност, но не уточни кои са осемте души, които са задържани по случая. Младен Маринов каза, че повече информация по тази тема ще има след приключването на разследването в следващите дни.\r\nГлавният прокурор Сотир Цацаров също коментира темата, като уточни, че акцията е започнала във Варна и е продължила в София, но няма връзка с отвличането на Адриан Златков. По думите му става въпрос за наркотици, но и не само за това. Цацаров поясни обаче, че по отвличането на Адриан Златков продължава да се работи изключително упорито. „Знам много добре работата на екипа на СДВР и това, което мога да кажа, е, че тя продължава. Когато му дойде времето, ще коментираме“, каза той.\r\nПред бТВ премиерът Бойко Борисов заяви, че операцията на МВР е срещу сериозна група, която се наблюдава от доста време. Според него реализацията е добра и доказателства са достатъчно. По думите му групата се е занимавала с всичко, което може да ни мине през ума. „МВР и Прокуратурата работиха доста по тази тема и заслужават във вторник да си я обявят и да разкажат, защото действително има още малко да се доподредят нещата в документацията, за да не се издъни делото. Мисля, че се справиха много добре. Много сериозна група“, добави министър-председателят.\r\nБорисов коментира и случая с отвлечения Адриан Златков, като посочи, че когато има такива тежки престъпления, присъдите трябва да се излежават и да бъдат максимално строги. Премиерът уточни, че единственото, което стои пред хората, които ръководят операциите, е да изберат доколко и как да се приближат до извършителите. По думите му, ако на човек му е отвлечено детето, единственото което го интересува, е не дали МВР ще е успешно в разкриването, а дали ще може да си го прибере вкъщи. Той добави, че именно моментът на предаването на откупи е този, в който полицията е най-близо до извършителите и изкушението за оперативните служители е много голямо, но една грешка може да бъде фатална.\r\nПо-късно пред журналисти той не пожела да даде повече подробности около проведената от МВР акция. „Имат още да доработят, така че ще изтърпите до вторник. По-добре да се говори, като всичко е приключило“, каза още Бойко Борисов.\r\nЛюба АЛЕКСИЕВА", "date": "2017.09.18", "title": "И Агенция „Митници\" се включи в разследването на МВР за разбиването на престъпна група (ОБЗОР)"}
{"url": "http://www.focus-news.net/news/2017/09/18/2437278/beliyat-dom-donald-tramp-i-si-dzinpin-sa-se-sporazumeli-da-zasilyat-do-kray-natiska-spryamo-severna-koreya.html", "text": "Белият дом съобщи, че по време на по-рано оповестения телефонен разговор между президентите на САЩ и на Китай Доналд Тръмп и Си Дзинпин, двамата политици са се разбрали да „засилят до край натиска спрямо Северна Корея“, предаде  AFP.\r\n„По време на разговора двамата обсъдиха продължаващото противопоставяне на Северна Корея срещу международната общност и опитите ѝ да дестабилизира Североизточна Азия“, пише в официално заявление на Белия дом. „Двамата поеха ангажимент да засилят до край натиска спрямо Северна Корея чрез енергично прилагане на резолюциите на Съвета за сигурност на ООН“, пише още там. \r\nОчаква се Тръмп да посети Китай в началото на ноември.  Виктор Турмаков", "date": "2017.09.18", "title": "Белият дом: Доналд Тръмп и Си Дзинпин са се споразумели да  засилят до край натиска спрямо Северна Корея"}
{"url": "http://www.focus-news.net/news/2017/09/18/2437279/umbal-sv-anna-sofiya-stabiliziran-e-ruskiyat-paraplanerist-koyto-postrada-tezhko-pri-padane-v-rayona-nad-sopot.html", "text": "Руският парапланерист, който пострада тежко при падане в района над Сопот, близо до х. Незабравка е стабилизран в СО на УМБАЛ \"Св. Анна\" - София, съобщиха от пресцентъра на болничното заведение. Приет е в ортопедия на УМБАЛ \"Св. Анна\"- София АД с множество счупвания на долните крайници, включително открита фрактура на глезена. Има съмнения за счупени ребра и фрактура на гръбначни прешлени.", "date": "2017.09.18", "title": "УМБАЛ \"Св. Анна\" - София: Стабилизиран е руският парапланерист, който пострада тежко при падане в района над Сопот"}
{"url": "http://www.focus-news.net/news/2017/09/18/2437280/montana-nad-200-zhiteli-na-selo-govezhda-sa-se-podpisali-v-protestna-podpiska-sreshtu-novata-po-visoka-tsena-na-vodata.html", "text": "Жителите на село Говежда, Община Георги Дамяново са против повишаване цената на водата, каза за Радио „Фокус“ – Видин Илия Илиев, кмет на населеното място. Той посочи, че по предложение на водоснабдителното дружество в Монтана от 0,99 лв. за кубик питейна вода цената скача на 1,92 лв. за кубик вода. „От едно денонощие нямаме вода, налягането е изключително ниско. Селото е водоснабдено по гравитачен път от водоизточник в планината край Дълги дел. Заради сушата вода няма, а искат и цената ѝ да повишат. Ние не получаваме качествена услуга от водоснабдителното дружество, защо трябва да плащаме за нея по-висока цена“, попита Илия Илиев. Над 200 жители на село Говежда са се подписали в протестна подписка срещу новата по-висока цена на водата. „300 са жителите на Говежда, но представител от всяко домакинство се е подписал срещу новата по-висока цена на водата“, заяви Илия Илиев.\r\nАнна ЛОЗАНОВА", "date": "2017.09.18", "title": "Монтана: Над 200 жители на село Говежда са се подписали в протестна подписка срещу новата по-висока цена на водата"}
{"url": "http://www.focus-news.net/news/2017/09/18/2437281/nimh-utre-shte-preobladava-slanchevo-vreme-no-na-otdelni-mesta-shte-prevali-kratkotrayno.html", "text": "През нощта над по-голямата част от страната ще бъде ясно. Над северните райони ще има временни увеличения на облачността, без съществени валежи. Минимални температури между 13° и 18°. Утре ще преобладава слънчево време с временни увеличения на облачността по-значителни над северните, а след обяд и над западните райони. Само на отделни места ще превали краткотрайно. Ще духа до умерен вятър от изток-югоизток. Максимални температури между 29° и 34°.\r\nАтмосферното налягане е малко по-ниско от средното за септември – ще продължи бавно да се понижава. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nНад Черноморието в сутрешните часове на места ще има мъгла или ниска облачност. Около и след обяд ще е слънчево. Ще духа до умерен вятър от изток-югоизток. Максимални температури на въздуха: 25-26°. Температурата на морската вода е 23-25°. Вълнението на морето ще бъде около 2 бала.\r\nНад планините ще преобладава слънчево време с временни увеличения на облачността, по-значителни след обяд и привечер над масивите от Западна България, където на отделни места ще превали и прегърми. Ще духа до умерен, по билата силен вятър от юг-югозапад. Все още топло време с максимална температура на височина 1200 метра около 23°, на 2000 метра – около 15°.              \r\nВ сряда в западната половина от страната от запад на изток облачността ще се увеличава, ще се развива и купесто-дъждовна облачност. На места там ще превали и прегърми. По-късно вятърът ще се ориентира от запад-северозапад и с него ще нахлува хладен въздух. В източната половина през по-голямата част от деня ще бъде предимно слънчево, вятърът ще е от юг-югоизток и ще е все още горещо, с температури до 32°-33°. През нощта срещу четвъртък хладният въздух ще обхване цялата страна, превалявания ще има и на изток. В четвъртък и петък ще бъде хладно и ветровито, с променлива облачност. Все още на места ще има и превалявания.", "date": "2017.09.18", "title": "НИМХ: Утре ще преобладава слънчево време, но на отделни места ще превали краткотрайно"}
{"url": "http://www.focus-news.net/news/2017/09/18/2437282/anadolu-agency-turtsiya-i-azerbaydzhan-zapochvat-savmestni-voenni-ucheniya.html", "text": "ВВС на Азербайджан и на Турция започват от 18 септември общи учения. Маневрите „ТурАз Карталъ 2017“ включват тактически упражнения и общи полети, които ще продължат до 30 септември, предаде  Anadolu Agency.\r\nВ учението ще участват около 30 самолета, включително МиГ-29, Ф-16, Су-25, С-130 „Херкулес“, както и хеликоптери Ми-35, Ми0-17 и „Сикорски“ С-79.  \r\nМинистърът на отбраната на Азербайджан генерал-полковник Закир Хасанов заяви, че маневрите играят „важна роля“ в обмена на опит между въоръжените сили на двете страни.  Виктор Турмаков", "date": "2017.09.18", "title": "Anadolu Agency: Турция и Азербайджан започват съвместни военни учения"}
{"url": "http://www.focus-news.net/news/2017/09/18/2437283/zhelyo-boychev-bsp-politicheskiyat-dneven-red-se-postavya-ot-bsp.html", "text": "Политическият дневен ред се поставя от БСП поради липсата на готовност у управляващите за законодателна инициатива. Законодателната инициатива е нашата. Това заяви пред БНТ зам.-председателят на ПГ на „БСП за България“ Жельо Бойчев. Съобщиха от пресцентъра на БСП.  По думите му мнозинството няма да приеме много от предложенията на левицата, въпреки че много от тях не са политически - като закона за жестомимичния език, но важното е, че темите биват поставяни на дневен ред. Като важна такава тема той посочи Закона за храните. Бойчев подчерта, че левицата е провела срещи с браншовите организации, които са дали реалната ситуация по сектори  и на тази база са стъпили предлаганите от левицата промени. „Предложението ни не се прие, започна обаче дебат и под натиска на разразилата се дискусия, ГЕРБ заявиха, че са подготвили техен законопроект. Тяхната тактика ще бъде: „Няма да приемаме предложенията на БСП, но за всяко тяхно предложение ще представяме свое“. Ако това доведе до промяна и до подкрепа за българските производители, не бихме възразили“, категоричен бе той. Според него трябва да се промени политика към подкрепа на собствените производители. Той припомни, че и при промените в Закона за защита на конкуренцията, които са балансирали отношенията между малките и големите производители, и търговските вериги отново е имало сплашване с повишаване на цени и дефицит на стоки, но това не се е случило. „Защитата на българските производители и на българското е една от големите теми в политиката на БСП оттук нататък и няма да се откажем от нея“, подчерта той.   \r\nБойчев заяви, че не вижда силно място в това правителство. „Беше ни предоставен в края на лятото вариант на управленска програма. Някакви добри намерения и целеполагане на няколко стотин мерки. Това показва, че нямат нито приоритети, нито яснота как да решат нито един от проблемите на българите. Колкото по-бързо си отиде това правителство, толкова по-добре за страната ни“, каза още той.     \r\nНа въпрос дали БСП ще подкрепи искания вот на недоверие Бойчев отговори: „Ще ползваме вота на недоверие като един от най-сериозните инструменти на една опозиция. Обсъждането на такъв въпрос е политическо решение, което се взима от най-високите органи в нашата партия и ПГ. Предстои да бъде обсъждано“. По думите му вотът е първа стъпка, после трябва да се покаже алтернативата по всеки един от проблемите в страната. „Очевидно е, че БСП е опозиция и алтернатива на сегашното управление. Трябва да спечелим доверието на българските граждани, че България може да има един друг път на развитие“, подчерта зам.-председателят на ПГ на левицата.  \r\nНа въпрос за ВСС Бойчев заяви, че БСП не участва в договорки и затова е направила 6 предложения, за да има реален избор между кадри с безупречен професионален опит.", "date": "2017.09.18", "title": "Жельо Бойчев, БСП: Политическият дневен ред се поставя от БСП"}
{"url": "http://www.focus-news.net/news/2017/09/18/2437284/vratsa-elektricheski-velosipedi-pod-naem-se-predostavyat-v-pp-vrachanski-balkan.html", "text": "Електрически велосипеди под наем се предоставят в ПП „Врачански Балкан“, съобщиха за Радио „Фокус“ от дирекцията на парка. От днес в Природозащитен център „Натура” към Дирекция на Природен парк „Врачански Балкан” ще се предлагат 2 велосипеда и електрическа станция за захранване. Други 2 велосипеда се намират в Посетителския център при разклона за с. Паволче. Желаещите да се разходят ще получат каска, светоотразителна жилетка както и брошури с карти и описание на 4 подходящи маршрута за вело разходка. Оптималното разстояние, което може да се измине със заредена батерия е между 50 и 70 км. Цената за наемане е 2 лв. на час или 10 лв. за цял ден. Град Враца е един от 16-те града в България, в който са доставени подобни колелета като част от изграждането на мрежа от електрически велосипеди в българо-румънския пограничен регион.", "date": "2017.09.18", "title": "Враца: Електрически велосипеди под наем се предоставят в ПП „Врачански Балкан“"}
{"url": "http://www.focus-news.net/news/2017/09/18/2437285/aleks-aleksiev-evropa-e-glavniyat-iztochnik-na-teroristi-prez-poslednite-godini-a-ne-blizkiyat-iztok.html", "text": "Европа е главният източник на терористи през последните години, а не Близкият изток. Това каза в обзорното предаване „Това е България“ на Радио „Фокус“ Алекс Алексиев, председател на Центъра за балкански и черноморски изследвания. „Направете сметка, че 20 000 души отидоха да се сражават в ИД от Европа, а не от Близкия изток. Ние, европейците, сме сред главния източник на терористи. Как се получи това – по много елементарна причина – разреши се на хора, които не ни мислят доброто, като цивилизация, да дойдат в  Европа и да радикализират джамии, организации. Това, което пожънахме, е този тероризъм“, обясни той. Според Алекс Алексиев последните атентати, например в Каталония, са били напълно предотвратими. Той коментира, че каталонското правителство, което е силно ляво, е насърчавало  миграцията на мюсюлмани с надеждата, че ще се интегрират. Алексиев коментира още, че няма желание за справяне с породените от бежанците проблеми, включително тероризъм, от държавите, които по думите му са политически коректни и продължават да вярват, че мигрантите ще се интегрират.", "date": "2017.09.18", "title": "Алекс Алексиев: Европа е главният източник на терористи през последните години, а не Близкият изток"}
{"url": "http://www.focus-news.net/news/2017/09/18/2437286/predstoyashti-mezhdunarodni-sabitiya-za-19-septemvri-agentsiya-fokus.html", "text": "Президентите на САЩ и на Франция Еманюел Макрон и Доналд Тръмп ще изнесат речи пред 72-та сесия на Общото събрание на ООН. \r\n*** Ураганът \"Мария\" продължава придвижването си през островите в Карибско море. \r\n*** Дни преди парламентарните избори в Германия канцлерът Ангела Меркел ще участва на митинги във Висмар и Шверин, докато нейния съперник-социалдемократ Мартин Шулц в Хайделберг и в Дармщат.\r\n*** Ще се проведе неформална среща на европейските министри на енергетиката.\r\n***", "date": "2017.09.18", "title": "Предстоящи международни събития за 19 септември ( Агенция „Фокус“ )"}
{"url": "http://www.focus-news.net/news/2017/09/18/2437287/ministar-nikolina-angelkova-vtori-mezhdunaroden-kongres-na-drevnite-tsivilizatsii-i-marshruti-shte-se-provede-u-nas-prez-sledvashtata-godina.html", "text": "Втори Международен конгрес на древните цивилизации и маршрути ще се проведе у нас през следващата година. Това каза в обзорното предаване „Това е България“ на Радио „Фокус“ министърът на туризма Николина Ангелкова, която взе участие в работата на 22-рата Генерална асамблея на Световната организация по туризъм, провела се в китайския град Чънду. „Предвиждаме отново България и София да станат средище на редица лидери в областта на туризма. Ще поканим всички държави-членки на Световната организация по туризъм, като, разбира се, основната идея е да можем да покажем, че туризмът не е просто забавление. Туризмът е изключително важен сектор за икономиката на всяка държава-членка на СОТ и по тази причина сме покапали за водещ на основния дебат на високо ниво Ричард Куест. И се надявам по време на тази среща наистина освен да покажем изключителната важност на туризма за икономиката, всъщност да покажем и какви са перспективите за развитие не само по отношение на двустранните отношения, но и по отношение на многостранните такива“, обясни тя. \r\nМинистър Ангелкова добави, че предстои да започне подготовката за този конгрес, като вече е изготвена концепцията за него.", "date": "2017.09.18", "title": "Министър Николина Ангелкова: Втори Международен конгрес на древните цивилизации и маршрути ще се проведе у нас през следващата година"}
{"url": "http://www.focus-news.net/news/2017/09/18/2437288/inzh-d-r-petya-mateva-yuzdp-nyama-opasnost-ot-izchezvane-na-opredelen-darvesen-vid-zaradi-koroyadite.html", "text": "Няма опасност от изчезване на определен дървесен вид заради короядите, тъй като има места, на които борът е доста устойчив. Това каза за Радио „Фокус“ – Пирин инж. д-р Петя Матева, експерт в Югозападно държавно предприятие. „Важно е да отбележим, че в момента протича един естествен процес на трансформация – всички тези неустойчиви иглолистни насаждения, които някога са засаждани с противоерозионни цели в момента се трансформират, защото са изпълнили своята функция. Сега ще дойде естествената растителност, която е по-устойчива. Всъщност проблемът не е толкова страшен. Въпросът е, че в момента гледката е много грозна, защото има много съхнещи масиви, затова е хубаво да предотвратим повече щети и да не допуснем това, което е свежо, да бъде засегнато“, каза още инж. д-р Петя Матева. Тя добави, че има неща, които собствениците на частни гори сами биха могли да предприемат като действия, за да се ограничи действието на короядите. „Собствениците би трябвало да имат горско-стопанска програма, според която да стопанисват горите си. Изключително важно е заложеното в тези програми да бъде изпълнено в срока, който е предвиден от частни лесовъд, който е изработил тяхната програма. Едно забавяне може да доведе до промяна и намаляване устойчивостта на насажденията, а оттам и те стават по податливи на болести и насекоми“, посочи инж. д-р Петя Матева. По отношение на това имат ли обратна връзка със самите собственици на частни гори и знаят ли до колко те наистина изпълняват програмите си, инж. Матева коментира, че за това как действат собствениците най-добра информация може да се получи от Регионалната дирекция по горите. „Ние се занимаваме само с държавните гори. Горските стопанства имат ангажимент само към държавните гори“, заяви инж. д-р Петя Матева.\r\nЛивия НИНОВА", "date": "2017.09.18", "title": "Инж. д-р Петя Матева, ЮЗДП: Няма опасност от изчезване на определен дървесен вид заради короядите"}
{"url": "http://www.focus-news.net/news/2017/09/18/2437289/reuters-broyat-na-turskite-grazhdani-iskashti-ubezhishte-v-germaniya-se-e-uvelichil-s-55-ot-nachaloto-na-godinata.html", "text": "Броят на турските граждани, искащи убежище в Германия се е увеличил рязко от началото на годината според германски правителствени данни, публикувани на 18 септември 2017 г., предаде  Reuters.\r\nГермания е получила 4408 молби за убежище от турски граждани между януари и август в сравнение с 2836 за същия период през 2017 г. Това е увеличаване с 55,4% според данните на Федералния офис за миграцията и бежанците. \r\n„Има увеличаване на молбите за убежище от турските граждани. Въпреки това, ние не можем да дадем причини за това, защото не правим статистически проучвания защо хората бягат“, заяви прессекретар на германското МВР.  \r\nПо-малко от една четвърт от искащите убежище турски граждани са получили такова от началото на 2017 г., което въпреки това е тройно повече от 8,2% процента одобрени молби през 2016 г.  Виктор Турмаков", "date": "2017.09.18", "title": "Reuters: Броят на турските граждани, искащи убежище в Германия се е увеличил с 55% от началото на годината"}
{"url": "http://www.focus-news.net/news/2017/09/18/2437290/veliko-tarnovo-poetat-i-rezhisyor-simeon-dimitrov-shte-predstavi-filma-si-dokosvane-v-svishtov.html", "text": "Поетът и режисьор Симеон Димитров ще представи филма си „Докосване“ в Свищов. Това съобщи за Радио „Фокус“ – Велико Търново Таня Ликова, експерт Отдел „Култура“ в Община Свищов. Тя посочи, че събитието е част от културната програмата за празниците на града „Свищовски лозници“. „Симеон Димитров е наш съгражданин, но в момента живее в Бургас. Въпреки това почти всяка година участва със свои неща в празничната програма на „Свищовски лозници“. Той е правил представяне на свои книги, но този път  ще бъде представен в друго свое амплоа – като режисьор“, посочи Таня Ликова. Тя съобщи, че късометражният филм „Докосване“ ще бъде представен във втория празничен ден – на 23-ти септември, от 17.00 часа  в камерна зала при ПБНЧ „Ел. и К. Д. Аврамови – 1856“. След прожекцията ще се състои среща със сценариста и режисьор Симеон Димитров.\r\nНадежда КРЪСТЕВА", "date": "2017.09.18", "title": "Велико Търново: Поетът и режисьор Симеон Димитров ще представи филма си „Докосване“ в Свищов"}
{"url": "http://www.focus-news.net/news/2017/09/18/2437291/petitsiya-za-opredelyane-na-edinen-standart-na-hranite-v-evropa-shte-bade-podadena-ot-balgarski-institutsii-v-evropeyskiya-parlament-obzor.html", "text": "Петиция за определяне на единен стандарт на храните в Европа ще бъде подадена от български институции в Европейския парламент. Това стана ясно по време на обществената дискусия под надслов „Европа на два стандарта при храните – защитени ли са правата на българските потребители“, посветена на разликите в качеството на храните в държавите от Западна и Източна Европа, организирана от омбудсмана Мая Манолова.\r\n„Смятам да подам петиция в Европейския парламент, с която да покажем, че българските граждани не приемат наличието на двойни стандарти на хранителните продукти за страните от Европа, и да настояваме за европейско законодателство за определянето на тези стандарти. Промяната на закона трябва да бъде в три точки – първо, да се забрани продаването на стоки с една и съща марка, но с различно съдържание в различни точки на Европа, второ, да бъде създаден ясен механизъм за контрол. И трето - предвиждане на сериозни санкции срещу нарушителите на тези правила“, каза Мая Манолова и показа данни от ново потребителско проучване за това как стоки под един и същ бранд се предлагат по различен начин в три европейски столици – Берлин, Виена и София. „То показа, че има храни, включително такива за деца, които в София са с доста по-висока цена. Например едно конкретно детско пюре в София се предлага с по-високо ниво на съдържание на рапично олио (3,4% е у нас, а на Запад - 0,9%) и по-висока цена от тази в Берлин и Виена. Най-популярната газирана напитка пък в страните на Запад се произвежда със захар, а в България с фруктозо-глюкозен сироп“, обясни тя.\r\nПредставителите на всички институции и на търговските брандове, които присъстваха на форума, се обединиха от идеята, че трябва да се предприемат бързи мерки за определяне на единен стандарт на храните, който да се приеме в целия Европейски съюз. Петицията на омбудсмана Мая Манолова беше подписана от министъра на земеделието и храните Румен Порожанов и евродепутатите, които присъстваха в залата. Възможност да подпишат имаха и всички, които взеха участие във форума.\r\nМинистър Румен Порожанов изказва своите надежди, че след годишната реч на председателя на Европейската комисия Жан-Клод Юнкер, в която той отхвърли идеята за \"Европа на две скорости\" и протегна ръка на София и Букурещ, очаква по-лесно да се започне работа и за премахването на двойния стандарт на хранителните продукти в Западна и Източна Европа.\r\nПредседателят на комисията за защита на потребителите (КЗП) Димитър Маргаритов изрази готовността на КЗП да се включи като контролен орган, който да следи за качеството на храните след въвеждане на единните европейски правила.\r\nОт името на Министерството на здравеопазването заместник-министър Светлана Йорданова също подкрепи петицията и обяви, че здравословното хранене на децата ще бъде приоритет на Министерството на здравеопазването по време на председателството на Съвета на Европейския съюз.\r\nЦветилена СИМЕОНОВА", "date": "2017.09.18", "title": "Петиция за определяне на единен стандарт на храните в Европа ще бъде подадена от български институции в Европейския парламент (ОБЗОР)"}
{"url": "http://www.focus-news.net/news/2017/09/18/2437292/alsat-m-makedoniya-isa-mustafa-prognozira-kratkotrayno-pravitelstvoto-na-ramush-haradinay-v-kosovo.html", "text": "Лидерът на Демократичния съюз на Косово и досегашен министър-председател Иса Мустафа оцени, че новото правителство на Рамуш Харадинай ще бъде краткотрайно, предаде македонската медия \"Алсат-М\".\r\n\"За съжаление в Косово ръководят създателите на изолацията на страната, затова правителството трябва да бъде краткотрайно\",  посочи Мустафа на среща с кандидатите за кметове на общините от партията си относно предстоящите местни избори, насрочени за 22 октомври. Виктор Турмаков", "date": "2017.09.18", "title": "\"Алсат-М\" (Македония): Иса Мустафа прогнозира краткотрайно правителството на Рамуш Харадинай в Косово"}
{"url": "http://www.focus-news.net/news/2017/09/18/2437308/veliko-tarnovo-avtobiografichnata-kniga-moite-dva-paralelni-svyata-na-vladimir-radulov-shte-bade-predstavena-v-svishtov.html", "text": "Автобиографичната книга „Моите два паралелни свята“ на Владимир Радулов ще бъде представена в Свищов. Това съобщи за Радио „Фокус“ – Велико Търново Таня Ликова, експерт Отдел „Култура“ в Община Свищов. Тя посочи, че събитието е част от културната програмата за празниците на града „Свищовски лозници“. „Владимир Радулов е родом от Свищовско. Той е преподавател по педагогически науки в Софийския университет „Св. Климент Охридски“. Той е автор на много статии, студии и доклади в областта на обучението и рехабилитацията на зрително затруднените. Познат е и като джаз изпълнител на пиано и джаз диригент. Нашата цел е да го представим в една друга светлина – като писател“, посочи Таня Ликова. Тя допълни, че представянето на автобиографичната книга на Радулов ще е в последния празничен ден – на 24 септември /неделя/, в камерна зала при ПБНЧ „Ел. и К. Д. Аврамови – 1856“, непосредствено след връчването на наградата „Златно дунавско перо“ и отчитане на резултатите от Националния поетичен конкурс „Свищовски лозници“. Книгата ще бъде представена от поета и журналист Людмил Симеонов.\r\nНадежда КРЪСТЕВА", "date": "2017.09.18", "title": "Велико Търново: Автобиографичната книга „Моите два паралелни свята“ на Владимир Радулов ще бъде представена в Свищов"}
{"url": "http://www.focus-news.net/news/2017/09/18/2437309/novata-sgrada-na-sofiyskiya-rayonen-sad-i-sofiyskata-rayonna-prokuratura-beshe-otkrita-s-tarzhestvena-tseremoniya-obzor.html", "text": "Новата сграда на Софийския районен съд и Софийската районна прокуратура, която се намира на ул. „Ген. М. Д. Скобелев“ № 23, беше открита с тържествена церемония. Сред гостите на събитието бяха министър-председателят Бойко Борисов, министърът на правосъдието Цецка Цачева, главният прокурор Сотир Цацаров, представляващият Висшия съдебен съвет Димитър Узунов, председателят на Народното събрание Димитър Главчев, председателят на ВАС Георги Колев и други представители на изпълнителната и съдебната власт в България.\r\nЦеремонията беше открита от представляващия ВСС Димитър Узунов, който благодари на всички, участвали в изпълнението на проекта, и отправи пожелания към магистратите и съдебните служители за удовлетворение от работата, подобряване ефективността на правосъдието и заслужено уважение от обществото. Той припомни, че през тази година са открити нови съдебни палати в гр. Добрич, гр. Шумен, гр. Петрич и гр. Кюстендил.\r\nМинистърът на правосъдието Цецка Цачева отбеляза, че новата сграда е изключително модерна и съоръжена с последните достояния, които малко магистрати не само у нас, но и в Европа имат като свое работно място. „Но само добрите материални условия не са гаранция за качествено правораздаване и за справедлив, бърз и ефективен процес. Изискват се много умения, неспирно повишаване на квалификацията на магистратите и преди всичко правосъдие по вътрешно независимо убеждение. Това е правосъдието, което очакват гражданите, гарантиращо справедлив процес и равенство пред закона“, каза още тя.\r\nМинистър-председателят Бойко Борисов призова всички да си спомнят как е изглеждало мястото преди да се започне работа по него. „Това беше един изцяло компроментиран обект, за който са дадени десетки милиони левове и ако не бяхме имали волята да го оправим, това щеше да бъде поредното разрушено място в България. Все пак трябва да имаме памет, защото не знам да има осъдени за тази корупционно компрометирана схема. И може би затова е много знаково, че най-големият съд ще има възможност, гледайки от тук, да не допуска това нещо отново да става“, каза той и пожела на съдиите и прокурорите да работят и да съдят така, както народът очаква от тях – справедливо.\r\nПразничен водосвет отслужи Негово Преосвещенство Мелнишки епископ Герасим – главен секретар на Светия синод на Българската православна църква. \r\nНаказателното отделение на Софийския районен съд и Софийска районна прокуратура ще започнат работа с граждани на 2 октомври 2017 г.\r\nЦветилена СИМЕОНОВА", "date": "2017.09.18", "title": "Новата сграда на Софийския районен съд и Софийската районна прокуратура беше открита с тържествена церемония (ОБЗОР)"}
{"url": "http://www.focus-news.net/news/2017/09/18/2437310/smolyan-ot-kmetstvoto-v-selo-zabardo-sa-osigurili-rabota-i-sa-poeli-razhodite-na-dve-semeystva-s-detsa-zaselili-se-da-zhiveyat-v-seloto.html", "text": "От кметството в село Забърдо са осигурили работа и са поели разходите на две семейства с деца, заселили се да живеят в селото. Това каза за Радио „Фокус” – Смолян кметът на населеното място Валентин Черпоков. Кметът уточни, че едното семейство е от Чепеларе има шест деца, а другото е от Казанлък, с 2 деца. От кметството им плащат квартирата, тока и водата. „На едното семейство осигурихме работа в цех за производство за пелети, а другото семейство отидоха на гатера. По този начин искаме да се заселват млади семейства в селото, ще им намираме работа и в училището ще имаме ученици”, каза Черпоков. По неговите думи чакат още едно младо семейство от Варна с три деца, също да се засели в селото. Те пък имали бизнес, който могат да управляват чрез интернет.\r\nДаниела БОЙКОВА", "date": "2017.09.18", "title": "Смолян: От кметството в село Забърдо са осигурили работа и са поели разходите на две семейства с деца, заселили се да живеят в селото"}
{"url": "http://www.focus-news.net/news/2017/09/18/2437311/redzhep-taiyp-erdogan-oon-se-nuzhdae-ot-strukturna-reforma.html", "text": "Президентът на Турция Реджеп Таийп Ердоган заяви, че ООН се нуждае от „структурна реформа“, за да стане по-отворена организация, способна да гарантира изпълнението на първостепенната си задача - поддържането на световния мир, предаде турската Anadolu Agency, цитирайки думите на турския президент изказани в Ню Йорк.\r\nЕрдоган присъства на церемония по правенето на първата копка на „Турска къща“, която трябва да се превърне в 32-етажен културен център, намиращ се срещу щаб-квартирата на ООН.\r\n„Въпреки всички недостатъци, ООН остава единствената световна организация, в която всеки може да изкаже мнението си и да търси решения на проблемите си“, заяви Ердоган. „Но днешният свят не е света, по време на който е основана ООН.“\r\nТурският президент заяви, че структурата на най-важния орган на ООН, Съветът за сигурност, е несправедлива, което прави глобалната организация неспособна да изпълнява задълженията си за защитаване на световния мир.\r\nСъветът за сигурност е съставен от 15 члена, пет от които са постоянни – победителите от Втората световна война. Едно вето, наложено от постоянен член, е достатъчно за осуетяването на всяка резолюция предложена в Съвета.\r\n„ООН трябва да бъде реформирана, за да отрази промените, случващи се по света“, подчерта Ердоган. „Промяната на ООН е основната цел днес. Но тази реформа не трябва да е това, което разбираме от думата \"реформа\".“\r\nТурският президент се позова на среща на тема реформи, проведена в понеделник, преди началото на Общото събрание на ООН, на която присъства президентът на САЩ Доналд Тръмп.\r\nПревод и редакция:", "date": "2017.09.18", "title": "Реджеп Таийп Ердоган: ООН се нуждае от „структурна реформа“"}
{"url": "http://www.focus-news.net/news/2017/09/18/2437312/sport-ludogorets-pobedi-botevpd-s-21.html", "text": "Лудогорец победи Ботев (Пловдив) с 2:1 в мач от 9-ия кръг на българската Първа професионална лига, игран на стадиона в Разград. След победата си разградчани събраха 21 точки и са на второто място във временното класиране, зад ЦСКА, който е лидер с 22 точки. Трети е Левски със 17 точки.", "date": "2017.09.18", "title": "Спорт: Лудогорец победи Ботев(Пд) с 2:1"}
{"url": "http://www.focus-news.net/news/2017/09/18/2437313/nikoleta-tyancheva-im-asenovgrad-za-treti-pat-organizirame-bezplaten-tur-po-muzeyni-marshruti-i-znachimi-za-grada-ni-hramove-po-povod-noshtta-na-muzeite.html", "text": "За трети път Историческият музей в Асеновград организира Безплатен тур по музейни маршрути и значими за града храмове по повод Нощта на музеите на 21 септември. Това каза за Радио „Фокус“ – Пловдив Николета Тянчева от културната институция. „Безплатният музеен тур ще стартира на 21 септември  от  18:00 часа, като сборният пункт ще бъде сградата на Историческия музей. Туристите и гостите на града ще имат възможността да се запознаят с историческото културно и религиозно наследство на Малкия Йерусалим. Ще бъдат посетени 7 обекта – трите музейни сгради, също храмовете „Св. Богородица – Благовещение”, „Свети Георги Победоносец”, „Св. Богородица Успение” и „Св. Никола”. Храмовете ще бъдат осветени и ще чакат своите гости до 22:00 часа“, посочи Тянчева. „Този Безплатен тур се превърна в традиция, като до този момент се отчита огромна посещаемост. Очакваме още повече посетители на 21 септември“, коментира тя.\r\nНиколета Тянчева добави, че събитията в Исторически музей-Асеновград, Етнографската къща и Старинното училище „Свети Георги” по повод Нощта на музеите ще бъдат наситени от богата културна програма. Всички изложбени зали ще работят с вход свободен до полунощ.\r\nТони МИХАЙЛОВ", "date": "2017.09.18", "title": "Николета Тянчева, ИМ-Асеновград: За трети път организираме Безплатен тур по музейни маршрути и значими за града ни храмове по повод Нощта на музеите"}
{"url": "http://www.focus-news.net/news/2017/09/18/2437314/afp-tunis-otlozhi-parvite-mestni-izbori-sled-prevrata-v-stranata.html", "text": "Тунис отложи за неопределено време първите общински избори в страната, след преврата от 2011 година, когато бе детрониран дългогодишния диктатор Зин ел Абидин бен Али, предава AFP, като се позовава на съобщение от изборната комисия на страната.\r\nСлед среща с партийните лидери, , ръководителят на временната комисията Ануар бен Хасен заяви, че ‚мнозинството от участниците в срещата са подкрепили отлагането на общинските избори“.\r\nПревод и редакция:", "date": "2017.09.18", "title": "AFP: Тунис отложи първите местни избори след преврата в страната"}
{"url": "http://www.focus-news.net/news/2017/09/18/2437315/dandnr-ot-dnr-zayaviha-che-othvarlyayki-ruskata-initsiativa-za-donbas-v-oon-ukrayna-i-sasht-sa-se-obyavili-za-prodalzhavaneto-na-voynata.html", "text": "Председателят на Народния съвет на Донецката народна република(ДНР) и главен преговарящ на републиката за преговорите в Минск, Денис Пушилин, заяви, че отказът на Украйна и Русия да работят над текста на резолюцията за изпращане на миротворческа мисия на ООН в Донбас, предложена от Русия, демонстрира истинските намерения на киевските власти и техните американски партньори, предава донецката информационна агенция „ДАН“.\r\n„Отказът на Украйна и САЩ да работят над текста на резолюцията за изпращане на миротворческа мисия на ООН в Донбас, предложена от Русия, разкрива истинските мотиви на западните ни партньори. Тези действия говорят красноречиво какво всъщност искат (президентът на Украйна) Петро Порошенко и неговите американски приятели“, заяви Пушилин в свой коментар, изпратен до редакцията на ДАН.\r\nСпоред него, руската резолюция се е оказала неприемлива за киевските власти и техните партньори.\r\n„Тях ги интересува единствено силовия вариант за възвръщане на Донбас под техен контрол. Това е нов „хърватски сценарий“, с въвеждане на миротворци на цялата територия на Донбас, контролирана от Републиките, последвано от силово решение на конфликта, с използването на чужди ръце. Украйна вече показа недоговороспособността си и демонстративно саботира изпълнението на своите задължения“, поясни Пушилин.\r\nТой добави, че Киев и Вашингтон фактически са се обявили „за продължаване на обстрелите и за продължаване на гражданската война.\r\nПо-рано днес, постоянният представител на Русия за ООН Василий Небензя заяви, че САЩ и Украйна са изказали нежеланието си да работят по текста на резолюцията за изпращане на миротворческа мисия на ООН в Донбас, предложена от Русия.\r\nПревод и редакция:", "date": "2017.09.18", "title": "„ДАН“(ДНР): От ДНР заявиха, че отхвърляйки руската инициатива за Донбас в ООН, Украйна и САЩ са се обявили за продължаването на войната"}
{"url": "http://www.focus-news.net/news/2017/09/18/2437316/sputnik-128-darzhavi-sa-podpisali-deklaratsiyata-za-reformirane-na-oon-predlozhena-ot-sasht.html", "text": "Сто двадесет и осем държави вече са подписали предложението за реформи в структурата на ООН, предложени от САЩ, предава англоезичната редакция на Sputnik, позовавайки се на думите на посланика на САЩ за ООН Ники Хейли.\r\n„Реакцията, която получихме, бяха фантастичните 128 подписа на декларацията, до тази сутрин (вечер българско време)“, заяви Хейли, по време на откриването на инициираната от САЩ среща за реформиране на ООН.\r\nСлед срещата, по предложение на Генералния секретар на ООН Антонио Гутериш, участниците може да излязат с обща декларация, препоръчваща широки реформи в структурата на световната организация.\r\nПрезидентът на Съединените щати Доналд Тръмп заяви в ООН, че \"бюрокрацията\" задържа международната организация и подчерта, че подкрепя усилията на Генералния секретар Антонио Гутериш да намери начини за реформиране на организацията, за да може тя да служи на интересите на световния мир и сигурност .\r\nПревод и редакция:", "date": "2017.09.18", "title": "Sputnik: 128 държави са подписали декларацията за реформиране на ООН, предложена от САЩ"}
{"url": "http://www.focus-news.net/news/2017/09/18/2437317/sport-lokomotivmoskva-zagubi-ot-amkarperm-s-01-zenitsankt-peterburg-pobedi-ufa-s-30.html", "text": "Изиграха се последните две срещи от 10-ия кръг на руската Висша Лига. Амкар (Перм), с българския национал Петър Занев в състава си, изненадващо победи Локомотив (Москва) с 1:0 като гост. В другия мач Зенит (Санкт Петербург) победи Уфа с 3:0 на новата „Санкт Петербург Арена“. Във временното класиране води Зенит с 24 точки, пред Краснодар с 21 точки, а трети остана Локомотив(Москва) с 20 точки.", "date": "2017.09.18", "title": "Спорт: Локомотив(Москва) загуби от Амкар(Перм) с 0:1, Зенит(Санкт Петербург) победи Уфа с 3:0"}
{"url": "http://www.focus-news.net/news/2017/09/18/2437318/tass-ispaniya-obyavi-poslanika-na-severna-koreya-za-persona-non-grata.html", "text": "Испанските власти са помолили посланика на Корейската народно-демократична република(КНДР) да напусне страната до 30 септември. Съответстващото заявление е направено в понеделник (18.09) от министерството на външните работи на Испания, което съобщава за това, чрез съобщение, публикувано в официалния му профил в социалната мрежа Туитър, предава ТАСС.\r\n„Днес бе призован посланикът на КНДР и му бе съобщено, че е обявен за персона нон грата и  трябва да напусне страната до 30 септември“, пише в съобщението.\r\nПревод и редакция:", "date": "2017.09.18", "title": "ТАСС: Испания обяви посланика на Северна Корея за персона нон грата"}
{"url": "http://www.focus-news.net/news/2017/09/18/2437319/afp-vaorazhenite-sili-na-irak-zapochvat-operatsiya-sreshtu-posledniya-bastion-na-islyamska-darzhava-na-siriyskata-granitsa.html", "text": "Въоръжените сили на Ирак, подкрепени от паравоенни милиции, завършват подготовката си за провеждането на настъпателна операция срещу последния бастион на терористичната организация Ислямска държава в пустинния западен район, граничещ със Сирия, предава AFP, като се позовава на информация от свой кореспондент на мястото на събитието.\r\nБронирани машини напредват по пътя през камениста равнина, а пехотинците се движат след тях на камиони, въоръжени с картечници. \r\nКолоната напредва към град Анна, един от трите населени пункта, които продължават да са в ръцете на джихадистите, намиращ се на около 100 километра от сирийската граница, в провинция Анбар.\r\nСлед като освободят град Анна, последван от град Рава, Въоръжените сили на Ирак ще се насочат към ал Каим, последният град преди границата със сирийската провинция Дейр-ез-Зор.\r\nДжихадистите от Ислямска държава са под натиск и от силите на сирийското правителство, получаващи въздушна поддръжка от Военно-космическите сили на Русия, както и от подкрепяните от САЩ „Сирийски демократични сили“.\r\n„Целта е да бъде върната обратно цялата провинция Анбар“, заяви пред AFP генерал-лейтенант Рашид Флаих, ръководител на паравоенните милиции в Анбар.\r\nОперациите вече са започнали и \"много джихадисти вече са убити\", заяви генерал Абед Джабур Матлум, заместник-командир за района.\r\nБитката за градовете, където се смята, че са се окопали повече от 1500 терористи, се случват, докато Ирак се подготвя да започне атака срещу Хавия, друга крепост, която се намира на около 300 километра северно от Багдад.\r\nПревод и редакция:", "date": "2017.09.18", "title": "AFP: Въоръжените сили на Ирак започват операция срещу последния бастион на Ислямска държава на сирийската граница"}
{"url": "http://www.focus-news.net/news/2017/09/18/2437320/irna-prezidentat-na-iran-zayavi-che-iran-shte-otvarne-po-dostoen-nachin-na-narusheniyata-na-yadrenata-sdelka.html", "text": "Президентът на Иран Хасан Роухани проведе среща с елита на иранците, живеещи в САЩ, по време на която заяви, че Ислямската република „никога няма да наруши първа международното съглашение (ядрената сделка между Техеран и групата „Голямата шесторка“), но ако друга страна се стреми да наруши правата на иранския народ, без съмнение, Иран ще отговори достойно на това“, предава иранската информационна агенция IRNA.\r\nОсвен това, иранският президент е казал, че „Съвместният всеобхватен план за действие(СВПД) е многостранно съглашение, одобрено чрез резолюция на Съвета за сигурност на ООН“.\r\nСпоред неговите думи, СВПД е показал на света, че е възможно да бъдат урегулирани, чрез преговори, сложни международни въпроси.\r\n„Народът на Иран доказа на международната общност, че никога не е лъгал, няма да лъже и ще продължи да изпълнява своите задължения по сделката“, добави Роухани.\r\nТой призова представителите на иранския елит, живеещи на територията на САЩ, да внесат своя принос за по-голямото уважение към Иран на международната арена. \r\n„Вие подкрепихте СВПД в САЩ и днес можете да направите нови усилия за защитата на правата на Иран и иранския народ. Главното лоби на страната ни в Съединените щати – това сте вие, образованите и честни иранци“, каза иранският президент, обръщайки се към иранския елит, живеещ в САЩ.\r\nПревод и редакция:", "date": "2017.09.18", "title": "IRNA: Президентът на Иран заяви, че Иран ще отвърне по достоен начин на нарушенията на ядрената сделка"}
{"url": "http://www.focus-news.net/news/2017/09/18/2437321/tass-delegatsiya-na-hamas-e-tragnala-za-moskva-kadeto-shte-vodi-razgovori-za-mezhdupalestinskoto-primirenie.html", "text": "Делегация на палестинската групировка „Хамас“ се е отправила към Москва днес(18.09), за провеждането на разговори с руски официални лица относно междупалестинското примирение, предава ТАСС, позовавайки се на публикации в арабската преса.\r\nСпоред тях, емисари на „Хамас“, предвождани от заместник-ръководителят на политбюрото на групировката Муса абу Марзука, са излетели за руската столица от летището в Кайро.\r\nВ Москва делегацията трябва да се срещне с руски официални лица и да обсъди с тях въпроси по междупалестинското примирение, съобщава арабското издание, уточнявайки, че поканата за посещението е била получена от „Хамас“ след проведената наскоро среща с руския посланик в Египет Сергей Кирпиченко в Кайро.\r\nПревод и редакция:", "date": "2017.09.18", "title": "ТАСС: Делегация на „Хамас“ е тръгнала за Москва, където ще води разговори за междупалестинското примирение"}
{"url": "http://www.focus-news.net/news/2017/09/18/2437322/ria-novosti-v-moskva-evakuirat-dva-restoranta-i-noshten-klub.html", "text": "Посетителите на два ресторанта в центъра на Москва и на нощен клуб в западната част на руската столица, в момента биват евакуирани, след анонимни съобщения за заложени бомби. От заведенията са изведени повече от 200 души, предава РИА Новости, позовавайки се на информация от служител на службите за бързо реагиране.\r\n„От ресторант Lookin Rooms и ресторант Chips в центъра на столицата са евакуирани 100 души, а още 80 са евакуирани от нощен клуб „Лондон“, намиращ се в западната част на Москва“, е заявил източникът.\r\nВълната от анонимни обаждания за „миниране“ на различни административни и търговски сгради продължава вече повече от една седмица в Русия. Органите на реда са претърсили всички обекти, но заплахата за взривове нито един път не се е потвърдила. По-рано, източник на РИА Новости, от службите за бързо реагиране, съобщи, че повече от 7500 души са евакуирани в понеделник (18.09) в седем различни области на Русия, включително Москва, след анонимни позвънявания за поставени бомби в 50 обекта, които са масово посетени от хора.\r\nПревод и редакция:", "date": "2017.09.18", "title": "РИА Новости: В Москва евакуират два ресторанта и нощен клуб"}
{"url": "http://www.focus-news.net/news/2017/09/18/2437323/pleven-vremenno-e-ogranicheno-dvizhenieto-po-pat-pleven-lukovit-v-rayona-na-gorni-dabnik-poradi-paten-intsident.html", "text": "Временно е ограничено движението по път I-3 Плевен-Луковит, в района на Горни Дъбник, поради пътнотранспортно произшествие. Това съобщиха от пресцентъра на Агенцяи „Пътна инфраструктура“. Обходният маршрут е Горни Дъбник-Крушовица-Садовец-Телиш.", "date": "2017.09.18", "title": "Плевен: Временно е ограничено движението по път Плевен-Луковит, в района на Горни Дъбник, поради пътен инцидент"}
