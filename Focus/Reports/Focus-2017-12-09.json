{"url": "http://www.focus-news.net/news/2017/12/09/2465734/sport-inter-zapazi-parvata-si-pozitsiya-v-seriya-a.html", "text": "Ювентус и Интер завършиха 0:0 в мач от 16-ия кръг на италианската „Серия А“. По този начин клубът, воден от Лучано Спалети, успя да запази първата позиция в класирането, с актив от 40 точки. Домакините продължават да са на второ място с 38, следвани от Наполи със същия брой точки, но по-лоша голова разлика.", "date": "2017.12.09", "title": "Спорт: Интер запази първата си позиция в \"Серия А\""}
{"url": "http://www.focus-news.net/news/2017/12/09/2465704/smolyan-bezplatni-pregledi-za-tuberkuloza-shte-se-izvarshvat-v-bolnitsata-v-grada-mezhdu-11-i-15-dekemvri.html", "text": "Безплатни прегледи за туберкулоза организира МБАЛ „Д-р Братан Шукеров“ – Смолян, съобщиха от пресцентъра на болницата. От 11 до 15 декември ще се проведе „Седмица на отворените врати“, а в часовете между 8,00 и 15,30 часа ще се извършват безплатни медицински консултации с д-р Юлияна Лазарова – завеждащ пневмофтизиатричния кабинет. Прегледите ще се извършват в кабинета за контрол на туберкулозата, който се намира на шестия етаж, над Инфекциозно отделение.\r\n„През последните години кампаниите „Отворени врати“ се доказаха като добра практика за откриване на случаи с туберкулоза и своевременно предприемане на мерки за лечение и прекъсване на веригата за предаване на инфекцията“, коментира д-р Лазарова.\r\nПрегледите и изследванията са напълно безплатни, включително и за неосигурените лица. На всеки, който реши да провери своето състояние, ще бъде извършен преглед и ще се назначи проба манту, а при необходимост и допълнителни изследвания – рентгенова снимка и изследване на материал за туберкулозни бактерии.\r\nПо време на кампания през септември т.г., проведена в смолянската болница, са преминали 95 човека, на които са извършени прегледи. Направени са 88 проби манту, 12 рентгенографии на бял дроб, 13 микробиологични изследвания на храчки. Няма открити болни от туберкулоза. С латентна туберкулозна инфекция са петима човека, които се наблюдават. През тази година в кампаниите „Отворени врати“ са обхванати 330 лица. До края на ноември общо са регистрирани 25 човека болни от туберкулоза, което е под средното за страната. В Смолянска област регистрирани за лечение годишно са между 20 и 30 човека. Специалистите отчитат през последните години подобряване на откриваемостта на коварното  заболяване.", "date": "2017.12.09", "title": "Смолян: Безплатни прегледи за туберкулоза ще се извършват в болницата в града между 11 и 15 декември"}
{"url": "http://www.focus-news.net/news/2017/12/09/2465705/gabrovo-yubileyna-izlozhba-25-godini-atelie-enkaustika-shte-bade-podredena-v-regionalniya-istoricheski-muzey.html", "text": "Юбилейна изложба „25 години ателие „Енкаустика” ще бъде подредена в Регионален исторически музей – Габрово. Това съобщи за Радио „Фокус“ – Велико Търново Румен Трифонов, създател на школата. Той посочи, че ще бъдат представени знакови творби, които възпитаниците на школата са създали през годините. „За тези 25 години в школата са минали около 400 човека. Днес всички те са пръснати по цяла Европа. Тези, които и до ден днешен се занимават с някакъв вид изкуство, а те са много, ще покажат и съвременни работи, които ще комбинирам с творбите им от 1-2 клас. Така ще се проследи от къде са тръгнали и докъде са стигнали днес“, посочи Румен Трифонов.\r\nИзложбата ще бъде открита на 15 декември, от 17.30 часа в Регионален исторически музей – Габрово. Събитието ще бъде придружено с кратка програма, в която талантите на школата ще изненадат публиката и в други направления – възпитаничка на школата ще свири на цигулка под акомпанимента на пиано. Изложбата ще може да бъде посетена до 20 януари 2018 година.\r\nНадежда КРЪСТЕВА", "date": "2017.12.09", "title": "Габрово: Юбилейна изложба „25 години ателие „Енкаустика” ще бъде подредена в Регионалния исторически музей"}
{"url": "http://www.focus-news.net/news/2017/12/09/2465706/afp-sasht-privetstvat-kraya-na-zhestokata-okupatsiya-na-islyamska-darzhava-v-irak.html", "text": "САЩ приветстваха края на „жестоката окупация“ на близкоизточната радикална групировка „Ислямска държава“ в Ирак, след като правителството на Багдад обяви победа в тригодишна война с джихадистите, предава AFP.\r\nСъгласно изявлението на Багдад, „последните остатъци от самопровъзгласения халифат на „Ислямска държава“ в Ирак са изличени и хората, живеещи в тези райони, са освободени от бруталния контрол“ на терористите, заяви говорител на Държавния департамент. \r\n„САЩ се присъединяват към иракското правителство, като подчертават, че освобождението на Ирак не означава, че борбата срещу тероризма, а дори и срещу „Ислямска държава“ е приключила в страната. Трябва да бъдем бдителни в противодействието на всички екстремистки идеологии, за да предотвратим връщането на „Ислямска държава“ или появата на заплахи от други терористични групировки\", добави говорителят.Тереза Герова", "date": "2017.12.09", "title": "AFP: САЩ приветстват края на „жестоката окупация“ на „Ислямска държава“ в Ирак"}
{"url": "http://www.focus-news.net/news/2017/12/09/2465707/plovdiv-sportni-legendi-i-izvestni-hora-na-izkustvoto-podkrepyat-kauzata-detsa-pomagat-na-detsa-na-zaginali-sluzhiteli-ot-mvr-v-oblastta.html", "text": "Спортни легенди и известни хора на изкуството подкрепят каузата „Деца помагат на деца на загинали служители от МВР“ в Пловдивска област, съобщиха за Радио „Фокус”- Пловдив организаторите. Христо Бонев, легендата на българският футбол, ще дари футболна топка с личен автограф, с която е постигнал най-добрият резултат в един от турнирите си, за благотворителна кауза. Той ще подпомогне събирането на средства на деца на загинали служители от системата на МВР в Пловдивска област. Топката ще бъде разиграна на търг на 14 декември в хотел „Марица”, по време на Благотворителен коктейл. Началната цена на ценната топка стартира от 100 лева.\r\nДвойният олимпийски шампион по каяк – Николай Бухалов пък ще дари фланелка с неговия личен параф. Спортистът също се включва в благотворителната кампания, която среща подкрепата както на Областната дирекция на МВР в града, така и на Община Пловдив. Картина за търга ще предостави и известният художник Атанас Хранов. Други двама негови колеги Никола Певичаров и Станимир Видев също ще дарят техни творби за благотворителната кауза.\r\nНабраните средства ще бъдат публично обявени и разпределени в присъствието на нотариус Кари Клявкова по равно за 20 деца на загинали служители от системата на МВР в Пловдивска област. Освен това момичетата и момчетата ще получат допълнителни подаръци под формата на лакомства от спонсорите.\r\nСред поканените гости са ръководството на областна дирекция на полицията, представители на прокуратура и съда, Община Пловдив, Омбудсмана и Областната управа, депутати, бизнесмени, хора на изкуството, спортисти и общественици.\r\nПрограмата ще започне с танци на възпитаниците на пловдивски танцови школи и ще продължи с изпълнение на певици и народен ансамбъл.", "date": "2017.12.09", "title": "Пловдив: Спортни легенди и известни хора на изкуството подкрепят каузата „Деца помагат на деца на загинали служители от МВР“ в областта"}
{"url": "http://www.focus-news.net/news/2017/12/09/2465708/telma-makedoniya-hoyt-brayan-yi-otreche-tvardeniyata-za-naznachavaneto-mu-kato-poslanik-v-makedoniya.html", "text": "Заместник-помощник държавният секретар на САЩ за Централна и Източна Европа Хойт Брайън Йи отрече по-рано разпространената информация, че ще бъде назначен на поста дипломатически представител на Вашингтон в Скопие след изтичането на мандата на настоящия посланик Джес Бейли, предава македонският телевизионен канал „Телма“.\r\nСъответното изявление американският дипломат направи в интервю за босненската телевизия H1, като увери, че е удовлетворен от поста, който заема в настоящия момент. \r\nХойт Брайън Йи е бивш заместник-ръководител на мисията на Посолството на САЩ в Загреб, Хърватия, в периода от 2010 до 2013 г. По време на мандата му в бившия хърватски премиер Иво Санадер бе осъден на четири и половина години затвор за вземане на подкупи.Тереза Герова", "date": "2017.12.09", "title": "„Телма“ (Македония): Хойт Брайън Йи отрече твърденията за назначаването му като посланик в Македония"}
{"url": "http://www.focus-news.net/news/2017/12/09/2465709/kyustendil-zoni-za-uchene-otdih-i-kulturni-meropriyatiya-sa-sazdadeni-v-gimnaziyata-po-ikonomika-i-menidzhmant-po-proekt.html", "text": "Зони за учене, отдих и културни мероприятия са създадени в гимназията по икономика и мениджмънт по проект. Това съобщи за Радио „Фокус” – Кюстендил Таня Динева, директор на Професионална гимназия по икономика и мениджмънт „Йордан Захариев” – Кюстендил. По думите й учебното заведение успешно е реализирало дейностите по проекта „Заедно създаваме – класна стая и експонати на природни и културни забележителности на открито”. „Проектът беше финансиран от Министерството на околната среда и водите. Кампанията се провежда с цел повишаване на екологичната култура и навлизане на съвременните тенденции в сферата на опазване на околната среда в образователния и възпитателен процес на  младите хора, чрез финансиране на дейности от материален характер, пряко включени и необходими за учебния и възпитателен процес“, каза Таня Динева. По думите й при разработване на проекта са планиране, а след това и изпълнени екологични и природозащитни дейности, гарантиращи провеждане на ефективна екологична политика в образователно-възпитателния процес. Новост в настоящия проект са оформените учебна зона, зона за концерти и културни мероприятия, зона за отдих и игра.\r\nВенцеслав ИЛЧЕВ", "date": "2017.12.09", "title": "Кюстендил: Зони за учене, отдих и културни мероприятия са създадени в гимназията по икономика и мениджмънт по проект"}
{"url": "http://www.focus-news.net/news/2017/12/09/2465710/predstoyashti-mezhdunarodni-sabitiya-za-10-dekemvri-agentsiya-fokus.html", "text": "Министър-председателят на Израел Бенямин Нетаняху пристига на посещение във Франция.\r\n*** На церемония в Осло ще бъдат връчени наградите на нобеловите лауреати.\r\n*** Навършва се една година от двойния атентат край стадион „Водафон Арена“ в Истанбул, при който загинаха 46 души.\r\n*** Министърът на външните работи на Великобритания Борис Джонсън ще бъде приет за среща на президента на Иран Хасан Роухани.\r\n***", "date": "2017.12.09", "title": "Предстоящи международни събития за 10 декември (Агенция „Фокус“)"}
{"url": "http://www.focus-news.net/news/2017/12/09/2465711/burgas-izlozhbata-po-stapkite-na-hrista-shte-bade-otkrita-na-12-dekemvri.html", "text": "В навечерието на Рождество Христово, на 12 декември, ще бъде открита изложба на тема: „По стъпките на Христа“. Това съобщиха от пресцентъра на Община Бургас. Авторите д-р Любомир Калудов и Бина Калс ще представят свои фотографии, направени по време на тяхно поклонническо пътуване из Светите земи. Четиридесет и петте фотографии са от Витлеем, Назарет, река Йордан, Йерусалим, Йерихон, Кумран и други. Изложбата се посвещава на всички християни, които не само с нетърпение очакват рождественските празници, но и ще намерят време да почувстват истинската радост от въплъщението на Бог Слово, когато цялата вселена празнува това знаменателно събитие за спасението на човечеството.\r\nОткриването на изложбата ще е на 12 декември, в галерия-музей „Георги Баев“, от 18.00 часа. Входът е свободен.\r\nПри предварително заявено посещение на ученици, Бина Калс, която е завършила магистратура в Богословския факултет на СУ, ще изнася беседи.", "date": "2017.12.09", "title": "Бургас: Изложбата „По стъпките на Христа“ ще бъде открита на 12 декември"}
{"url": "http://www.focus-news.net/news/2017/12/09/2465712/reuters-v-navecherieto-na-vizitata-na-benyamin-netanyahu-v-parizh-organizirat-propalestinski-marsh.html", "text": "В навечерието на визитата на израелския министър-председателя на Израел Бенямин Нетаняху във Франция, в Париж бе организиран марш в подкрепа на палестинците, предава Reuters.\r\nСтотици активисти се събраха в центъра на френската столица, издигайки палестински знамена и снимки на президента Еманюел Макрон с надпис „съучастник“, заради решението му да приеме Нетаняху броени дни, след като държавният глава на САЩ обяви решението си да признае официално Ерусалим за столица на Израел.Тереза Герова", "date": "2017.12.09", "title": "Reuters: В навечерието на визитата на Бенямин Нетаняху – в Париж организират пропалестински марш"}
{"url": "http://www.focus-news.net/news/2017/12/09/2465713/dafinka-ivanova-balgarskata-koleda-ni-otpusna-pari-za-lekarstvo-za-rastezhen-hormon-mnenieto-mi-za-initsiativata-e-mnogo-dobro.html", "text": "„Българската Коледа“ ни отпусна пари за лекарство за растежен хормон, мнението ми за инициативата е много добро. Това каза за Агенция „Фокус“ Дафинка Иванова от поморийското село Порой в област Бургас - майка на 13-годишно дете с диагноза Нанизъм, некласифициран другаде, подпомогнато от инициативата „Българската Коледа“. „Не участвам за първи път в тази инициатива – миналата година веднъж, а тази два или три пъти. От „Българската Коледа“ ни отпуснаха пари за лекарство за растежен хормон. Първият път ни отпуснаха около 8000 лв., вторият около 4000 лв. и този път по същия начин. Лекарят ни посъветва да кандидатстваме в кампанията. Скоро получихме нови пари за лекарството и след два месеца пак ще кандидатстваме“, обясни Иванова и подчерта, че мнението й за инициативата „Българската Коледа“ е изключително добро.\r\nЛюба АЛЕКСИЕВА", "date": "2017.12.09", "title": "Дафинка Иванова: „Българската Коледа“ ни отпусна пари за лекарство за растежен хормон, мнението ми за инициативата е много добро"}
{"url": "http://www.focus-news.net/news/2017/12/09/2465714/razumni-predskazuemi-i-razvivashti-se-balkani-okolo-tova-se-obediniha-premierite-na-balgariya-gartsiya-i-rumaniya-obzor.html", "text": "Разумни, предсказуеми и развиващи се Балкани. Около това се обединиха премиерите на България, Гърция и Румъния - Бойко Борисов, Алексис Ципрас и Михай Тудосе, и сръбският президент Александър Вучич. Четиримата лидери проведоха работна среща в Белград в рамките на Съвета за сътрудничество на високо равнище между Сърбия, България, Гърция и Румъния.\r\nВъв фокуса на обсъжданията беше предстоящото Българско председателство на Съвета на ЕС. Страните си поставиха за цел то да има ключово значение за развитието на Балканите. Българският премиер Бойко Борисов припомни, че в миналото този регион е генерирал само войни и напрежение. По думите му сега е моментът, в който всички балкански страни да покажат на колегите си от Западна Европа, че тези проблеми са зад гърба им. „Ние искаме единни Балкани с модерна инфраструктура,“, заяви Борисов. Той представи и друга възможност за региона - срещата на високо равнище по инициативата „16+1“, която следващата година ще се проведе в България, и призова колегите си да бъдат подготвени с проекти. „Искаме всичко това, което го има на Запад, да го има и при нас. Държавите да инвестират в нашия регион“, заяви той и допълни, че това ще стане, само когато има политическа стабилност и тук е мирно.\r\nГръцкият премиер Алексис Ципрас поздрави Борисов за предстоящата неформална среща на лидерите от ЕС в София на тема „Западни Балкани“. По думите му четирите страни могат да изиграят много важна роля за развитието на региона. Ципрас заяви, че 2018 трябва да бъде годината на Балканите.\r\nПрезидентът на Сърбия Александър Вучич коментира важността на сътрудничеството между четирите страни говори. Вучич цитира архивен документ от Уилям Гладстон, в който бившият министър-председател на Обединеното кралство казва, че страните в региона трябва да имат много близко сътрудничество помежду си и само така ще могат да намалят външните заплахи. Той благодари на останалите лидери от формата за придадения от срещата силен европейски дух в Сърбия и съобщи, че сред обсъжданите теми е и интеграцията на страната по пътя й към ЕС.  Вучич получи категоричната подкрепа на колегите си за това, като единодушно бе отбелязано, че присъединяването на Сърбия към Съюза ще допринесе за целия балкански регион. \r\nПремиерът на Румъния Михай Тудосе допълни, че по този въпрос останалите три страни могат да помогнат. Според него четирите държави имат своите предизвикателства, но няма нито един проблем, за който да не може да се намери решение. Тудосе поясни, че четиримата лидери обсъждат и възможностите за по-чести регулярни срещи помежду си, които да водят до важни и положителни решения за бъдещето на региона.\r\nВ рамките на визитата между българското Министерство на транспорта, информационните технологии и съобщенията и сръбското Министерството на търговията, туризма и телекомуникациите беше подписан Меморандум за разбирателство за намаляване на международните тарифи за роуминг за телекомуникационни услуги. Целта на документа е правителствата да насърчат мобилните оператори да постигнат конкретни споразумения помежду си, които да доведат до трайното намаляване на международните тарифи на роуминг услугите в полза на близо 14 млн. граждани на двете държави. Сърбия е втората държава от Западните Балкани, с която страната ни сключва споразумение от този тип след Република Македония.", "date": "2017.12.09", "title": "Разумни, предсказуеми и развиващи се Балкани - около това се обединиха премиерите на България, Гърция и Румъния (ОБЗОР)"}
{"url": "http://www.focus-news.net/news/2017/12/09/2465715/lovech-vremenno-dvizhenieto-po-am-hemus-pri-paten-vazel-yablanitsa-e-ogranicheno-poradi-patnotransportno-proizshestvie.html", "text": "Временно движението по АМ „Хемус“ при пътен възел „Ябланица“ е ограничено поради пътнотранспортно произшествие. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост по обходен маршрут по околовръстния път на гр. Ябланица.", "date": "2017.12.09", "title": "Ловеч: Временно движението по АМ „Хемус“ при пътен възел „Ябланица“ е ограничено поради пътнотранспортно произшествие"}
{"url": "http://www.focus-news.net/news/2017/12/09/2465716/washington-post-irak-obyavi-kraya-na-voynata-sreshtu-islyamska-darzhava.html", "text": "След повече от три години на военни операции, Ирак обяви в събота, че войната срещу групировката „Ислямска държава“ е приключила, след като по-рано през деня иракската армия е поела контрол над всички територии, които екстремистката групировка някога е държала. Това съобщава американското издание Washington post, като се позовава на телевизионно обръщение на премиера Хайдар ал Абади, направено вечерта в събота. \r\n„Уважаеми иракчани, вашата земя бе напълно освободена“, заяви министър-председателят, като добави, че „мечтата за свобода се сбъдна. Постигнахме победа в трудни времена благодарение на Божията помощ, силата на нашия народ и смелостта на войниците си“. \r\n„Флагът на Ирак се вее високо над територията на цялата страна и най-далечната точна на границата“, отбеляза още Абади. \r\nОт Вашингтон на свой ред поздравиха Багдад за победата. Говорителят на Държавния департамент Хедър Науърт, изрази „най-сърдечни поздравления към иракския народ и смелите иракски войници, много от които са загубили живота си в тежката борба с „Ислямска държава“.\r\nНауърт подчерта, че „нашата коалиция ще продължи да стои редом с Ирак и подкрепя силите за сигурност, икономика и стабилизирането на страната.“  Цанко Цолов", "date": "2017.12.09", "title": "Washington Post: Ирак обяви края на войната срещу „Ислямска държава“"}
{"url": "http://www.focus-news.net/news/2017/12/09/2465717/montana-postanovkata-sreshti-v-sryada-otnovo-shte-se-igrae-na-teatralnata-stsena-v-grada.html", "text": "Постановката „Срещи в сряда“ отново ще се играе на театралната сцена в Монтана, каза за Радио „Фокус“ – Видин Калин Тодоров от Драматичен театър – Монтана. Той посочи, че след успешните представления на „Срещи в сряда“ на премиерата и предпремиерата и поради увеличения зрителски интерес пиесата отново ще се играе пред монтанска публика. „Комедията от Валентин Красногоров ще се играе на театрална сцена на 19 декември от 19,00 часа. Режисьор на „Срещи в сряда“ е Юри Статков, а в ролите играят Александър Христозов, Мила Топалова, Тихомир Иванов, Димитринка Проданова, Лилия Лилова и Ивайло Симеонов“, каза Калин Тодорово. Той допълни, че предстои трупата на Драматичен театър – Монтана да гостува на 16 декември със същата постановка в Сливница.", "date": "2017.12.09", "title": "Монтана: Постановката „Срещи в сряда“ отново ще се играе на театралната сцена в града"}
{"url": "http://www.focus-news.net/news/2017/12/09/2465718/veliko-tarnovo-ritualnata-zala-na-kmetstvo-debelets-se-prevarna-v-koledna-rabotilnitsa.html", "text": "Ритуалната зала на Кметство Дебелец се превърна в Коледна работилница, съобщават от Кметството. Децата от града направиха свещници, които ще огреят домовете с празнична светлина. „С много любов, коледен дух и усмивки нашите джуджета днес твориха красивата украса. Празните бурканчета и чашки грейнаха с панделки, снежни шишарки, елхови клончета и дори с очичките на Рудолф. Коледни шапки, звездички и звънчета, снежинки и блестящи топки, радваха малките майстори“, посочват от Кметството. Децата са получили лакомства, а коледните песни допълнително са допълвали празничното настроение. Следващата седмица е предвидена работилничка за сурвачки.\r\nВ момента тече и кампанията на Кметство Дебелец за най-красива коледна украса на жилищна сграда. Снимки се събират на имейла на Кметството: kmetstvo_debeletz@abv.bg.", "date": "2017.12.09", "title": "Велико Търново: Ритуалната зала на Кметство Дебелец се превърна в Коледна работилница"}
{"url": "http://www.focus-news.net/news/2017/12/09/2465521/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Американският президент Доналд Тръмп въведе извънредно положение в Калифорния, заради бушуващите в щата пожари, съобщава The Hill. Това става ден след като губернаторът Джери Браун изпрати официално писмо до държавния глава с подобно искане. \r\nОт началото на тази седмица градовете Лос Анджелис, Сан Диего и Вентура се борят с набиращите сила стихии, избухнали най-вече заради наличието на топли и сухи ветрове. По данни на изданието, десетки сгради са унищожени от огъня. \r\nЗаповедта на Тръмп ще даде право на Федералната служба за справяне с бедствията да се намеси и окаже помощ на щатските пожарникари. \r\nПрез октомври Калифорния също бе засегната от пожари, бушуващи в продължение на седмици, вследствие на които бяха нанесени огромни финансови щети а 44 души загинаха. \r\n***\r\nСмутове и демонстрации избухнаха на Западния бряг на р. Йордан, Ерусалим и Ивицата Газа в петък, след като палестинците излязоха на протест срещу решението на американския президент Доналд Тръмп да признае Ерусалим за столица на Израел в сряда, коментира Washington Post. Изданието съобщава, че по данни на Министерството на здравеопазването на Палестинската автономия един човек е загинал и 35 ранени, а според информация на палестинския Червен полумесец, броят на пострадалите е 245.\r\nИзраелската армия и палестински протестиращи стигнаха до сблъсъци в петък във Витлеем и Рамала и по Ивицата Газа, след като мюсюлманите организираха широки демонстрации след традиционната петъчна молитва, припомня още авторитетното издание. \r\nПо-рано от израелската армия съобщиха, че военни лица са „открили огън избирателно по двама души“, които според тях са били след главните организатори на „бунтовете“. Потвърдено е, че двамата са засегнати, като както вече стана ясно единият е загинал. \r\n***\r\nПрезидентът на Турция Реджеп Таийп Ердоган е в гръцкия регион Западна Тракия, за да се срещне с членове на местното турско малцинство. Той вече присъства на петъчната молитва в джамия в град Комотини, пише турското издание Daily Sabah.\r\nТова се случва във втория ден от визитата на турския президент в Гърция. Неговото обръщение към турското малцинство се следи под око от гръцките власти, тъй като Ердоган нееднократно е изразявал протеста си срещу отношението на Атина към неговите сънародници в страната. Това е една от основните причини за лошите отношения между съюзниците в рамките на НАТО.\r\nПо време на излъчваната на живо дискусия с гръцки служебни лица в петък, Ердоган отново поиска преразглеждане на „Лозанския мирен договор“ от 1923 година, с който са определени днешните граници на Турция. Той сочи като причина условията, при които живеят турците в Западна Тракия.\r\n***\r\nГорчива вражда между роднини е причината за смъртта на трима души в японски шинтоистки храм, коментира местното издание Asahi Shimbun. \r\nГлавният духовник в храма, 58-годишната Нагако Томиока е била нападната и убита със средновековен самурайки меч, познат като катана, от своя по-млад брат Шигената и неговата съпруга. Според данни на полицията, агресията е предизвикана от факта, че Шигената е бил уволнен като главен духовник и заменен от своята сестра през 2001 г. Впоследствие той многократно е отправял заплахи срещу живота на роднината си. Един от свидетелите на атаката също е бил нападнат, но се е отървал с рана и е настанен в болница в сериозно състояние но без опасност за живота. \r\nСлед като убива сестра си, мъжът отнема живота на съпругата си, която е негов съучастник, преди да се самоубие. \r\n***", "date": "2017.12.09", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2017/12/09/2465522/predstoyashti-sabitiya-za-9-dekemvri-agentsiya-fokus.html", "text": "***\r\nОт 09.00 до 17.00 часа в  Интер Експо Център ще се състои  конференция „Приобщаващо образование 2017 - Партньори на приобщаването в общността“.\r\n***\r\nОт 11.00 часа в Централен Военен Клуб ще бъде открита двудневна международна научна конференция на тема „България между Западните Балкани и Черно море – история, геополитика, минало и перспективи“.\r\n***\r\nОт 11.00 часа пред Народното събрание ще се състои протест под надслов „Не! На мораториума върху лекарствата и новите терапии“. \r\n***\r\nВ 12.45 часа на площад „Народно събрание“ ще се проведе официална церемония по поднасяне на венци и цветя пред паметника на Цар Александър II, Събитието, посветено на 140-та годишнина от Плевенската епопея. \r\n***\r\nОт 19.00 часа в Камерна зала „България“ ще бъдат представени последните опуси на Панчо Владигеров.\r\n***\r\nОт 19.30 часа в Народен театър „Иван Вазов“ ще се състои официално представяне на автобиографичната книга на Стефан Данаилов „Романът на моя живот“ със съавтор Георги Тошев.\r\n***\r\nОт 11.00 часа в Младежки дом, Общински куклен театър – Благоевград ще представи постановката „Виж колко е просто“.\r\n***\r\nОт 19.00 часа в зала „Яворов“, Биг Бенд- Благоевград ще зарадва жители и гости с традиционен коледен концерт.  \r\n***\r\nОт 18.00 часа в атриума на Бургаски свободен университет ще се състои голям хоров концерт под наслов „Гласове\", посветен на Световния ден на хоровото изкуство.\r\n*** \r\nОт 10.00 часа във фоайето на ІІІ етаж на Община Велико Търново ще се проведе детска работилница за изработване на коледна украса и подаръци. \r\n*** \r\nОт 11.00 часа в салона на НЧ „Искра“, на сцената на Театър „Весел“ ще бъде  представен детски куклен спектакъл, представен от ДКТ – Русе „Коледни снежинки“.\r\n*** \r\nОт 11.30 часа на коледния базар в парк „Марно поле“ ще се проведе Детско шоу с Мистър Ник. \r\n*** \r\nОт 12.00 часа на коледния базар в парк „Марно поле“ ще се състои концерт на ученици от музикално студио „Елита“. \r\n*** \r\nОт 18.00 часа на коледния базар в парк „Марно поле“ ще се проведе Празнична хоротека. \r\n***\r\nОт 10.00 часа в детски отдел на РБ „Христо Ботев“ ще се състои Коледна работилница. \r\n***\r\nОт 11.00 часа в комплекс „Орфей“, където е седалището на ПП ГЕРБ, евродепутатът Асим Адемов от групата на ЕНП/ ГЕРБ ще открие информационен офис.\r\n***\r\nВ 12.00 часа пред сградата на читалище „Виделина“ в Пазарджик ще бъде открит монумент, по повод 155 години от основаването му. \r\n***\r\nОт 10.00 до 15.00 часа в Общински младежки дом – Перник ще се състои Детски базар – от родители за родители.\r\n***\r\nОт 11.00 часа в културен център „Бялата къща“ ще се открие Коледна работилница „Пътуваща картичка на надеждата“.\r\n***\r\nОт 17.30 часа в зала „Русе“ ще се състои традиционното „Коледно надиграване“.\r\n***\r\nОт 18.30 часа в с. Калояновец ще се състои празник на рибата. \r\n***\r\nОт 19.00 часа в Оперен театър ще бъде представена Деветата симфония на Лудвиг Ван Бетовен.", "date": "2017.12.09", "title": "Предстоящи събития за 9 декември (Агенция „Фокус“)"}
{"url": "http://www.focus-news.net/news/2017/12/09/2465523/tass-mihail-saakashvili-e-zadarzhan-v-kiev.html", "text": "Главният прокурор на Украйна Юрий Луценко съобщи, че бившият президент на Грузия,  бивш губернатор на украинската Одеска  област и лидер на партия „Движение на новите сили“ Михаил Саакашвили е задържан в Киев и е затворен в килия за временно задържане, предава ТАСС.\r\n„В съответствие с постановлението за издирването сътрудниците на полицията откриха местоположението на Саакашвили в Киев и го задържаха. Той е настанен в килия за временно задържане“, написа Луценко на профила си в социалната мрежа „Фейсбук“. Прокурорът допълни, че се планират следствени действия и обръщане в съда за налагане на мерки за неотклонение.  Адвокатите на Саакашвили са уведомени за задържането. \r\nПо-рано, на 5 декември, сътрудниците на службата за сигурност на Украйна и Генералната прокуратура задържаха Саакашвили по обвинение, че е „съдействал на престъпна организация“. Около 200 привърженици на политика блокираха автомобила на специалните служби със Саакашвили. По-късно те успяха насила да освободят политика от колата. \r\nСлед освобождението си той организира митинг край Върховната Рада. Заедно  с участниците на протеста той поиска оставката на президента на страната Петро Порошенко, на ръководството на силовите структури, а също така и разглеждане в парламента на закон за импийчмънта.  Виктор Турмаков", "date": "2017.12.09", "title": "ТАСС: Михаил Саакашвили е задържан в Киев"}
{"url": "http://www.focus-news.net/news/2017/12/09/2465524/a1on-makedoniya-sloveniya-shte-sadi-harvatiya-zaradi-nespazvane-na-arbitrazhnoto-reshenie-za-granitsata.html", "text": "Словенският външен министър Карл Ерявец заяви след срещата на лидерите на партиите от управляващата в страната коалиция, че Словения подготвя иск срещу Хърватия заради неспазване на арбитражното решение по границата между двете страни в Пиранския залив, предава македонската медия  A1oN.\r\nМинистърът не се впусна в подробности, но генералният секретар на словенското правителство Лиляна Козлович съобщи, че Любляна е в постоянен контакт с Европейската комисия по въпроса за границата.  Тя не даде информация кога в Словения и в Хърватия ще пристигне вицепредседателят на ЕК Франс Тимерманс, който е упълномощен да посредничи между двете  държави.  Виктор Турмаков", "date": "2017.12.09", "title": "A1oN (Македония): Словения ще съди Хърватия заради неспазване на арбитражното решение за границата"}
{"url": "http://www.focus-news.net/news/2017/12/09/2465525/regnum-sedem-dushi-sa-zaginali-pri-vzriv-v-kabul.html", "text": "Седем души са загинали, а още 16 са ранени при взрив, прогърмял в жилищен квартал в Кабул, предава  Regnum.\r\nСпоред представителя на местната полиция Хафиз Хан взривът е прогърмял недалеч от сградата на правителството. В момента властите разследват инцидента.\r\nПо-рано в провинция Нангархар в джамия избухна взрив по време на петъчна молитва. В резултат на взрива загина един човек, ранени са седем.  Виктор Турмаков", "date": "2017.12.09", "title": "Regnum: Седем души са загинали при взрив в Кабул"}
{"url": "http://www.focus-news.net/news/2017/12/09/2465526/beliyat-dom-savetnikat-na-donald-tramp-dina-paual-shte-podade-ostavka-v-nachaloto-na-sledvashtata-godina.html", "text": "Белият дом съобщи, че заместник-съветникът по национална сигурност на президента на САЩ Доналд Тръмп Дина Пауъл ще подаде оставка в началото на следващата година и ще се завърне в родния си Ню Йорк, предава  Reuters.\r\nПрес-секретарят на Белия дом Сара Сандърс съобщи, че Пауъл, която е ключов специалист по отношение на Близкия изток винаги е планирала да остане само една година в екипа на Тръмп. \r\n„Дина Пауъл свърши страхотна работа за администрацията и бе ценен член в екипа по израелско-палестинския мир. Тя ще продължи да играе ключова роля в нашите мирни усилия. Ще споделим допълнителни детайли по въпроса в бъдеще“, съобщи старшият съветник на Тръмп и негов зет Джаред Къшнър.  Виктор Турмаков", "date": "2017.12.09", "title": "Белият дом: Съветникът на Доналд Тръмп Дина Пауъл ще подаде оставка в началото на следващата година"}
{"url": "http://www.focus-news.net/news/2017/12/09/2465527/prizivat-na-redzhep-tayip-erdogan-za-reviziya-na-lozanskiya-dogovor-i-reaktsiite-v-balgariya-obzor.html", "text": "На 7 декември президентът на Турция Реджеп Тайип Ердоган пристигна в Гърция за своето двудневно посещение. Подобно събитие не се приема за необичайно за отношенията между две съседски държави, но породи големия очаквания и у двете страни, защото Ердоган е първия президент на Турция, който посещава Атина от 1952 година насам. Официалната част на посещението на турския президент започна със среща с гръцкия му колега Прокопис Павлопулос, но тя бе белязана от противоречие  във встъпителните им слова в президентския дворец в Атина. Причина за това стана медийна изява на Ердоган, в която той намекна за „актуализация“ на подписания през 1923 г. Лозански мирен договор, който очертава съвременните граници между Турция и Гърция. Аргументът му – подобен ход може да бъде от ползва и на двете страни. Ердоган счита още, че договорът не се прилага на практика и предложи на гръцкия си колега да бъде проучена приложимостта му, което срещна твърдия отказ на Прокопис Павлопулос. \r\nСлучилото се стана повод за множество реакции в България. Министерството на външните работи (МВнР) разпространи официална позиция, в която се посочва, че страната ни винаги се е придържала към принципите на международното право, Устава на ООН и принципите на Заключителния акт от Хелзинки от 1975 г., съгласно които всяка ревизия на международни договори може да се извършава само по взаимно съгласие между страните в съответствие с международноправните норми.\r\n„Надяваме се, че нашите съседи ще продължат по пътя на диалога, основан на европейските ценности и принципи в интерес на мира и сигурността в региона, което бе обсъдено днес на среща с посланика на Република Турция в МВнР. България смята, че дискусия по мирни договори и съществуващи граници не е от полза за международната общност и стабилността в региона\", се посочва още в позицията на МВнР.\r\nПозиция по темата изрази още вицепремиерът по демографската и икономическата политика Валери Симеонов. В интервю за Bulgaria ON AIR той определи искането за ревизия на договора като „провокация от страна на турския държавен глава“. Според него реакцията на Гърция е оправдана, защото в случая е засегната страна. По думите му „Обединени патриоти“ се обявяват против всякакви претенции и ревизии за териториални граници към настоящия момент на Балканите. „Това би било взривоопасно. България може да има много по-основателни искания към териториите на Македония, но все пак сме подписали Договор за добросъседство. Трябва да запазим добрите си отношения с тях“, аргументира се вицепремиерът. \r\nНапълно сходна бе позицията и на министърa на отбраната Красимир Каракачанов, според когото повод за притеснение е всяко изявление за промяна на международни договори, особено когато става въпрос за територии. \r\nПредседателят на ПГ на „БСП за България“ и лидер на партията Корнелия Нинова също изрази становище. Тя написа в социалната мрежа „Фейсбук“, че изявлението на турския президент Ердоган в посока на преразглеждане на договора от Лозана е неприемливо. „То генерира напрежение и повлиява негативно, що се отнася до стабилността и сигурността в целия регион, както и спрямо сътрудничеството на двустранна и многостранна основа“, пише още Корнелия Нинова и да бъде зачитано международното право и принципите на равнопоставеност и добросъседство.\r\nКоментар по темата, в интервю за предаването „Това е България“ на Радио „Фокус“, направи и историкът проф. Пламен Павлов. Той припомни, че искането на Ердоган  за преразглеждане на договора е поставено не за първи път, а веднъж вече правителството, с външен министър Даниел Митов, е реагирало с протестна нота. Според проф. Павлов действията на турския президент, които той определи като провокация, неслучайно съвпадат с провеждащия се на високо равнище в София форум за регионалното развитие на Балканите. „Виждаме, че президентът Ердоган продължава последователно да провокира напрежение в тристранните гръцко-турско-български отношения и ние трябва да изразим неудовлетворението си от това, което се предлага без дори да бъде консултирана България по никакъв начин. Лозанският мир третира и границата с България“, аргументира се историкът.\r\nИван ЛАЗАРОВ", "date": "2017.12.09", "title": "Призивът на Реджеп Тайип Ердоган за „ревизия“ на Лозанския договор и реакциите в България (ОБЗОР)"}
{"url": "http://www.focus-news.net/news/2017/12/09/2465528/regnum-sedem-detsa-zaginaha-pri-nozhar-v-bezhanski-lager-v-livan.html", "text": "По данни на Управлението на Върховния комисар на ООН по въпросите за бежанците при пожар в лагера за сирийски бежанци в ливанския град Газа са загинали седем деца, предава  Regnum  .\r\nУправлението изрази „искрени съболезнования за всички семейства и за всички, пострадали при този трагичен инцидент“. Съгласно заявлението на организацията в момента ООН и ливанските власти са поели грижата за пострадалите и им предоставят дрехи, вода и храна. \r\nВ момента по бежанските лагери в Ливан са разположени около милион бежанци от Сирия, напуснали страната заради гражданската война.  Виктор Турмаков", "date": "2017.12.09", "title": "Regnum: Седем деца загинаха при ножар в бежански лагер в Ливан"}
{"url": "http://www.focus-news.net/news/2017/12/09/2465529/the-independent-targovskite-pregovori-za-brekzit-mozhe-da-zapochnat-edva-sled-mesetsi-vapreki-probiva.html", "text": "Търговските преговори за Брекзит може да започнат едва след месеци, въпреки постигнатия пробив на британския министър-председател Тереза Мей, заради притесненията в Брюксел, че британското правителство не знае какво точно иска по време на отделянето, пише  The Independent.\r\nОфициални лица, близки до преговарящия екип, вярват, че Великобритания и ЕС трябва първо да обсъдят въпросите по преходния период, за да дадат на британското правителство време да обмисли своите търговски планове след Брекзит.  Най-вероятно търговските преговори ще започнат през февруари или март 2018 г., когато Великобритания ще излезе с повече яснота. \r\nПредставителите на ЕС са притеснени, след като министърът на финансите на Великобритания Филип Хамънд по-рано заяви, че правителството все още не е обсъдило крайните си цели по Брекзит. Въпреки, че ЕК препоръча да се признае „значителния прогрес“ на преговорите, за да може те да преминат на следващата си фаза, се очаква първите дискусии през 2018 г. да се съсредоточат върху преговорния период. \r\nВъпреки, че ЕК иска да се фокусира върху преходния период, въпросът може да има своите препъни-камъни. Възможен спор може да изникне относно това дали Великобритания автоматично ще приеме новите закони на ЕС без да гласува по тях след 2019 г.  Главният преговарящ на ЕС по въпроса Мишел Барние иска преходът да включва „автоматично прилагане във Великобритания на новите правила на ЕС след 30 март 2019 г.“ – нещо, което ключовите привърженици на Брекзит в правителството смятат за „червени линии“.  Виктор Турмаков", "date": "2017.12.09", "title": "The Independent: Търговските преговори за Брекзит може да започнат едва след месеци, въпреки пробива"}
{"url": "http://www.focus-news.net/news/2017/12/09/2465530/politico-emanyuel-makron-specheli-prestizhnata-nagrada-karl-veliki.html", "text": "Президентът на Франция Еманюел Макрон ще спечели престижната германска награда „Карл Велики“ в знак на признание за неговото „повторно установяване на европейски проект“, предава  Politico.\r\nНаградата „Карл Велики“ се връчва ежегодно от 1950 г. насам в германския град Аахен в знак на признание за лица, допринесли за единството на Европа.  Организаторите описват френския президент като „смел пионер за съживяването на европейската мечта“, който ще „постави Европа обратно в сърцата на хората“. \r\n„Неговата страст и ангажираност към Европа, неговата защита на кохезията и неговата решителна позиция срещу всички форми на национализъм и изолационизъм дават правилен пример“, смятат организаторите. \r\nСред предишните лауреати фигурират бившият председател на Европейския парламент Мартин Шулц, бившият председател на Съвета на ЕС Херман ван Ромпой и настоящият Доналд Туск.  Виктор Турмаков", "date": "2017.12.09", "title": "Politico: Еманюел Макрон спечели престижната награда „Карл Велики“"}
{"url": "http://www.focus-news.net/news/2017/12/09/2465531/the-guardian-britanskite-grazhdani-v-es-izrazyavat-gnyav-kam-sporazumenieto-za-brekzit.html", "text": "Британските граждани, живеещи в Европа, реагираха гневно спрямо твърденията, че техните права са гарантирани от постигнатото споразумение между страната им и Великобритания. Те твърдят, че са били „предадени“, пише  The Guardian.\r\nТе са притеснени, че докато европейските граждани, обитаващи Великобритания ще продължат да имат свобода за движение и работа в Европа, те няма да имат такава, което ще ги остави заключени в страните, които обитават. \r\n„Споразумението е по-лошо от очакваното. След 18 месеца боричкане Великобритания и ЕС предадоха 4,5 млн. души в пазарлък, който ще има лошо влияние върху възможността на обикновения човек да живее както до момента“, смята Джейн Голдинг – британски адвокат, живеещ в Германия.  Според нея Европейската Комисия е избягала от обещанията си към британските граждани, които са се преместили доброволно в Европа, че те ще запазят свободата си на придвижване. \r\n„Това е двойно бедствие за британците в Европа. В момента не само, че не е ясно дали ще запазим автоматично правата си на местожителство, но изглежда, че ще се сбогуваме със свободното придвижване, на което често разчитаме, за да изхранваме семействата си“, допълни Голдинг.  Виктор Турмаков", "date": "2017.12.09", "title": "The Guardian: Британските граждани в ЕС изразяват гняв към споразумението за Брекзит"}
{"url": "http://www.focus-news.net/news/2017/12/09/2465532/byudzhetat-na-stolichna-obshtina-za-2018-g-e-s-okolo-105-mln-lv-poveche-ot-tazgodishniya-ne-se-predvizhda-uvelichenie-na-mestnite-danatsi-i-taksi-obzor.html", "text": "Бюджетът на Столична община за 2018 г. е 1,433 млрд. лв., което е със около 105 млн. лв. повече в сравнение с миналата година. Не се предвижда увеличение на местните данъци и такси. Това стана ясно на пресконференция на кмета Йорданка Фандъкова, която представи проектобюджета на Столична община за следващата година. Увеличения на средствата има във всички сектори, като се очаква вдигане на заплатите на учители, лекари и социални работници. Догодина 13,2 млн. лв. ще бъдат заложени за изграждане на детски градини. Три ще бъдат завършени и ще започне изграждането на други 8. Общината продължава дейностите по разширяване и на училища, като в тази посока се подготвя цялостна програма. Заложено е разширяване на Първа английска и Девета френска гимназия, както и дейности по спортната зала на 149-то училище в кв. „Овча купел”. \r\nСериозни средствата, които залага Общината за инвестиционната си програма и това са близо 493 млн. лв. Най-големият обект за догодина ще бъде строителството на метрото. Планирани са инвестиции за над 327 млн. лв. в изграждането на третата линия, като от тях над 16,5 млн. лв. са от Общината.   \r\nНад 103 млн. лв. ще бъдат инвестирани в ремонти на улици и булеварди, мостови съоръжения, трамвайни линии. Основен приоритет на Столична община са инвестициите в поддръжка, изграждане и ремонт на улици и булеварди във всички квартали. Всички районни кметове имат ангажимента да посочат тези пътни участъци, по които най-бързо трябва да започнат ремонтни дейности. \r\n1,2 млн. лв. са планирани в бюджета на Общината за 2018 г. за изграждане на локалната улична мрежа на Северната скоростна тангента при приключване на отчуждителните процедури, които се обжалват от собственици на имоти. Започва първият етап от изграждането на Източната тангента от бул. „Ботевградско шосе”. Продължава ремонтът на мостови съоръжения, като са отделени 4 млн. лв. Планира се да започне ремонтът на ул. „Граф Игнатиев” и пл. „Славейков”, като заложените средства в бюджета са близо 13,4 млн. лв. \r\nБлизо 6,4 млн. лв. ще бъдат инвестирани в изцяло ново трамвайно трасе по ул. „Граф Игнатиев”, което ще бъде изпълнено по нова технология. Очаква се догодина да започне друг голям проект – цялостна реконструкция на трамвайното трасе по бул. „Цар Борис III”. Дейностите по реконструкция две трамвайни трасета по ул. „Каменоделска” и в участък от бул. „България” трябва да започне догодина. Инвестициите за трамвайните трасета са в размер на 37,5 млн. лв. \r\nЦелият проектобюджет за 2018 г. ще бъде предложен за гласуване след две седмици на заседание на Столичния общински съвет. \r\nИнна ПЕЙЧЕВА", "date": "2017.12.09", "title": "Бюджетът на Столична община за 2018 г. е с около 105 млн. лв. повече от тазгодишния, не се предвижда увеличение на местните данъци и такси (ОБЗОР)"}
{"url": "http://www.focus-news.net/news/2017/12/09/2465533/ria-novosti-privarzhenitsite-na-mihail-saakashvili-sa-se-sabrali-da-go-podkrepyat-pred-sgradata-na-aresta-v-kiev.html", "text": "Привържениците на бившия президент на Грузия и бивши губернатор на украинската Одеска Област Михаил Саакашвили са се събрали да го подкрепят пред сградата на ареста на Службата за сигурност на страната в Киев, където той бе закаран, след като преди часове бе задържан, предава РИА Новости.\r\nМестните медии предават, че привържениците на Саакашвили са се събрали през ареста и скандират „Киев, ставай“. Някои от участниците развяват националния флаг на Украйна. Арестът е охраняван от допълнителни полицейски части, обстановката е спокойна.  Агенция „Фокус“ припомня: Саакашвили по-рано тази седмица бе задържан в рамките на наказателно дело за съдействие на участници на престъпни организации и за съучастие в дейността им. Привържениците му го освободиха от правоохранителните органи, след което се отправиха към центъра на Киев, за да искат оставката на президента Петро Порошенко.    Виктор Турмаков", "date": "2017.12.09", "title": "РИА Новости: Привържениците на Михаил Саакашвили са се събрали да го подкрепят пред сградата на ареста в Киев"}
{"url": "http://www.focus-news.net/news/2017/12/09/2465534/the-daily-telegraph-pokazhete-na-bryuksel-che-velikobritaniya-e-seriozna-sklyuchete-targovski-sporazumeniya-po-tseliya-svyat.html", "text": "Според водеща група от експерти в търговията Великобритания трябва да покаже доколко е сериозна в световната търговия, сключвайки споразумения със страни извън ЕС, колкото се може по скоро, пише британското консервативно издание   The Daily Telegraph . Това би показало на ЕС, че Великобритания няма да приеме диктат по регулациите и ще покаже на страните извън Съюза, че трябва да се държат с нея добре.\r\nСпоред сътрудниците на търговската комисия на института „Легатум“ придвижването към втора фаза на преговорите за Брекзит е ключов шанс за Великобритания да представи бъдещите си планове да търгува с целия свят. \r\n„Това ще сигнализира на британските търговски партньори“, смята Грант Алдонъс, бивш икономически съветник на бившия американски президент Джордж У. Буш. „Това ще бъде сигнал за Европейската комисия, че Великобритания ще се придвижи напред“, допълни той. \r\nСпоред експерта от „Легатум“ Шанкър Сингъм „преговорите с другите страни трябва да започнат спешно“. „Най-лошото нещо, което Великобритания може да направи е да сключи сделка първо с ЕС, а след това с другите“, убеден е той. \r\nПредставителите на бизнеса приветстваха пробива на преговорите за Брекзит, но оптимизмът им избледня бързо. Те призоваха към по-голяма яснота по отношение на бъдещите отношения на Великобритания с ЕС .  Виктор Турмаков", "date": "2017.12.09", "title": "The Daily Telegraph: Покажете на Брюксел, че Великобритания е сериозна – сключете търговски споразумения по целия свят"}
{"url": "http://www.focus-news.net/news/2017/12/09/2465535/reuters-spetsialniyat-pratenik-na-sasht-po-severnokoreyskite-vaprosi-shte-pristigne-v-yaponiya.html", "text": "Държавният департамент на САЩ обяви, че специалният пратеник на страната по севернокорейските въпроси Джоузеф Юн ще замине за Япония следващата седмица, за да обсъди начините за усилването на натиска спрямо Пхенян заради неговите последни ракетни изпитания, предава  Reuters.\r\n„Юн ще замине за Япония и Тайланд между 11 и 15 декември, за да обсъди с представители на местните власти начините за засилването на натиска след последното ракетно изпитание на Северна Корея“, пише в официално заявление на Държавния департамент. „САЩ очакват продължаване на партньорството с двете държави, за да може Северна Корея да се върне на преговорите за ядрено разоръжаване“, допълва службата. \r\nСАЩ изпращат смесени сигнали относно интереса си за преговори със Северна Корея като по-рано държавният секретар Рекс Тилърсън заяви, че Вашингтон иска подобни контакти, но президентът Доналд Тръмп заяви, че те са „загуба на време“.  Виктор Турмаков", "date": "2017.12.09", "title": "Reuters: Специалният пратеник на САЩ по севернокорейските въпроси ще пристигне в Япония"}
{"url": "http://www.focus-news.net/news/2017/12/09/2465536/the-daily-express-velikobritaniya-shte-tryabva-da-plashta-na-es-v-techenie-na-desetiletiya-spored-usloviyata-na-sporazumenieto-za-razvoda.html", "text": "Според настоящите условия на споразумението за „развода“ Великобритания ще налива пари в ЕС години след като го напусне. Договорът, който проправя пътя за търговските преговори постановява, че Великобритания ще участва в  Бюджета на ЕС за 2019 и 2020 г., все едно е пълноправен негов член, пише  The Daily Express.\r\nСпоред споразумението Великобритания ще има финансови задължения към Съюза още дълги десетилетия. Те ще включват изплащането на пенсиите на Европейските чиновници като председателя на Европейската комисия Жан-Клод Юнкер, председателя на Съвета на ЕС Доналд Туск и дори на бившия евродепутат-евроскептик от Великобритания Найджъл Фараж.\r\nБъдещите задължения на Великобритания включват не само пенсиите на служителите в ЕС, но и такива като заемите за Украйна. Това в крайна сметка означава, че финансовите задължения на страната може да са повече от 39 милиарда Евро.  Виктор Турмаков", "date": "2017.12.09", "title": "The Daily Express: Великобритания ще трябва да плаща на ЕС в течение на десетилетия според условията на споразумението за „развода“"}
{"url": "http://www.focus-news.net/news/2017/12/09/2465537/ep-v-strasburg-shte-debatira-v-sryada-za-vlizaneto-na-balgariya-rumaniya-i-harvatiya-v-shengen-obzor.html", "text": "Европейският парламент (ЕП) в Страсбург ще дебатира в сряда за влизането на България, Румъния и Хърватия в Шенген. Пленарното заседание ще започне в 16.00 часа българско време. Това съобщи на пресконференция евродепутатът и президент на ПЕС Сергей Станишев, който е и инициатор на предложението. Според него още през 2011 г. са изпълнени критериите за членство на страната ни и това е последната възможност преди българското председателство да се отправи много ясно политическо послание от европарламента към Европейския съвет и към страните членки по отношение на членството на България, Румъния и Хърватия в Шенген с оглед укрепването на европейските граници и на общата сигурност. „Вече 6 години по чисто конюнктурни и политически съображения на една, друга или трета страна се отлага решение на Европейския съвет, което само по себе си е скандално. Много е важно България да клони към ядрото, за да не бъде изтласкана в периферията. Това е много сериозна опасност за страната ни. Това означава членство в Шенген, стартиране на подготовката ни за членство в еврозоната. Трябва да имаме национален план за подготовка“, заяви Сергей Станишев и уточни, че тази седмица е имало председателски съвет, който е одобрил този дебат и той вече ще се случи. Той е имал среща и с Антонио Таяни, с когото също са обсъдили въпроса, като е била изразена подкрепа от негова страна. Лидерът на ПЕС уточни, че се е чул с лидерите на останалите делегации от България, за да се координират и всеки да си свърши работата в своята парламентарна фракция. Станишев изрази надежда в края на следващата година и трите страни да станат членове на шенгенското пространство. \r\nПо отношение на механизма за проверка и сътрудничество, Станишев коментира, че е загубил ролята си на двигател на реформи, изчерпал се и не дава силна добавена стойност. Той изрази надежда през следващата година да се извършат необходимите вътрешни реформи в областта на правосъдието и вътрешната сигурност, за да отпадне към следващите европейски избори и механизмът за сътрудничество и проверка. Според него този механизъм е загубил своята инерция и роля на двигател на реформи. По думите му в много отношения той се е превърнал в едно рутинно упражнение и за ЕК, и за правителствата, поради липса на ясни критерии от самото начало на този механизъм. „Бяха сложени едни плаващи критерии и в крайна сметка се превърна в инструмент за неравноправно третиране на България и Румъния. Не, че ние нямаме нашите проблеми в тази област като корупция, организирана престъпност. Напротив, но механизмът вече не дава силна добавена стойност“, коментира Станишев и подчерта, че е необходим общоевропейски механизъм, който да засяга всички. Той добави, че в много страни като Полша и Унгария се погазват основни европейски принципи на политическите стълбове на ЕС. \r\nСергей Станишев коментира и съставянето на правителство в Германия, като посочи, че няма намерение да се меси, защото ГДСП добре разбира своята отговорност и пред Германия, и пред Европа. „И от нашето семейство сме убедени, че едно германско правителство със социалисти ще бъде много по-добро от германско правителство без социалисти. Либералите в Германия сега са крайни неолиберали“, посочи той и уточни, че искат да видят силна Германия. „Ще следим много внимателно този процес, но крайното решение ще си го вземат те. Много е важно Европа и европейската тематика поставена на първо място. На първо място за първи път беше Европа. Всички опции за правителство са на масата. Вариантите за предсрочни избори не се изключват, както и правителство на малцинството. Не може да се гадае. Прекалено е сложно и еднозначно“, посочи Станишев. Според него минимум до края на март ще може да се очаква съставяне на правителство. От думите му стана ясно още, че конгресът е възложил на Мартин Шулц да започне разговори с канцлера Ангела Меркел, което ще продължи до средата на януари 2018 г. По думите му след това, ако има добри резултати, ще се премине към мандат за водене на преговори за съставяне на правителство. Накрая ще има партиен референдум дали социалдемократите да влязат в правителството.\r\nСергей Станишев коментира и еврозоната, като посочи, че иска тя да създава условия чрез собствен бюджет за конвергенция между икономиките на страните членки и да предотвратява кризи. \r\nСлед пресконференцията лидерът на ПЕС написа послание върху портрет на Стефан Данаилов. Картината ще бъде подарена на известния актьор и политик по повод 75-ия му рожден ден на 9 декември. \r\nЛюба АЛЕКСИЕВА", "date": "2017.12.09", "title": "ЕП в Страсбург ще дебатира в сряда за влизането на България, Румъния и Хърватия в Шенген (ОБЗОР)"}
{"url": "http://www.focus-news.net/news/2017/12/09/2465538/niki-heyli-oon-e-nay-golemiyat-tsentar-na-vrazhdebnost-sreshtu-izrael-na-sveta.html", "text": "Постоянният представител на САЩ в ООН Ники Хейли разкритикува Световната организация за поведението ѝ спрямо Израел и защити решението на президента Доналд Тръмп да признае Ерусалим за столица на страната, пише The Hill.\r\n„Дълги години ООН възмутително бе най-големият център на враждебност срещу Израел на света“, заяви Хейли. „ООН нанесе повече вреда върху възможностите за мир в Близкия изток, отколкото полза. Няма да сме част от това“, допълни тя. \r\n„САЩ няма да стоят със скръстени ръце, когато Израел е несправедливо нападан в ООН. САЩ няма да слушат лекции от държави, на които не може да се има доверие що се отнася до справедливото отношение и към израелците, и към палестинците“, смята дипломатът.  Виктор Турмаков", "date": "2017.12.09", "title": "Ники Хейли: ООН е най-големият център на враждебност срещу Израел на света"}
{"url": "http://www.focus-news.net/news/2017/12/09/2465539/london-evening-standard-vodeshtite-brekzit-eri-privetstvaha-probiva-na-pregovorite.html", "text": "Министърът на околната среда на Великобритания Майкъл Гоув бе един от водещите привърженици на Брекзит, приветствали пробива на преговорите за „развода“. Външният министър Борис Джонсън също похвали министър-председателя Тереза Мей, но добави, че бъдещото търговско споразумение, искано от Великобритания, трябва да съответства с резултатите от миналогодишния референдум, пише  London Evening Standard.\r\nСпоред бившия британски министър Джон Редууд излизането от ЕС без търговско споразумение може да е по-добро от предложенията на Брюксел. Той изрази притеснения относно дължината на възможния двугодишен преходен период и относно възможния размер на „сметката по развода“. \r\nДепутатът-консерватор сър Бил Кеш приветства „значимият прогрес“ , но посочи, че „все още има редица въпроси, които трябва да се изяснят“. \r\n„Поздравявам министър-председателя за намерението и да постигне днешното споразумение“, заяви Джонсън. „Ние целим да изградим дълбоки и специални отношения с нашите европейски приятели и съюзници, докато останем верни на резултатите от референдума – да си върнем контрола над законите, парите и границите“, допълни той. \r\nБившият министър на международното развитие Прити Пател заяви, че „днес е важна крачка към изпълнението на Брекзит“. „С политическа воля и визия, следващата глава от историята ни трябва да бъде положителна. Нека говорим за търговия“, допълни тя.  Виктор Турмаков", "date": "2017.12.09", "title": "London Evening Standard: Водещите Брекзит-ери приветстваха пробива на преговорите"}
{"url": "http://www.focus-news.net/news/2017/12/09/2465540/politico-podkrepata-kam-kristian-lindner-pada-sled-provala-na-koalitsionnite-pregovori-v-germaniya.html", "text": "Обществената подкрепа към председателя на германската Партия на свободните демократи е паднала драстично, след като той прекрати преговорите за формиране на коалиция с канцлера Ангела Меркел и със „Зелените“, предава Politico.\r\nЕдва 28% от респондентите в социологическо проучване на „Инфратест Димап“ са доволни от Линднер, което е със 17% по-ниско от преди неговата партия да започне преговорите за формиране на коалиция. Председателят на „Зелените“ Джем Йоздемир се радва на увеличена популярност от 57%. В момента той е вторият по популярност политик в страната след външния министър Зигмар Габриел, който има 65% подкрепа. \r\nАнгела Меркел е на трето място с 54% подкрепа. Нейният близък баварски съюзник Хорст Зеехофер от Християн-социалния съюз получава 31% подкрепа, въпреки че обяви, че ще подаде оставка от поста министър-председател на Бавария в началото на 2018 г.  \r\nВ проучването, проведено в началото на декември, са взели участие 1004 участници.   Виктор Турмаков", "date": "2017.12.09", "title": "Politico: Подкрепата към Кристиан Линднер пада след провала на коалиционните преговори в Германия"}
{"url": "http://www.focus-news.net/news/2017/12/09/2465541/daily-mirror-chervenite-linii-na-boris-dzhonsan-ne-znachat-nishto-sled-kato-pozdravi-tereza-mey-za-sporazumenieto-po-brekzit-koeto-gi-presicha.html", "text": "Британският министър на външните работи Борис Джонсън  преди два месеца представи своите „червени линии“ относно това какво трябва да бъде споразумението за Брекзит. Въпреки това, той бе накаран да преглътне гордостта си, след като три от тях бяха пресечени, пише   Daily Mirror.\r\nНеговите искания бяха следните.\r\n1.\tПреходен период след Брекзит, продължаващ най-много две години „и нито секунда повече“\r\n2.\tОтказ да се приемат новите правила на ЕС или на Европейския съд по време на прехода.\r\n3.\tОтказ от правилата на ЕС за достъп до пазара. \r\n4.\tДа не се плаща за достъп до Единния пазар след края на преходния период.\r\nНо разкритото споразумение по Брекзит изглежда, че пресичат част от тях.\r\n1.\tПредвижда се ЕС да остане в Единния пазар и в митническия съюз и да спазва правилата на ЕС за две години след излизането си от него през март 2019 г.\r\n2.\tБританските съдии ще представят два или три случая годишно на Европейския съд относно европейските граждани във Великобритания до 2027 г. – шест години повече от планирания преход.\r\n3.\tДетайлите по търговското споразумение ще бъдат определени по време на следващата фаза. Но, ако такова не може да бъде сключено, Великобритания ще  запази „пълно приравняване“ с част от правилата на Единния пазар и на митническия съюз. \r\n„Поздравявам министър-председателя за намерението и да постигне днешното споразумение“, заяви Джонсън. „Ние целим да изградим дълбоки и специални отношения с нашите европейски приятели и съюзници, докато останем верни на резултатите от референдума – да си върнем контрола над законите, парите и границите“, допълни той.  Виктор Турмаков", "date": "2017.12.09", "title": "Daily Mirror: „Червените линии“ на Борис Джонсън не значат нищо, след като поздрави Тереза Мей за споразумението по Брекзит, което ги пресича"}
{"url": "http://www.focus-news.net/news/2017/12/09/2465542/ria-novosti-ukrainskata-prokuratura-poiska-mihail-saakashvili-da-bade-postaven-pod-domashen-arest.html", "text": "Прес-секретарят на украинската прокуратура Лариса Сарган съобщи, че ведомството иска бившият президент на Грузия и бивш губернатор на Одеска област Михаил Саакашвили да бъде поставен под домашен арест с носенето на електронна гривна, предаде РИА Новости.\r\n„Прокурорите поискаха от съда да бъде избрана мярка за неотклонение на Саакашвили  домашен арест с носене на електронна гривна“, написа Сарган на профила си в социалната мрежа „Фейсбук“. \r\nПо-рано генералният прокурор на Украйна Юрий Луценко съобщи, че Саакашвили е задържан от силите на реда и е закаран в ареста.  Виктор Турмаков", "date": "2017.12.09", "title": "РИА Новости: Украинската прокуратура поиска Михаил Саакашвили да бъде поставен под домашен арест"}
{"url": "http://www.focus-news.net/news/2017/12/09/2465543/regnum-spored-postoyanniya-predstavitel-na-palestinskata-avtonomiya-v-oon-donald-tramp-e-dovel-situatsiyata-v-blizkiya-iztok-do-palna-destabilizatsiya.html", "text": "Според постоянния представител на Палестина в ООН Рияд Мансур опитът на Вашингтон да измени статута на Ерусалим напълно дестабилизира палестинско-израелските отношения, предава  Regnum.\r\nСпоред Мансур направеното от президента на САЩ Доналд Тръмп заявление е несправедливо и не води към разрешаване на конфликта. „То води до ръст на напрежението, създава риск за пълна дестабилизация на ситуацията, което може да има последствия в бъдеще“, смята той. Агенция „Фокус“ припомня: Доналд Тръмп обяви на 6 декември, че признава Ерусалим за столица на Израел и че премества посолството на САЩ в Израел там от Тел Авив. Ислямският свят прие това негативно.  Виктор Турмаков", "date": "2017.12.09", "title": "Regnum: Според постоянния представител на Палестинската автономия в ООН Доналд Тръмп е довел ситуацията в Близкия изток до пълна дестабилизация"}
{"url": "http://www.focus-news.net/news/2017/12/09/2465544/ria-novosti-mihail-saakashvili-e-zapochnal-gladna-stachka-v-aresta.html", "text": "Бившият президент на Грузия Михаил Саакашвили обяви, че започва гладна стачка. Това бе съобщено от неговия адвокат Руслан Чернолуцкий, предава РИА Новости.\r\n„Саакашвили заяви, че започва безсрочна гладна стачка. Той заяви, че ще се откаже и от насилствено хранене. Ако бъде взето решение за мярка за неотклонение – арест от 60 денонощия, той ще продължи твърдо гладната стачка“, заяви Чернолуцкий пред ареста. \r\nПо-рано генералният прокурор на Украйна Юрий Луценко съобщи, че политикът е задържан от силите на реда и докаран в ареста по обвинения за връзки с престъпни групи. Виктор Турмаков", "date": "2017.12.09", "title": "РИА Новости: Михаил Саакашвили е започнал гладна стачка в ареста"}
{"url": "http://www.focus-news.net/news/2017/12/09/2465545/velikobritaniya-i-es-preminavat-na-sledvashtiya-krag-pregovori-za-brekzit-quo-vadisi-komentari-vav-vodeshtite-britanski-izdaniya-obzor.html", "text": "***\r\nТърговските преговори за Брекзит може да започнат едва след месеци, въпреки постигнатия пробив на британския министър-председател Тереза Мей, заради притесненията в Брюксел, че британското правителство не знае какво точно иска по време на отделянето, пише  The Independent.\r\nОфициални лица, близки до преговарящия екип, вярват, че Великобритания и ЕС трябва първо да обсъдят въпросите по преходния период, за да дадат на британското правителство време да обмисли своите търговски планове след Брекзит.  Най-вероятно търговските преговори ще започнат през февруари или март 2018 г., когато Великобритания ще излезе с повече яснота. \r\nПредставителите на ЕС са притеснени, след като министърът на финансите на Великобритания Филип Хамънд по-рано заяви, че правителството все още не е обсъдило крайните си цели по Брекзит. Въпреки, че ЕК препоръча да се признае „значителния прогрес“ на преговорите, за да може те да преминат на следващата си фаза, се очаква първите дискусии през 2018 г. да се съсредоточат върху преговорния период. \r\nВъпреки, че ЕК иска да се фокусира върху преходния период, въпросът може да има своите препъни-камъни. Възможен спор може да изникне относно това дали Великобритания автоматично ще приеме новите закони на ЕС без да гласува по тях след 2019 г.  Главният преговарящ на ЕС по въпроса Мишел Барние иска преходът да включва „автоматично прилагане във Великобритания на новите правила на ЕС след 30 март 2019 г.“ – нещо, което ключовите привърженици на Брекзит в правителството смятат за „червени линии“. \r\n***\r\nБританските граждани, живеещи в Европа, реагираха гневно спрямо твърденията, че техните права са гарантирани от постигнатото споразумение между страната им и Великобритания. Те твърдят, че са били „предадени“, пише  The Guardian.\r\nТе са притеснени, че докато европейските граждани, обитаващи Великобритания ще продължат да имат свобода за движение и работа в Европа, те няма да имат такава, което ще ги остави заключени в страните, които обитават. \r\n„Споразумението е по-лошо от очакваното. След 18 месеца боричкане Великобритания и ЕС предадоха 4,5 млн. души в пазарлък, който ще има лошо влияние върху възможността на обикновения човек да живее както до момента“, смята Джейн Голдинг – британски адвокат, живеещ в Германия.  Според нея Европейската Комисия е избягала от обещанията си към британските граждани, които са се преместили доброволно в Европа, че те ще запазят свободата си на придвижване. \r\n„Това е двойно бедствие за британците в Европа. В момента не само, че не е ясно дали ще запазим автоматично правата си на местожителство, но изглежда, че ще се сбогуваме със свободното придвижване, на което често разчитаме, за да изхранваме семействата си“, допълни Голдинг.\r\n***\r\nСпоред водеща група от експерти в търговията Великобритания трябва да покаже доколко е сериозна в световната търговия, сключвайки споразумения със страни извън ЕС, колкото се може по скоро, пише британското консервативно издание   The Daily Telegraph . Това би показало на ЕС, че Великобритания няма да приеме диктат по регулациите и ще покаже на страните извън Съюза, че трябва да се държат с нея добре.\r\nСпоред сътрудниците на търговската комисия на института „Легатум“ придвижването към втора фаза на преговорите за Брекзит е ключов шанс за Великобритания да представи бъдещите си планове да търгува с целия свят. \r\n„Това ще сигнализира на британските търговски партньори“, смята Грант Алдонъс, бивш икономически съветник на бившия американски президент Джордж У. Буш. „Това ще бъде сигнал за Европейската комисия, че Великобритания ще се придвижи напред“, допълни той. \r\nСпоред експерта от „Легатум“ Шанкър Сингъм „преговорите с другите страни трябва да започнат спешно“. „Най-лошото нещо, което Великобритания може да направи е да сключи сделка първо с ЕС, а след това с другите“, убеден е той. \r\nПредставителите на бизнеса приветстваха пробива на преговорите за Брекзит, но оптимизмът им избледня бързо. Те призоваха към по-голяма яснота по отношение на бъдещите отношения на Великобритания с ЕС .\r\n***\r\nСпоред настоящите условия на споразумението за „развода“ Великобритания ще налива пари в ЕС години след като го напусне. Договорът, който проправя пътя за търговските преговори постановява, че Великобритания ще участва в  Бюджета на ЕС за 2019 и 2020 г., все едно е пълноправен негов член, пише  The Daily Express.\r\nСпоред споразумението Великобритания ще има финансови задължения към Съюза още дълги десетилетия. Те ще включват изплащането на пенсиите на Европейските чиновници като председателя на Европейската комисия Жан-Клод Юнкер, председателя на Съвета на ЕС Доналд Туск и дори на бившия евродепутат-евроскептик от Великобритания Найджъл Фараж.\r\nБъдещите задължения на Великобритания включват не само пенсиите на служителите в ЕС, но и такива като заемите за Украйна. Това в крайна сметка означава, че финансовите задължения на страната може да са повече от 39 милиарда Евро. \r\n***\r\nМинистърът на околната среда на Великобритания Майкъл Гоув бе един от водещите привърженици на Брекзит, приветствали пробива на преговорите за „развода“. Външният министър Борис Джонсън също похвали министър-председателя Тереза Мей, но добави, че бъдещото търговско споразумение, искано от Великобритания, трябва да съответства с резултатите от миналогодишния референдум, пише  London Evening Standard.\r\nСпоред бившия британски министър Джон Редууд излизането от ЕС без търговско споразумение може да е по-добро от предложенията на Брюксел. Той изрази притеснения относно дължината на възможния двугодишен преходен период и относно възможния размер на „сметката по развода“. \r\nДепутатът-консерватор сър Бил Кеш приветства „значимият прогрес“ , но посочи, че „все още има редица въпроси, които трябва да се изяснят“. \r\n„Поздравявам министър-председателя за намерението и да постигне днешното споразумение“, заяви Джонсън. „Ние целим да изградим дълбоки и специални отношения с нашите европейски приятели и съюзници, докато останем верни на резултатите от референдума – да си върнем контрола над законите, парите и границите“, допълни той. \r\nБившият министър на международното развитие Прити Пател заяви, че „днес е важна крачка към изпълнението на Брекзит“. „С политическа воля и визия, следващата глава от историята ни трябва да бъде положителна. Нека говорим за търговия“, допълни тя. \r\n***\r\n Британският министър на външните работи Борис Джонсън  преди два месеца представи своите „червени линии“ относно това какво трябва да бъде споразумението за Брекзит. Въпреки това, той бе накаран да преглътне гордостта си, след като три от тях бяха пресечени, пише   Daily Mirror.\r\nНеговите искания бяха следните.\r\n1.\tПреходен период след Брекзит, продължаващ най-много две години „и нито секунда повече“\r\n2.\tОтказ да се приемат новите правила на ЕС или на Европейския съд по време на прехода.\r\n3.\tОтказ от правилата на ЕС за достъп до пазара. \r\n4.\tДа не се плаща за достъп до Единния пазар след края на преходния период.\r\nНо разкритото споразумение по Брекзит изглежда, че пресичат част от тях.\r\n1.\tПредвижда се ЕС да остане в Единния пазар и в митническия съюз и да спазва правилата на ЕС за две години след излизането си от него през март 2019 г.\r\n2.\tБританските съдии ще представят два или три случая годишно на Европейския съд относно европейските граждани във Великобритания до 2027 г. – шест години повече от планирания преход.\r\n3.\tДетайлите по търговското споразумение ще бъдат определени по време на следващата фаза. Но, ако такова не може да бъде сключено, Великобритания ще  запази „пълно приравняване“ с част от правилата на Единния пазар и на митническия съюз. \r\n„Поздравявам министър-председателя за намерението и да постигне днешното споразумение“, заяви Джонсън. „Ние целим да изградим дълбоки и специални отношения с нашите европейски приятели и съюзници, докато останем верни на резултатите от референдума – да си върнем контрола над законите, парите и границите“, допълни той. \r\n***", "date": "2017.12.09", "title": "Великобритания и ЕС преминават на следващия кръг преговори за Брекзит. Quo Vadis? - Коментари във водещите британски издания (ОБЗОР)"}
{"url": "http://www.focus-news.net/news/2017/12/09/2465546/the-new-york-times-broyat-na-zaginalite-zaradi-uragana-v-puerto-riko-mozhe-da-dostigne-do-1000-dushi.html", "text": "Според проучване на вестник The New York Times броят на загиналите заради урагана „Мария“ в Пуерто Рико може да бъде повече от 1000 души.\r\nВ момента се съобщава официално за 62 души, загинали заради бурята, но анализите на данните за смъртните случаи в страната сочат, че има значително нарастване на броя им откакто урагана се стовари над острова.  Между първия ден от бурята на 20 септември 2017 г. до 31 октомври са регистрирани 1052 повече смъртни случая повече от средните показатели, което предполага, че реално може да са загинали значително повече хора. \r\nДанните все още се събират заради забавяния, свързани с бедствието и е възможно да бъдат докладвали и други смъртни случаи заради урагана. \r\nПравителството на Пуерто Рико докладва, че през октомври „от естествени причини“ са починали 911 души и че нито един от смъртните случаи не е свързан с „Мария“, но телата са кремирани преди да може медицински източници да се уверят в причините за смъртта.  Виктор Турмаков", "date": "2017.12.09", "title": "The New York Times: Броят на загиналите заради урагана в Пуерто Рико може да достигне до 1000 души"}
{"url": "http://www.focus-news.net/news/2017/12/09/2465547/sport-strasburg-pobedi-bordo-s-30-v-mach-ot-frenskoto-parvenstvo.html", "text": "Страсбург победи като гост Бордо с 3:0 в мач от 17-ти кръг на Френското първенство. \r\n Попадения на стадион „Матмут Атлантик“  отбелязаха Стефан Баокен във 2-та минута, Димитри Ленар в 38-та и Мартен Терие в 64-та.\r\nВ момента  Страсбург е на 11-то място в класирането с 21 точки, докато Бордо е 12-то с 20 точки. Начело е Пари Сен Жармен с 41 точки.   Виктор Турмаков", "date": "2017.12.09", "title": "Спорт: Страсбург победи Бордо с 3:0 в мач от Френското първенство"}
{"url": "http://www.focus-news.net/news/2017/12/09/2465548/donald-tramp-sasht-nyama-da-slushat-drugite-strani-otnosno-migratsiyata.html", "text": "Президентът на САЩ Доналд Тръмп отхвърли чуждестранната критика към своята миграционна политика, заявявайки, че САЩ няма да слуша другите държави по темата, пише The Hill.\r\n„Няма да слушаме другите държави, казвайки ни как да направляваме имиграцията“, заяви президентът по време на митинг във Флорида. „Ние искаме най-силните граници, виждани някога. Ще имаме такива граници“, заяви той.Агенция „Фокус“ припомня: Стената по границата между САЩ и Мексико бе едно от основните предизборни обещания на Тръмп. Неговите критици смятат, че подобна политика е изолационистка и насочена срещу имиграцията.  Виктор Турмаков", "date": "2017.12.09", "title": "Доналд Тръмп: САЩ няма да слушат другите страни относно миграцията"}
{"url": "http://www.focus-news.net/news/2017/12/09/2465549/tass-izraelskite-vaorazheni-sili-poraziha-chetiri-tseli-na-hamas-v-ivitsata-gaza-v-otgovor-na-raketnite-obstreli.html", "text": "Израелските въоръжени сили поразиха четири цели на „Хамас“ в Ивицата Газа в отговор на по-ранните ракетни обстрели към територията на еврейската държава, предава ТАСС.\r\nТова е съобщено в официално заявление на силите за самоотбрана на Израел.  Виктор Турмаков", "date": "2017.12.09", "title": "ТАСС: Израелските въоръжени сили поразиха четири цели на „Хамас“ в Ивицата Газа в отговор на ракетните обстрели"}
{"url": "http://www.focus-news.net/news/2017/12/09/2465550/pregled-na-mezhdunarodnite-novini-do-6-chasa-agentsiya-fokus.html", "text": "Европейският комисар по търговията Сесилия Малмстрьом съобщи, че Европейската комисия и Япония са приключили работата по двустранно споразумение за свободна търговия.\r\n„Това е всъщност най-голямото търговско споразумение, което сме договаряли някога“, заяви Малмстрьом.  Договорът ще позволи на Съюза да продава хранителни продукти като сирене, вино и свинско на Япония при намалени тарифи, докато японските производители на автомобили ще имат улеснен достъп до европейския пазар. Заедно ЕС и Япония формират 30% от световния БВП.\r\n„Споразумението изпраща ясен сигнал към света, че ЕС и Япония възнамеряват да запазят световната икономика работеща на основата на свободни, открити и справедливи пазари с ясни и прозрачни права, напълно уважаващи и засилващи нашите ценности, борещи се срещу съблазънта на протекционизма“, заявиха в общо заявление председателят на ЕК Жан-Клод Юнкер и японският министър-председател Шиндзо Абе. \r\nСъщевременно двете страни не са постигнали споразумение по инвестиционната защита, която остава препятствие за окончателното сключване на споразумението и преговорите ще продължат и през следващата година. Страните са се разбрали да отделят защитата на инвестициите от останалата част от споразумението, за да ускорят преговорите. \r\n*** Главният прокурор на Украйна Юрий Луценко съобщи, че бившият президент на Грузия,  бивш губернатор на украинската Одеска  област и лидер на партия „Движение на новите сили“ Михаил Саакашвили е задържан в Киев и е затворен в килия за временно задържане.\r\n„В съответствие с постановлението за издирването сътрудниците на полицията откриха местоположението на Саакашвили в Киев и го задържаха. Той е настанен в килия за временно задържане“, написа Луценко на профила си в социалната мрежа „Фейсбук“. Прокурорът допълни, че се планират следствени действия и обръщане в съда за налагане на мерки за неотклонение.  Адвокатите на Саакашвили са уведомени за задържането. \r\nПо-рано, на 5 декември, сътрудниците на службата за сигурност на Украйна и Генералната прокуратура задържаха Саакашвили по обвинение, че е „съдействал на престъпна организация“. Около 200 привърженици на политика блокираха автомобила на специалните служби със Саакашвили. По-късно те успяха насила да освободят политика от колата. \r\nСлед освобождението си той организира митинг край Върховната Рада. Заедно  с участниците на протеста той поиска оставката на президента на страната Петро Порошенко, на ръководството на силовите структури, а също така и разглеждане в парламента на закон за импийчмънта. \r\n*** След сблъсъци с израелската армия в петък, случили се в северната част на Ивицата Газа и Западния бряг, поне 750 палестинци са ранени.\r\n В това число влизат и хора получили различна степен на отравяне със сълзотворен газ, както и около 50 с огнестрелни рани. Трима от пострадалите са в сериозно състояние, а по-рано бе съобщено, че един човек е застрелян и впоследствие загинал. \r\nМасовите протести в петък бяха предизвикани след като в сряда американският президент Доналд Тръмп призна Ерусалим за столица на Израел. \r\n*** Постоянният представител на САЩ в ООН Ники Хейли разкритикува Световната организация за поведението ѝ спрямо Израел и защити решението на президента Доналд Тръмп да признае Ерусалим за столица на страната.\r\n„Дълги години ООН възмутително бе най-големият център на враждебност срещу Израел на света“, заяви Хейли. „ООН нанесе повече вреда върху възможностите за мир в Близкия изток, отколкото полза. Няма да сме част от това“, допълни тя. \r\n„САЩ няма да стоят със скръстени ръце, когато Израел е несправедливо нападан в ООН. САЩ няма да слушат лекции от държави, на които не може да се има доверие що се отнася до справедливото отношение и към израелците, и към палестинците“, смята дипломатът. \r\n*** Великобритания, Франция, Германия, Италия и Швеция заявиха в петък, че преместването на американското посолство в Израел от Тел Авив в Ерусалим е в противоречие с някои от резолюциите на ООН.\r\nОсвен това представители на петте държави смятат, че признаването на Ерусалим за израелска столица от страна на САЩ  „не е полза за мирния процес в региона“. \r\nИзявлението им е направено по време на извънредно заседание на Съвета за сигурност на ООН в петък, свикано след като в сряда американският президент Доналд Тръмп призна Ерусалим за столица на Израел, предизвиквайки остра международна реакция и протести от страна на Палестинската автономия и арабските държави.\r\n***", "date": "2017.12.09", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/12/09/2465551/reuters-spored-severna-koreya-skoroshnoto-poseshtenie-na-zamestnik-generalniya-sekretar-na-oon-po-politicheskite-vaprosi-e-izrazil-gotovnost-da-namali-regionalnoto-naprezhenie.html", "text": "Според севернокорейските медии готвещият  посещение в страната заместник-генералния секретар на ООН по политическите въпроси Джефри Фелтман е изразил готовност да намали напрежението на корейския полуостров, предава  Reuters.\r\nСеверна Корея съобщава, че Фелтман е признал негативните последици от санкциите върху хуманитарната помощ и е добавил, че има намерение тя да бъде подновена. Виктор Турмаков", "date": "2017.12.09", "title": "Reuters: Според Северна Корея скорошното посещение на заместник-генералния секретар на ООН по политическите въпроси е изразил готовност да намали регионалното напрежение"}
{"url": "http://www.focus-news.net/news/2017/12/09/2465552/sport-bayer-leverkuzen-pobedi-shtutgart-s-20-v-mach-ot-germanskoto-parvenstvo.html", "text": "Байер Леверкузен победи като гост Щутгарт с 2:0 в мач от 15-ти кръг на Бундеслигата.\r\n  Попадения на стадион „Мерцедес Бенц Арена“ отбелязаха  Кай Хаферц в 20-та минута и Ларс Бендер в 60-та минута. \r\nВ момента Байер Леверкузен е на четвърто място в класирането с  24 точки, докато Щутгарт е на 13-то място със 17 точки. Начело е Байерн Мюнхен с 32 точки. Виктор Турмаков", "date": "2017.12.09", "title": "Спорт: Байер Леверкузен победи Щутгарт с 2:0 в мач от Германското първенство"}
{"url": "http://www.focus-news.net/news/2017/12/09/2465553/reuters-yaponiya-shte-pridobie-raketi-sas-sposobnost-da-porazyavat-tseli-v-severna-koreya.html", "text": "Японският министър на отбраната Ицунори Онодера съобщи, че страната му ще придобие ракети със среден обхват, които да могат да поразяват Северна Корея изстреляни от изтребители, предава  Reuters. \r\nМинистърът не назова Северна Корея, обявявайки планираната сделка и добави, че ракетите са за отбрана. „Планираме да закупим ракети, които да се монтират върху изтребители Ф-35А, които да могат да се изстрелват отвъд обхвата на вражеските заплахи“, заяви той.  „Япония смята да монтира върху изтребителите си ракети въздух-повърхност на американската корпорация „Локхийд Мартин“, уточни Онодера. \r\n В момента ракетните сили на Япония са ограничени до противовъздушни и противокорабни муниции с обхват от по-малко от 300 км.  Виктор Турмаков", "date": "2017.12.09", "title": "Reuters: Япония ще придобие ракети със способност да поразяват цели в Северна Корея"}
{"url": "http://www.focus-news.net/news/2017/12/09/2465554/sport-alaves-pobedi-las-palmas-s-20-v-mach-ot-ispanskoto-parvenstvo.html", "text": "Алавес победи като домакин Лас Палмас с 2:0 в мач от 15-ти кръг от испанската Ла Лига. \r\nПопадения на стадион \"Естадио Мендизороза\" отбелязаха Перес Ибаи Гомес в 23-та минута и  Мунир Ел Хаддади в 55-та минута. \r\nСлед този мач Алавес е на 18-то място в класирането с 12 точки, докато Лас Палмас на 19-то с 10. Начело стои Барселона с 36.  Виктор Турмаков", "date": "2017.12.09", "title": "Спорт: Алавес победи Лас Палмас с 2:0 в мач от Испанското първенство"}
{"url": "http://www.focus-news.net/news/2017/12/09/2465555/aktualna-patna-obstanovka.html", "text": "Температурите са в интервала от  -10° до +10°.Времето над страната е ясно.\r\nСлаб до умерен вятър духа в областите: Бургас, Враца, Добрич, София и Шумен. Пътните настилки в страната са предимно сухи, по усойните и планински райони –  мокри, заледени и обработени. Това съобщиха от пресцентъра на Агенция \"Пътна инфраструктура\". \r\nОграничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nІІ. Състояние на автомагистралите:\r\nАМ „Тракия“: област Стара Загора: до 21.12.2017 г. движението от км 192+500 до км 193+800 се осъществява двупосочно в дясно платното в посока Бургас, поради ремонтни дейности. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Хемус“: област София: до 10.12.2017 г. от км 32 до км 34 в района на тунел „Витиня“ в посока Варна движението се осъществява в изпреварващата лента поради извършване на гаранционни дейности.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nІІI. Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nІV. Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. \r\nІV. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът III-602: Ограничено движение в участък от км 24+440 до км 27+750 „Бабино – Бобов дол” с цел извършване на кратковременни ремонтни работи. Срок до 09.12.2017 г.\r\nОбходен маршрут: \r\n- Моторните превозни средства, движещи се в посока с. Бабино – Бобов дол се насочват от път III-602, през общински път през селата Бабинска река – Долистово – ТЕЦ „Бобов дол”- републикански път II-62 – републикански път III-623 (Големо село – Мало село – Мламолово – Бобов дол). \r\n- Моторните превозни средства, движещи се в посока Бобов дол - Бабино се насочват по републикански път III-623 (Бобов дол – Мламолово – Мало село – Големо село) – републикански път II-62 – общински път през ТЕЦ “Бобов дол” – Долистово – Бабанска река – Бабино.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.09", "title": "Актуална пътна обстановка"}
{"url": "http://www.focus-news.net/news/2017/12/09/2465556/predstoyashti-sabitiya-za-9-dekemvri-agentsiya-fokus.html", "text": "***\r\nОт 09.00 до 17.00 часа в  Интер Експо Център ще се състои  конференция „Приобщаващо образование 2017 - Партньори на приобщаването в общността“.\r\n***\r\nОт 11.00 часа в Централен Военен Клуб ще бъде открита двудневна международна научна конференция на тема „България между Западните Балкани и Черно море – история, геополитика, минало и перспективи“.\r\n***\r\nОт 11.00 часа пред Народното събрание ще се състои протест под надслов „Не! На мораториума върху лекарствата и новите терапии“. \r\n***\r\nВ 12.45 часа на площад „Народно събрание“ ще се проведе официална церемония по поднасяне на венци и цветя пред паметника на Цар Александър II, Събитието, посветено на 140-та годишнина от Плевенската епопея. \r\n***\r\nОт 19.00 часа в Камерна зала „България“ ще бъдат представени последните опуси на Панчо Владигеров.\r\n***\r\nОт 19.30 часа в Народен театър „Иван Вазов“ ще се състои официално представяне на автобиографичната книга на Стефан Данаилов „Романът на моя живот“ със съавтор Георги Тошев.\r\n***\r\nОт 11.00 часа в Младежки дом, Общински куклен театър – Благоевград ще представи постановката „Виж колко е просто“.\r\n***\r\nОт 19.00 часа в зала „Яворов“, Биг Бенд- Благоевград ще зарадва жители и гости с традиционен коледен концерт.  \r\n***\r\nОт 18.00 часа в атриума на Бургаски свободен университет ще се състои голям хоров концерт под наслов „Гласове\", посветен на Световния ден на хоровото изкуство.\r\n*** \r\nОт 10.00 часа във фоайето на ІІІ етаж на Община Велико Търново ще се проведе детска работилница за изработване на коледна украса и подаръци. \r\n*** \r\nОт 11.00 часа в салона на НЧ „Искра“, на сцената на Театър „Весел“ ще бъде  представен детски куклен спектакъл, представен от ДКТ – Русе „Коледни снежинки“.\r\n*** \r\nОт 11.30 часа на коледния базар в парк „Марно поле“ ще се проведе Детско шоу с Мистър Ник. \r\n*** \r\nОт 12.00 часа на коледния базар в парк „Марно поле“ ще се състои концерт на ученици от музикално студио „Елита“. \r\n*** \r\nОт 18.00 часа на коледния базар в парк „Марно поле“ ще се проведе Празнична хоротека. \r\n***\r\nОт 10.00 часа в детски отдел на РБ „Христо Ботев“ ще се състои Коледна работилница. \r\n***\r\nОт 11.00 часа в комплекс „Орфей“, където е седалището на ПП ГЕРБ, евродепутатът Асим Адемов от групата на ЕНП/ ГЕРБ ще открие информационен офис.\r\n***\r\nВ 12.00 часа пред сградата на читалище „Виделина“ в Пазарджик ще бъде открит монумент, по повод 155 години от основаването му. \r\n***\r\nОт 10.00 до 15.00 часа в Общински младежки дом – Перник ще се състои Детски базар – от родители за родители.\r\n***\r\nОт 11.00 часа в културен център „Бялата къща“ ще се открие Коледна работилница „Пътуваща картичка на надеждата“.\r\n***\r\nОт 17.30 часа в зала „Русе“ ще се състои традиционното „Коледно надиграване“.\r\n***\r\nОт 18.30 часа в с. Калояновец ще се състои празник на рибата. \r\n***\r\nОт 19.00 часа в Оперен театър ще бъде представена Деветата симфония на Лудвиг Ван Бетовен.", "date": "2017.12.09", "title": "Предстоящи събития за 9 декември (Агенция „Фокус“)"}
{"url": "http://www.focus-news.net/news/2017/12/09/2465557/predstoyashti-mezhdunarodni-sabitiya-za-9-dekemvri-agentsiya-fokus.html", "text": "Напрежението между Израел и Палестинската автономия остава високо след сблъсъците между палестинци и израелски органи на реда в петък.\r\n*** Американски пожарникари се борят срещу бушуващия в Калифорния огън вече шести ден, след като по-рано президентът на САЩ въведе извънредно положение в щата. \r\n*** Франция се сбогува с починалия по-рано Джони Холидей, рокендрол музикант и актьор. \r\n*** Провежда се 30-то издание на Европейските филмови награди.   \r\n***", "date": "2017.12.09", "title": "Предстоящи международни събития за 9 декември (Агенция „Фокус“)"}
{"url": "http://www.focus-news.net/news/2017/12/09/2465558/nimh-dnes-vremeto-shte-bade-vetrovito-i-oblachno-s-maksimalni-temperaturi-mezhdu-7-i-10.html", "text": "Атмосферното налягане е малко по-ниско от средното за месеца - ще продължи да се понижава. Днес ще се усили южният вятър, по-чувствително в Източна България и северно от планините. Облачността ще започне да се увеличава, отначало средна и висока, до вечерта в Западна България ще се вплътни. Максимални температури между 10° и 15°, в западните райони на Дунавската равнина и на Горнотракийската низина, където ще остане почти тихо, по-ниски: 7°-10°.Такава е прогнозата за времето на Националния институт по метеорология и хидрология (НИМХ) при БАН, съобщи за Агенция „Фокус“ дежурният синоптик Красимир Стоев. \r\nПрез нощта срещу неделя от запад на изток ще има валежи от дъжд, но с ориентиране на вятъра от северозапад ще започне да нахлува студен въздух и по високите полета на Западна България и Предбалкана дъждът ще премине в сняг.\r\nНад Черноморието ще бъде предимно слънчево. Ще духа умерен, а след обяд временно и силен южен вятър. Максимални температури на въздуха: 12-15°. Температурата на морската вода е 10-11°. Вълнението на морето ще бъде 2-3 бала.  \r\nНад планините ще бъде предимно слънчево с разкъсана висока и средна облачност. Ще духа силен и бурен югозападен вятър. Топло за декември с максимална температура на височина 1200 метра около 7°, а на 2000 метра – 1°.", "date": "2017.12.09", "title": "НИМХ: Днес времето ще бъде ветровито и облачно с максимални температури между 7° и 10°"}
{"url": "http://www.focus-news.net/news/2017/12/09/2465559/cypress-mail-40-godishen-balgarin-e-zaginal-v-kipar.html", "text": "40-годишен българин е загинал след автомобилна катастрофа в Кипър, съобщава Cypress Mail. Колата на българина, идентифициран от полицията като Анатоли Братусков, е излязла от пътя и е паднала в дере. Инцидентът е станал на пътя между Пея и Катикас. В около 17,30 часа местно време в петък полицията е получила сигнал, че в дерето е видян автомобил, но при пристигането си полицаите са установили, че в него няма никой. Тялото на българина е намерено на около 50 метра разстояние. От органите на реда посочват, че в разследването не изключват „никакви възможности“. Малко след като тялото на българина бе открито, неговият работодател, собственик на местен ресторант, го е обявил за изчезнал, тъй като не се е явявал на работа от сряда и оттогава не отговаря на обаждания.  Калина Жекова", "date": "2017.12.09", "title": "Cypress Mail: 40-годишен българин е загинал в Кипър"}
{"url": "http://www.focus-news.net/news/2017/12/09/2465560/premierat-boyko-borisov-e-v-belgrad-za-da-uchastva-v-saveta-za-satrudnichestvo-na-visoko-ravnishte-mezhdu-sarbiya-balgariya-gartsiya-i-rumaniya.html", "text": "Премиерът Бойко Борисов е в Белград, за да участва в Съвета за сътрудничество на високо равнище между Сърбия, България, Гърция и Румъния, съобщиха от правителствената информационна служба. Четиристранната среща на балканските лидери е в Белград. Президентът на Сърбия Александър Вучич е домакин на премиерите на Гърция Алексис Ципрас, на Румъния Михай Тудосе и на България Бойко Борисов. Четиримата лидери се срещат два месеца след първите им разговори във Варна. На срещата ще бъде обсъдено развитието на икономическото сътрудничество, укрепването на регионалната стабилност и подкрепата за интеграцията на държавите в региона.\r\nСнощи четиристранната среща на балканските лидери започна с работна вечеря, давана от президента на Сърбия Александър Вучич.\r\nДнес страните ще обсъдят развитието на икономическото сътрудничество, укрепването на регионалната стабилност и подкрепата за интеграцията на държавите в региона.\r\nВ рамките на посещението се очаква България и Сърбия да подпишат Меморандум за намаляване на международните тарифи за роуминг услугите. Сръбската държава е втората страна от Западните Балкани, с която сключваме споразумение в тази област. Преди по-малко от месец страната ни подписа аналогичен документ с Република Македония. Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.", "date": "2017.12.09", "title": "Премиерът Бойко Борисов е в Белград, за да участва в Съвета за сътрудничество на високо равнище между Сърбия, България, Гърция и Румъния"}
{"url": "http://www.focus-news.net/news/2017/12/09/2465561/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-na-posolstvoto-na-republika-polsha.html", "text": "Въвежда се временна организация на движението в София във връзка със събитие на посолството на Република Полша, съобщиха от пресцентъра на Столична община. От 08.00 до 14.00 часа се забраняват престоят и паркирането на превозни средства, с изключение на поканените на събитието, съответно по улици: \r\n- ул.„Хан Крум“ между бул. „Евлоги и Христо Георгиеви“ и ул. „Любен Каравелов“; \r\n- ул. „Любен Каравелов“ между ул. „6-ти септември“ и ул. „Хан Крум“. \r\nОт 11.30 до 14.30 часа на 9 декември се забранява влизането на пътни превозни средства в двете посоки, с изключение на автомобилите на гостите поканени на приема само при необходимост и по преценка на СДВР по: \r\n- ул. „Хан Крум“ между бул. „Евлоги и Христо Георгиеви“ и ул. „Любен Каравелов“; \r\n- ул. „Любен Каравелов“ между ул. „9-ти септември“ и ул. „Хан Крум“.", "date": "2017.12.09", "title": "София: Въвежда се временна организация на движението във връзка със събитие на посолството на Република Полша"}
{"url": "http://www.focus-news.net/news/2017/12/09/2465562/vlastite-v-kaliforniya-potvardiha-parviya-smarten-sluchay-v-rezultat-na-bushuvashtite-prirodni-pozhari.html", "text": "Властите в Калифорния потвърдиха първия смъртен случай в резултат на бушуващите природни пожари на територията на щата, съобщи LA Times. 70-годишната Вирджиния Песола бе намерена в сряда в автомобила си, който е самокатастрофирал в зоната на огнището в окръг Вентура. Според здравните власти, причините за смъртта са травма, отравяне с дим и изгаряния. Инцидентът е станал по време на евакуацията на жителите от района. \r\nПожарът започна в понеделник в окръг Вентура и подхранван от ураганните ветрове, бързо се разпространи, за да обхване 143 000 акра. Евакуирани са 212 000 души, а хиляди са без ток. \r\nВетровете започнаха да стихват едва в петък, което е дало възможност на пожарникарите да овладеят огъня на 10% от територията, обхваната от пожара.  Калина Жекова", "date": "2017.12.09", "title": "Властите в Калифорния потвърдиха първия смъртен случай в резултат на бушуващите природни пожари"}
{"url": "http://www.focus-news.net/news/2017/12/09/2465563/sofiya-po-povod-140-godini-ot-plevenskata-epopeya-shte-badat-podneseni-ventsi-i-tsvetya-pred-pametnika-na-tsar-aleksandar-ii.html", "text": "По повод 140 години от Плевенската епопея ще бъдат поднесени венци и цветя пред паметника на Цар Александър II на площад „Народно събрание“. Събитието, посветено на 140-ата годишнина от Плевенската епопея, е с начален час 12.45 часа. Това съобщиха от пресцентъра на ПП АБВ.\r\nВ церемонията участие ще вземат видни български общественици, представители на Съюза на българските писатели и българската академична общност, представители на Руската академия на науките, посолството на Руската федерация в България, Руско историческо общество, както и изявеният филантроп и меценат княз Никита Димитриевич Лобанов-Ростовский.", "date": "2017.12.09", "title": "София: По повод 140 години от Плевенската епопея ще бъдат поднесени венци и цветя пред паметника на Цар Александър II"}
{"url": "http://www.focus-news.net/news/2017/12/09/2465564/evrodeputatat-asim-ademov-ot-gerbenp-shte-otkrie-informatsionen-ofis-v-kardzhali.html", "text": "Евродепутатът от ГЕРБ/ЕНП Асим Адемов ще открие информационен офис в Кърджали. Това съобщиха от пресцентъра на ПП ГЕРБ. Церемонията е от 11.00 часа в комплекс „Орфей“.", "date": "2017.12.09", "title": "Евродепутатът Асим Адемов от ГЕРБ/ЕНП ще открие информационен офис в Кърджали"}
{"url": "http://www.focus-news.net/news/2017/12/09/2465565/denyat-9-dekemvri-v-svetovnata-istoriya.html", "text": "2016 г.\r\nЮжнокорейските депутати гласуват за отстраняването на президента Парк Геун-хи.\r\n2014 г.\r\nСписание Nature публикува открития на университета Пен Стейт на древни черупки с гравюри на 430 000 години, за които се смята, че са направени от Homo erectus, което променя вярванията за артистичното изразяване и инструменти на предците на Homo sapiens. Холандският антрополог Йожен Дюбоа открива колекцията на о. Ява през 1891 г., а Пен Стейт открива гравюрите в музей в гр. Лайден.\r\nКонтролираната от демократите Комисия по разузнаването на Сената на САЩ издава доклад, който критикува техниките на разпит на ЦРУ от Администрацията на Джордж У. Буш за извличане на информация от пленени членове на Ал Кайда след атентатите от 11 септември. Администрацията на Обама поставя американските посолства по света под състояние на повишена готовност.\r\n2013 г.\r\nМарсоходът Кюриосити намира в кратера Гейл на планета Марс доказателства за съществуването на древно езеро.\r\nМинистър-председателят на Тайланд Инглук Чинават съобщава за разпускането на парламента и оставката на правителството ú. Предсрочните избори са насрочени за 2 февруари 2014 г.\r\nОсем технологични гиганта (Apple, Facebook, Google, LinkedIn, Microsoft, Twitter, Yahoo и AOL) обявяват създаването на алеанса Reform Government Surveillance с цел противопоставяне на следенето на интернет потребителите от правителството и тайните служби.\r\n2012 г.\r\nВ Румъния се провеждат парламентарни избори. Управляващата лявоцентристка коалиция начело с министър-председателя Виктор Понта получава над половината гласове.\r\n2011 г.\r\nВ Брюксел е подписан Договорът за присъединяване на Хърватия към Европейския съюз.\r\n1990 г.\r\nЛех Валенса, бивш лидер на профсъюз \"Солидарност\", печели убедително президентските избори в Полша.\r\nЛех Валенса е полски синдикалист и президент. Роден е на 29 септември 1943 г. Основател е на независим профсъюз, наречен Солидарност, на който той е лидер. Избран е за полски президент през декември 1990 г. Мандатът му не протича гладко. Според думите му лявата коалиция спъва икономическите реформи. Антисоциалистическия католицизъм на Солидарност, който го довежда на власт, вече не е политически водещ през ноември 1995 г., когато Валенса е победен като кандидат за втори мандат (печели Александър Квашниевски). Оттегля се в уединение месец по-късно и остава критичен към политическото и стопанското развитие на Полша. През 2000 г. отново губи в надпреварата за президентското място. Носител е на Нобелова награда за мир за 1983 г.\r\n1987 г.\r\nВ ивицата Газа избухват първите бунтове от палестинската Интифада. Първата интифада е въстание от 1987-1991/1993 г. Понякога е наричана „каменната война“, тъй като палестинците, използват камъни и други импровизирани оръжия. „Интифада“ е арабски термин и означава „въстание“, народно въстание.\r\n1967 г.\r\nНиколае Чаушеску става държавен глава на Румъния.\r\nНиколае Чаушеску е румънски държавник, общественик и политик. Роден е на 8 януари 1918 г. в с. Скорничешще, около Олт. Генерален секретар е на РКП (от 1969 г.) и председател на Държавен съвет на СРР (от 1967 г.). Върховен главнокомандващ на въоръжените сили (от 1968 г.) и президент на СРР (март 1974 - декември 1989 г.). Като румънски държавен глава налага и усъвършенства тоталитарната система. Свален е от власт в резултат на преврат, извършен от ръководството на Румънската КП. Заедно със съпругата си Елена е обвинен в кражба на 1 млрд. долара от държавата. Двамата са разстреляни на 25 декември 1989 г. в Букурещ. Погребани са в Генчя, Букурещ.\r\n1953 г.\r\nАмериканската компания “Дженерал Електрик” уволнява всички свои работници и служители с комунистически убеждения.\r\n1948 г.\r\nГенералният съвет на ООН одобрява без възражения Конвенцията за защита и наказание на престъпления на геноцид. Автор на конвенцията е Рафаел Лемкин. Издадена е с резолюция 260 A (III) на Общото събрание на ООН. Ратифицирана е с Указ № 300 от 23 юни 1950 г. Издадена в Сборник от международни документи през 1992 г.\r\nЖеневската Конвенция за предотвратяване на престъплението геноцид и наказанието за него определя “геноцид” като едно от следните действия, извършвани с намерение да се унищожи, напълно или частично, някаква национална, етническа, расова или религиозна група като такава:\r\n1. Убийство на членовете на такава група.\r\n2. Причиняването на сериозни телесни повреди или психически разстройства на членовете на тази група.\r\n3. Умишлено създаване за която и да е група на такива жизнени условия, които да доведат до пълното или частичното й физическо унищожаване.\r\n4. Мерки, разчетени за предотвратяване раждаемостта в такава група.\r\n5. Насилствено предаване на децата от една група на друга.\r\n1940 г.\r\nЗапочва депортацията на нелегални еврейски имигранти от Хаифа (Израел) към остров Мавриций.\r\n1931 г.\r\nПриета е нова конституция в Испания, която провъзгласява страната за република.\r\nВтората испанска република (на испански Segunda República Española; 1931-39 г.) е вторият случай в историята на Испания, когато формата на държавно устройство се променя след избори. Първият е през 1873-1874 г. (Първа испанска република).\r\nВтората испанска република започва своето съществуване на 14 април 1931 г., когато крал Алфонсо XIII абдикира след като републиканците печелят мнозинството от гласовете на местните и общинските избори. Абдикацията на краля води до сформирането на временно правителство на Нисето Алкала Самора и до свикването на Кортесите за изработването на нова конституция, приета на 9 декември 1931 г. След това управлява републиканско-социалистическото правителство на Мануел Асаня.\r\nПървият президент (1931-1936 г.) е Нисето Алкала Самора. Баския и Каталония обявяват своята независимост, но не получават веднага дори желаната автономия. Скандалът Страперло срива доверието у центристките републикански партии и води до поляризация.\r\nДесницата печели новите избори на 19 ноември 1933 г. Официално тя се ръководи от центристкия радикал Алехандро Лерукс, но разчита главно на парламентарната подкрепа на Испанската конфедерация на независимата десница (ИКНД) — партия, ръководена от Хосе Мария Хил Роблес с разнообразна подкрепа — от християн-демократи до фашисти. Когато в правителството влизат трима министри от ИКНД на 1 октомври 1934 г., в Астурия и Каталония избухват въстания на социалисти и анархисти.\r\nСъздаването на народен фронт от леви партии позволява на левицата да възвърне своята власт на изборите от 16 февруари 1936 г., когато те печелят 268 депутатски места срещу 205 десни. Така втори президент (1936-1939 г.) става Мануел Асаня.\r\nРепубликата изпада в голяма криза, когато ген. Франко извършва военен преврат, с което се поставя началото на Испанската гражданска война. Републиката, която е военно по-слаба от франкистите и зависи от помощта на въоръжените сили на комунистите и анархистите, губи своята популярност сред някои държави, но получава помощ от други, и най-вече от СССР. Кабинетът на Асаня трае до февруари 1939 г. като постепенно контролираната от него част от Испания намалява. Републиката пада на 1 април 1939 г., когато ген. Франко и войниците му превземат Мадрид.\r\nУстановява се диктатура на Франко. По време на този период Франко обявява Испания за монархия, но запазва своя пост на държавен глава. Републиката е отменена след смъртта на Франко през 1975 г. , когато Испания отново става монархия начело с крал Хуан Карлос.\r\n1917 г.\r\nВ Петроград юнкери залавят болшевишкия ръководител на щурма на зимния дворец Владимир Антонов–Овсеенко. Той е освободен на следващия ден чрез посредничеството на американския журналист А. Вилямса.\r\nВладимир Александрович Антонов-Овсенко е роден на 9 март 1883 г. в Чернигов, дн. Украйна. През 1903 г. става член на Меншевишката партия. По време на революцията от 1905 г. той води бунт в Новоалександрия в Полша и в Севастопол. Арестуван е и е изпратен в 20-годишно изгнание в Сибир. Овсенко прави бягство и след 1910 г. живее в емиграция в Париж. След Първата световна война става меншевик-интернационалист, протестиращ срещу войната. През май 1917 г. се присъединява към болшевиките и се завръща в Русия. Антонов-Овсенко участва дейно в Октомврийската революция и се издига високо в ранговете на Червената армия. Водена от Овсенко, Червената армия завзема Харков, дн. Украйна, през 1917 г. През 1920-1921 г. потушава Тамбовския бунт. В периода 1920-1928 г. е близък с Лев Троцки. От 1936 до 1937 г. е специален съветски консул в Барселона по време на Испанската гражданска война. През 1938 г. по време на Голямата чистка на Йосиф Сталин Овсеенко е арестуван и е екзекутиран през 1939 г.\r\n1905 г.\r\nВ Дрезден е поставена операта \"Саломе\" на Рихард Щраус. Тя е осъдена от критиката като неморална. В “Саломе” са използвани традициите на митологичната опера.\r\nРихард Щраус е германски композитор и диригент. Роден е на 11 юни 1864 г. в Мюнхен. Изучава музикална теория и инструментация при Ф. В. Майер. Световноизвестен диригент преди всичко на собствените си произведения. Главен диригент на Берлинската (1898-1918 г.) и на Виенската (1919-1924 г.) опери. По време на националсоциализма е назначен за президент на т. нар. Имперска музикална палата, но е свален от този пост през 1935 г. Най-значителните произведения на Щраус са програмно-симфоничните произведения, симфоничните поеми и опери. Симфоничните поеми продължават традициите на програмния симфонизъм на Х. Берлиоз и Ф. Лист и оркестровия стил на Р. Вагнер. Сюжетите и темите им често са взети от класическата литература (“Макбет”, 1886 г.; “Дон Жуан”, 1888 г.; “Тил Ойленшпигел”, 1895 г.; “Дон Кихот”, 1897 г.), от старинните легенди и др. В оперите използва традициите на митологичната опера (“Саломе”, 1905 г.; “Електра”, 1908 г.; “Ариадна в Наксос”, 1912 г.). Използва принципите на старата комична опера (“Кавалерът на розата”, 1911 г.). Произведенията на Щраус се характеризират с изящество, мелодична красота, смелост и богатство на хармонията, красива оркестрация. Заедно с това в тях се срещат и елементи на натурализъм (“Домашна симфония”, 1903 г.), преувеличена експресивност, илюстративност. Творчеството на Щраус оказва значително влияние върху европейското музикално изкуство на ХХ в. и способства за развитието на програмната музика и операта, за обогатяването на изразителните възможности на оркестъра. Рихард Щраус умира на 8 септември 1949 г. в Гармиш-Партенкирхен.\r\n1884 г.\r\nВ Чикаго Левант Ричардсън патентова първите ролкови кънки.\r\n1868 г.\r\nУилям Гладстон започва първия от четирите си мандата като премиер на Англия.\r\nУилям Гладстон е английски политически и държавен деец. Член е на Либералната партия и неин лидер от 1868 г. Неколкократно е избиран за министър-председател на Англия – 1868–1874 г., 1880–1885 г., 1886 г., 1892–1894 г. След потушаването на Априлското въстание от 1876 г. разобличава правителството на Биконсфилд-Дизраели, което защитава цялостта на Османската империя и оправдава турските жестокости. В двете си брошури \"Български ужаси и Източний въпрос\" и \"Уроци от клание\" разкрива състоянието на Османската империя и на българския народ. На 26 октомври 1876 г. се среща с българските пратеници Др. Цанков и М. Балабанов, които обикалят европейските държави, за да ги запознават с проблемите на българския народ.\r\n1824 г.\r\nВойските на генерал Сукре разгромяват последните испански части при Аякучо (Перу).\r\nАнтонио Хосе Сукре е роден на 3 февруари 1795 г. в Кумана, Венецуела. Той е един от ръководителите на Войната за независимост на испанските колонии в Америка (1810-1826 г.), близък съратник на С. Боливар, генерал (1818 г.), маршал (1824 г.). От 1810 г. служи в армията на Ф. Миранда. Предвожда освободителния поход в Еквадор. По време на кампанията в Перу побеждава испанските войски при Аякучо (1824 г.) и през февруари 1825 г. влиза в Ла Пас. Играе водеща роля за създаването на Република Боливия на територията на Горно Перу (през август 1825 г. е провъзгласен за неин временен президент). През февруари 1829 г. при Хунин побеждава нахлулите на територията на Велика Колумбия перуански войски. Президент е на Националния конгрес на Велика Колумбия (1830 г.). Неговото име носят град в Южна Боливия, щат в Североизточна Венецуела и паричната единица на Еквадор. Убит е на 4 юни 1830 г. в Колумбия.\r\n1793 г.\r\nАмериканският издател и лексикограф Ноа Уебстър издава първия нюйоркски вестник - “Американска Минерва”.\r\nНоа Уебстър е роден на 16 октомври 1758 г. През 1828 г. издава в Ню Йорк “Американски речник на английския език” (“An American dictionary of the English language”), съдържащ 70 000 думи; многократно преиздаван. През 1934 г. излиза “Webster’s new international dictionary of the English language” (Уебстърски нов междунаоден речник на английския език), второ издание, включващ около 600 000 думи, използвани в английския език от 1500 г. Третото издание на речника (“Webster’s third new international dictionatry for English language”) излиза през 1961 г. Това е речник, съдържащ 450 000 думи, използвани от 1755 г.; в него не са включени собствени имена, увеличено е количеството на съвременните научни термини, особено внимание се обръща на неологизмите. Ноа Уебстър умира през 1843 г.\r\n1755 г.\r\nВ Халифакс, Канада е открит първият пощенски клон.\r\nХалифакс е град в Югоизточна Канада, административен център на провинция Нова Шотландия. Население - 281 000 жители. (с предградията). Пристанище в малък залив на Атлантическия океан. Една от най-големите риболовни бази на Канада. С добре развити нефтопреработваща, рибоконсервна промишленост, корабостроене и автомобилостроене. В града има два университета.\r\n1738 г.\r\nЕвреите са изгонени от град Бреслау (днес град Вроцлав, Полша).\r\nВроцлав (на полски Wrocław, на чешки Vratislav, на немски Breslau, на латински Vratislavia) е град в Северозападна Полша. Разположен е на река Одер. През 2003 г. в града живеят 638 666 души.\r\n656 г.\r\nВ битката при Камела войската на арабския халиф разбива местните въстаници.\r\n536 г.\r\nВизантийските войски превземат Рим, като изгонват остготите от Италия. Остготи е племе от източния клон на готите. През 451 г. се установяват на Балканския полуостров. Нахлуват в Италия и там основават (при Теодорих, в края на V в.) кралство, което е унищожено от император Юстиниан през 552 г.На тази дата са родени:\r\n1953 г.\r\nРоден е Джон Малкович – американски киноактьор. Роден е в град Кристофър, щата Илинойс, САЩ. През 1974 г. основава в Чикаго експериментален театър, наречен \"Steppenwolf\" (Степен вълк). През 1982 г. Малкович отива в Ню Йорк, където триумфира с ролите си в пиеси, като \"Дивия Запад\" (отличена с награда \"Оби\") и \"Изгори това\". През 1982 г. Джон Малкович се жени за актрисата Глен Хедли. Освен с актьорство, продуценство и режисура Малкович се изявява и като моден дизайнер.\r\n1916 г.\r\nРоден е Кърк Дъглас - американски кино и драматичен актьор, кинорежисьор, руснак по произход. Истинско му име е Айсър Данилович. Снима се в ганстерски филми, уестърни, военни и исторически суперпродукции: \"Шампионът\" (1949 г.), \"Лошият и красивите\" (1952 г.), \"Одисей\" (1954 г.), \"Пътеки на славата\" (1957 г.), \"Спартак\" (1960 г.), \"Седем дни през май\" (1964 г.), \"Героите на Телемарк\" (1965 г.), \"Споразумението\" (1969 г.), \"Двубой\" (1970 г.), \"Отрядът\" (1975 г.), \"Нимиц\" (1980 г.), \"Мъжът от снежната река\" (1983 г.), \"Стреляй пръв!\" (1984 г.), \"Смелчаците\" (1986 г.), \"Оскар\" (1991 г.), \"Везаз\" (1992 г.), \"Грейди\" (1994 г.), \"Последно преброяване\" (1997 г.), \"Диаманти\" (1999 г.), \"A Few Good Years\" (2002 г.).\r\n1895 г.\r\nРодена е Долорес Ибарури - испанска общественичка, политическа деятелка. Член е на Социалистическата партия (1917 г.) и на Испанската компартия (от 1920 г.). Сътрудничи на много леви и радикални издания с псевдонима Пасионария (Пламенната); редактира комунистически вестници. Участва в работата на VII конгрес на Коминтерна през 1935 г. Депутат в испанския парламент от 1936 г., от следващата година е зам.-председател на парламента. Участва в борбата срещу национално-патриотичните сили на Испания в Гражданската война (1936-1939 г.). През 1939 г. емигрира в Москва. След смъртта на Х. Диас (1942 г.) става генерален секретар на Испанската компартия. Живее дълги години в емиграция и се завръща в Испания през 1977 г. след започването на демократичните промени.\r\n1867 г.\r\nРоден е Григориос Ксенопулос – гръцки писател. Автор е на романа “Маргарита Стефа” (1906 г.), в който отразява социалните конфликти в гръцката провинция. Пише трилогия за Гърция от началото на ХХ в.: “Богатите и бедните” (1926 г.), “Честните и безчестните” (1926 г.), “Щастливите и нещастните” (1927 г.); пиеси.\r\n1842 г.\r\nРоден е Княз Пьотр Алексеевич Кропоткин - руски революционер, публицист, социолог, географ. Теоретик е на анархизма (“Анархията, нейната философия и нейният идеал”, 1896, на англ.). Близък приятел е на Бакунин. Автор е на мемоарите “Записки на революционера” (1899 г.), “Идеали и действителност в руската литература” (1905 г.), “Етика” (ч. I, 1921 г.), “История на Френската революция” (на фр. 1909 г., на рус. 1914 г.).\r\n1608 г.\r\nРоден е Джон Милтън - английски поет, публицист, идеолог на индепендентите по време на Английската революция. Привърженик е на теорията за народен суверенитет, естествено право и обществен договор. Творчеството му е свързано с темата за духовната, религиозната и гражданската свобода. Автор е на лирическите поеми - \"L'Allegro\", \"Il Penseroso\", епическите поеми - \"Изгубеният рай\", \"Възвърнатият рай\", поетическата драма \"Самсон борецът\", сонети, религиозни и политически трактати - \"Ареопагитика\".На тази дата умират:\r\n1998 г.\r\nУмира Арчи Мур - американски боксьор, треньор. Стъпва на ринга на 27-годишна възраст. През 1952 г. става световен шампион в полутежка категория при професионалистите, запазва титлата си в продължение на 11 години. В кариерата си има 229 срещи, печели 194, нокаутира 141 съперника – повечето от тях бележити личности в историята на бокса. Мур е единствения боксьор, който се е срещал на ринга и с Роки Марчиано и с Мохамед Али. Мур става първия треньор на Мохамед Али като професионален боксьор. Друг негов ученик световен шампион в тежка категория е Джордж Форман.\r\n1970 г.\r\nУмира Микоян Артьом Иванович - арменски авиоконструктор, академик на Академията на науките на СССР (1953 г.). Брат на Артьом Микоян. Член е на РСДРП от 1915 г., народен комисар на вътрешната и външната търговия на СССР (1926-1946 г.); заместник-председател на Съвета на народните комисари на СССР (от 1937 г.). Председател е (1964-1965 г.) и член на Президиума на Върховния съвет на СССР (1965-1974 г.). Член е на ЦК (1923-1976 г.) и член на Политбюро на ЦК (1935-1966 г.) на КПСС. През 1950 г. заедно с Н. С. Хрушчов се обявява против култа към личността на Й. В. Сталин. Заедно с М. Й. Гуревич създава изтребителите \"МиГ\".\r\n1941 г.\r\nУмира Дмитрий Сергеевич Мережковски - руски белетрист и философ. През 1920 г. емигрира във Франция. Теоретик е на руския символизъм, автор е на неговия манифест. В есетата и в историческите си романи (трилогия \"Христос и Антихрист\") анализира взаимното влияние на политическите и религиозните проблеми. Пише исторически пиеси - \"Павел I\"; критика, литературни изследвания.\r\n1937 г.\r\nУмира Нилс Густав Дален - шведски инженер. През 1912 г. е удостоен с Нобелова награда по физика за изобретяването на автоматичния регулатор, използван в морските фарове. Регулатора на Дален включва светлината при свечеряване и я изключва, когато се развидели.\r\n1641 г.\r\nУмира Антонис Ван Дайк - фламандски живописец и гравьор. Ученик е на П Рубенс. Придворен художник в Лондон. Създава парадни и портрети - \"Карл I на лов\". Поставя началото на европейския аристократичен портрет. Рисува религиозни и митологични композиции в бароков стил.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.09", "title": "Денят 9 декември в световната история"}
{"url": "http://www.focus-news.net/news/2017/12/09/2465566/bbc-izrael-e-nanesal-udari-v-otgovor-na-nyakolko-raketni-ataki-ot-ivitsata-gaza.html", "text": "Израел е нанесъл удари по цели на екстремисткото движение „Хамас“ в Ивицата Газа в отговор на няколко ракетни атаки, предаде BBC. \r\nВ петък три ракети бяха изстреляни от територията на Ивицата Газа към Израел. Една от тях е паднала в южния град Сдерот, но не е причинила жертви. Друга е била прихваната и унищожена от противоракетната отбрана, а трета е била намерена в ненаселен район в южната част на Израел \r\nВ отговор военновъздушните сили нанесоха удари по цели на „Хамас“, в резултат на които според палестинското здравно министерство, са ранени 25 души. Ударите са продължили в ранните часове на събота, часове след ракетната атака в Сдерот. Израелската армия оповести, че атакувала цех за производство на оръжие и склад за боеприпаси. \r\nНапрежението между израелци и палестинци ескалира след като президентът на САЩ Доналд Тръмп призна Ерусалим за столица на Израел. \r\nВ петък двама палестинци загинаха, след като израелски военнослужещи откриха стрелба срещу тълпата по време на ескалиралите в сблъсъци протести срещу решението.  Калина Жекова", "date": "2017.12.09", "title": "BBC: Израел е нанесъл удари в отговор на няколко ракетни атаки от Ивицата Газа"}
{"url": "http://www.focus-news.net/news/2017/12/09/2465567/provezhda-se-parvoto-izdanie-na-kanadskite-filmovi-dni-v-balgariya-pod-patronazha-na-ministara-na-vanshnite-raboti-ekaterina-zaharieva.html", "text": "Филми с отличия и номинации от Кан и Торонто, от Американската академия и националните награди „Сезар“ и „Canadian Screen” предлагат на българската публика Канадските филмови дни под патронажа на заместник-министър председателя по правосъдната реформа и министър на външните работи Екатерина Захариева. Това съобщиха от пресцентъра на Министерство на външните работи. Проявата е първа по рода си у нас и включва четири игрални и две документални творби, както и две представителни анимационни подборки. Те могат да бъдат видени до 11 декември в столичния Дом на киното. \r\nСелекцията е дело на изпълнителния директор на Канадския филмов институт Том МакСорли, както и на изключителния аниматор и художник Теодор Ушев, чийто последен филм „Сляпата Вайша“ бе номиниран за „Оскар“ през 2017-та. Те са избрали да покажат на зрителите творби, които са заслужили високата оценка на критиката, фестивалните журита и широката аудитория. Заглавията в програмата представят както нови имена, така и изявени творци с опит и международна слава. Те показват различните региони на страната (от Арктика през Монреал до дивите простори на Британска Колумбия) и ни запознават и с творчеството на интересни женски гласове в съвременното канадско кино. \r\nДнес Ушев е специален гост на проявата, като ще покаже за първи път у нас новата версия на „Сляпата Вайша“ във виртуална реалност, ще даде Майсторски клас и ще представи лично ретроспектива на най-интересните си и награждавани филми. Негова е и селекцията на канадски анимации, номинирани през годините за наградата „Оскар“, която е предвидена за неделя, 10 декември. \r\nПанорамата се организира от Фондация „Арт офис“ и Дома на киното, с подкрепата на Държавния културен институт при Министъра на външните работи, Националния филмов център, Канадското посолство, Филмовия институт и Националния филмов борд на Канада, както и със специалното съдействие на Самсунг и VR Express.", "date": "2017.12.09", "title": "Провежда се първото издание на Канадските филмови дни в България под патронажа на министъра на външните работи Екатерина Захариева"}
{"url": "http://www.focus-news.net/news/2017/12/09/2465568/sofiya-shte-se-sabirat-stari-gumi-v-rayon-ovcha-kupel.html", "text": "Столична община чрез Столичен инспекторат и районна администрация „Овча купел“ организира събиране на стари гуми от домакинствата тази събота и неделя от 08.00 до 16.00 часа. Целта на инициативата е да се намали възможността този вид отпадък да се изхвърля безразборно и да не се замърсява околната среда. Това съобщиха от пресцентъра на Столична община.\r\nОткриват се три временни стационарни пункта на следните адреси:\r\n1.\tж.к. „Овча купел“ 1, ъгъла на бул. „Президент Линкълн“ № 55 и ул.„Зеленика“ – Автокозметичен център „Портокал“;\r\n2.\tАвтопаркинг -  ж.к „Овча купел“ 1 , бул. „Президент Линкълн“, срещу бл. 431;\r\n3.\tПавилион -  ж.к. „Овча купел“ 2, кръстовището на   бул. „Президент Линкълн“ и ул. „Петър Димков“.\r\nЗа кв. „Суходол“, кв. „Горна баня“, с. Мало бучино и старата част на „Овча купел“ има мобилен пункт като  на телефон: 0882 271 218 може да подадете информация за точния адрес, от които трябва да се вземат гумите.", "date": "2017.12.09", "title": "София: Щe се събират стари гуми в район „Овча купел“"}
{"url": "http://www.focus-news.net/news/2017/12/09/2465569/pravoslavna-tsarkva-pochita-zachatieto-na-sv-anna-mayka-na-bogoroditsa.html", "text": "Православна църква отбелязва деня на св. Анна - майка на Богородица. Тя закриля брака, семейството, девойките, бременните жени и вдовиците.  Дълго време семейството на Йоаким и Анна нямало деца. Бездетството в древността се е считало за Божие наказание и такива семейства, освен личната си тревога трябвало да понасят и обществения укор. В малкия градец Назарет, където те живеели, бездетството не се посрещало със съчувствие. \r\nЕстествено, молитвата и надеждата на двамата била за дете. Някои обясняват с тези тревоги и вълнения името, което Йоаким и Анна дават на дългоочакваната си рожба. Защото Мария, означава \"надежда\" и е близко до Мара името, с което свекървата на Рут - Ноемин, искаше да бъде наричана след нещастията, които преживя, тъй като Мара означава \"горчивина\" или \"изпълнена с горчивина\".\r\nНяколко празници в годината църквата е посветила на Йоаким и Анна - общо честване на паметта им на 9 септември, Зачатие на св. Анна на 9 декември, Успение (смъртта) на св. Анна на 25 юли. \r\nСчита се, че името Анна е второто по разпространение в християнския свят. Носещите това име честват именния си ден на празника \"Зачатие на св. Анна\" - 9 декември. Несъмнено от изброените празници, посветени на паметта на бабата и дядото на Христа, този е с най-светло настроение. \r\nОще от началото на VII век за него има написан специален текст и беседа от известния автор на църковни молитви и химни св. Андрей Критски. В текстовете на това богослужение четем думите, вложени в устата на Анна:\"Радвайте се заедно с мен, всички колена Израилеви! Аз нося рожба до сърцето си. Спасена съм от укора за бездетството ми. Тъй беше угодно на Бога, който чу молитвата ми, излекува болката ми и ми даде каквото сърцето ми желаеше.\" Така преданието е допълнило евангелския разказ, без да му противоречи, като по един естествен и много човешки начин е запазило спомена за семейството на нашия Господ.\r\nСв. Анна зимна за българите е покровителка на магьосниците. Този ден е и празник на врачките, вещиците, омайниците. В нощта срещу празника магьосниците могат да примамват чуждото плодородие; тогава се извършват най-различни заклинания и прокоби (за раздяла, болест и смърт). Поверията твърдят, че тогава черните магии \"хващат\". Затова строго се спазват различните забрани: жените не работят нищо, не бива да пипат вълна, за да не се разболеят децата и добитъкът; мъжете не бива да излизат от селото, защото по поляните играят самодивите и видят ли мъж, отвличат го.\r\nПред вратите мъжете запалват купчинки говежда тор, която прогонва злите сили. Жените мажат виметата на животните с въглен, чесън и мазнина, за да не им се отнеме млечността. Птиците държат затворени, за да не ги примамят с магии. Девойките слагат под печките сол и жито, похлупват ги с паница и на сутринта с тях захранват животните, за да ги предпазят.\r\nВсички стопани следят кой ще влезе пръв в къщата им; ако е мъж, през годината ще се раждат мъжки животни, ако е жена - женски. Момите посаждат пшеница в гърне и натопяват клонки от вишна или ябълка във вода. Ако пшеницата покълне, а клонките се разлистят, значи момата ще се омъжи през следващата година.\r\nДнес имен ден празнуват: Ана, Анна, Анка, Ани, Янко и Янка.", "date": "2017.12.09", "title": "Православна църква почита зачатието на св. Анна - майка на Богородица"}
{"url": "http://www.focus-news.net/news/2017/12/09/2465570/sofiya-vavezhda-se-vremenna-organizatsiya-na-dvizhenieto-po-bul-aleksandar-stamboliyski.html", "text": "Въвежда се временна организация на движението по бул. „Александър Стамболийски“ в София, съобщиха от пресцентъра на Столична община. От 08.30 до 17.30 часа се забраняват престоят и паркирането на пътни превозни средства по дясната пътна лента от северната страна на пътното платно на бул. „Александър Стамболийски“ между бул. „Княгиня Мария Луиза“ и бул. „Хр. Ботев“. \r\nОт 08.30 до 17.30 часа на 10 декември се забраняват престоят и паркирането на превозни средства по дясната пътна лента от южната страна на бул. „Ал. Стамболийски“ между бул. „Кн. Мария Луиза“ и бул. „Хр. Ботев“.", "date": "2017.12.09", "title": "София: Въвежда се временна организация на движението по бул. „Александър Стамболийски“"}
{"url": "http://www.focus-news.net/news/2017/12/09/2465571/denyat-9-dekemvri-v-balgarskata-istoriya.html", "text": "2001 г.\r\nУчредена е партията Съюз на свободните демократи (ССД). За неин лидер е избран Стефан Софиянски. \r\nСтефан Антонов Софиянски е роден на 7 ноември 1951 г. в гр. София. \r\nВ периода 1991 - 1993 г. е председател на Комитета по пощи и далекосъобщения по времето на правителството на СДС начело с Филип Димитров.\r\nОт 15 до 16 май 1993 г. е председател на Обединения християндемократически център. В края на 1993 г. е избран за заместник-председател на Националния координационен съвет на СДС с ресор вътрешна политика. \r\nПрез 1994 г. е избран с листата на СДС за депутат в XXXVII-о Народно събрание. Година по-късно (1995 г.) става заместник-председател на парламентарната комисия по бюджет и финанси. Същата година става член на постоянната делегация на Народното събрание за връзки с Европейския парламент. Членува и в парламентарната Икономическа комисия. През 1995 година е избран за кмет на София и преустановява задълженията си като депутат от XXXVII-о Народно събрание. През 1997 г. е министър-председател в служебния кабинет. На 2 юни 1998 г. Националният изпълнителен съвет на СДС взима решение Стефан Софиянски да бъде представител на СДС в медийната комисия на Европейския демократичен съюз. На местните избори през 1999 г. Стефан Софиянски е избран за кмет на София за втори мандат. През 2001 г. започва да критикува политиката на СДС и иска цялото ръководство, включително Иван Костов, да поеме отговорност за нея, обявява се за диалог и сътрудничество с Национално Движение Симеон Втори /НДСВ/, което идва на власт в резултат на парламентарните избори през юни. След като позицията му бива отхвърлена от СДС, в началото на декември Софиянски учредява своя партия - Съюз на свободните демократи. Като учредители в тази формация се включват много дотогавашни членове и привърженици на СДС, между които и Диляна Грозданова, бивша телевизионна журналистка и депутат в XXXIX-то НС от групата на НДСВ. През 2003 г. Стефан Софиянски е избран за кмет на София с трети мандат. Стефан Софиянски е депутат в 40-то Народно събрание. През 2006 г. е сред избраните от парламента за наблюдатели в Европейския парламент и от 1 януари 2007 г., след като България става член на ЕС, става временен депутат там до първите избори за български евродепутати през май 2007 г.\r\n2000 г.\r\nВисшият Съвет на Демократическата партия приема предложение за промяна в конституцията, според която президентът да се избира от парламента с квалифицирано мнозинство. Президентът Петър Стоянов се обявява против това предложение, тъй като то може да доведе до партокрация.\r\nКонференция на БСДП взима решение партията да участва в предстоящите избори в коалицията Нова левица заедно с БСП.\r\nСъздадената през октомври Гражданска демократична партия за България избира за председател бившия вътрешен министър Богомил Бонев.\r\nБогомил Бонев е роден на 18 септември 1957 г. в Радомир. През 1981 г. завършва ВИПОНД-МВР. През 1989 г. получава втора магистърска степен по право в СУ \"Св. Климент Охридски\". От 1981 до 1990 г. работи като инспектор по тежки криминални престъпления в отдел \"Следствен\" - София-град. От 1991 до 1992 г. е директор на СДВР. През 1992 г. е назначен за Главен секретар на МВР. В периода 1993-1997 г. работи като адвокат и експерт по националната сигурност към парламентарната група на Съюза на демократичните сили. През януари-февруари 1997 г. работи като Съветник на Президента на Република България по националната сигурност. След това е министър на вътрешните работи в служебното правителство на Стефан Софиянски. От май 1997 г. до декември 1999 г. е министър на вътрешните работи в правителството на Обединените демократичните сили. През 1999 г. става председател на Българската федерация по конен спорт. Кандидат за президент на президентските избори през 2001 г.\r\n1990 г.\r\nВ Пловдив се провежда втора национална конференция на СДС, на която Петър Берон подава оставка като председател на съюза. За лидер е избран юристът Филип Димитров. СДС решава да включи свои представители в бъдещото правителство на Димитър Попов.\r\nПетър Берон е биолог, зоолог и политически деец. Роден е в София през 1940 г. Завършва Биолого-геолого-географския факултет на СУ \"Св. Климент Охридски\". Директор е на Националния природонаучен музей при БАН от 1993 г. След 10 ноември 1989 г. се включва активно в обществено-политическия живот на страната. Народен представител в VII-о Велико народно събрание (1990-1991 г.), председател на Координационния съвет на Съюза на демократичните сили (СДС) (1990 г.). След оттеглянето си от политическата дейност продължава заниманията си в Националния природонаучен музей. Работи като биолог в Института по зоология при БАН. Участва в президентските избори през ноември 2001 г. като кандидат на партията \"Съюз България\". В момента Петър Берон е заместник председател на Народното събрание.\r\n1933 г.\r\nС указ са учредени възпоменателни медали \"За участие в Балканските войни 1912-1913 г.\" и \"За участие в Първата световна война, 1915-1918 г.\". Медалите се дават и на военни от съюзническите армии и на чужди граждани. Лентите се изработват в два вида - триъгълни за мъже и във вид на панделка за жените. Ако медалите се връчват на лица, които не са участвували пряко в бойните действия /доброволци, санитари, лекари, журналисти/, те ги получават на лента с бяла ивица по средата. Медали с черна ивица по средата на лентата се връчват на близките на загиналите през ПСВ.\r\nРаздаването на медалите продължава до 31 декември 1939 г. За това време са връчени 50 000 медала на българи и около 199 000 на чужденци, главно германци.\r\n1927 г.\r\nПодписана е спогодбата Моллов-Кафандарис, която се отнася до бежанския проблем.\r\nТя представлява споразумение между България и Гърция за уреждане на задълженията между тях, възникнали във връзка с подписаната заедно с Ньойския мирен договор 1919 г. Конвенция за взаимната и доброволна емиграция на етническите малцинства. Тази конвенция регламентира имуществените проблеми на изселниците – те трябва да получат срещу недвижимите си имоти като обезщетение 10 % от стойността им в брой и 90 % в облигации със срок за плащане 12 години. Спогодбата е подписана на 9 декември в Женева от българския министър на финансите Владимир Моллов и гръцкия му колега Г. Кафандарис. Според нея срокът за уреждане на финансовото обезпечаване на имотите се удължава на 30 години.\r\n1923 г.\r\nСъстои се откриване на XXI-вото Обикновено народно събрание с председател проф. Тодор Кулев.\r\nТодор Кулев е политически и държавен деец, юрист. Роден е в Габрово през 1878 г. Учи медицина в Санкт Петербург, а след това право в Берн и Страсбург, Франция. След като се завръща в България, работи като адвокат в Търново. През 1911 г. става доцент по наказателно право в СУ \"Св. Климент Охридски\", а 5 години по-късно и професор. Участва активно в създаването на Народния сговор и в подготовката на държавния преврат на 9 юни 1923 г. След осъществяването му се включва в Демократическия сговор. В правителството на А. Ляпчев (4 януари 1926 г. – 15 май 1930 г.) е министър на правосъдието. Публикува няколко труда от областта на съдебното дело: \"Наказателно-правна вменяемост\", \"Престъпността на малолетните\", \"Правосъдие и администрация\" и др. Тодор Кулев умира през 1942 г.\r\n1916 г.\r\nВ хода на Първата световна война български части преминават река Дунав при Силистра и Черна вода.\r\n1896 г.\r\nПодписан е 10-годишен търговски договор между България и Австро-Унгария. Той влиза в сила от 1 май 1897 г. Договорът определя мито от 14 %. До края на годината са подписани подобни договори с Русия, Англия, Франция, Италия, Сърбия и временни спогодби с Германия, САЩ, Белгия. Русия доброволно се отказва от капитулационните си привилегии по Берлинския договор.\r\n1885 г.\r\nПриключват преговорите за примирие между Сърбия и България, с което се слага край на Сръбско-българската война.\r\nДоговорът за примирие между България и Сърбия е подписан в Пирот от пълномощниците на България и Сърбия - капитан Олимпи Панов и полковник Топалович. В постановките му е посочено, че примирието има продължителност до 17 февруари 1886 г. Войските на двете страни са длъжни да се изтеглят от окупираните райони на Държавните територии на Сърбия и България, като се образува неутрална зона от 3 км от граничната линия. Определя се взаимна размяна на военнопленници, която да започне незабавно. Предлага се веднага да се назначат делегати за водене на преговори за сключване на мир. Условията на примирие не задоволяват България като победителка, но главната цел да се търси международно признание на Съединението налага те да бъдат приети. Повечето от Великите сили вече имат положително отношение към Съединението на Княжество България и Източна Румелия. Независимо от отрицателното отношение на руския император Александър III към княз Александър I Русия приема факта, че Обединена България съществува.\r\nСръбско-българската война (1885 г.) е война между Сърбия и България, предизвикана от завоевателните стремежи на сръбските управляващи среди за териториално разширение на изток за сметка на българските земи. Формален повод за избухването на Сръбско-българската война е недоволството на Сърбия от Съединението на Източна Румелия с Княжество България (1885 г.), с което според нея се нарушава \"равновесието\" на Балканския полуостров, установено от Берлинския конгрес (1878 г.). Не малка роля за предизвикване на военния конфликт между двете съседни страни изиграва и Австро-Унгария.\r\n1877 г.\r\nИмператор Александър II одобрява проект за сключване на мир с Високата порта.\r\nПрез 1877- 1878 г. се води война между Русия и Турция, която довежда до освобождаването на по-голямата част от българския народ от османско иго и до възстановяването на Българската държава. Тя е предизвикана от подема на националноосвободителните движения на Балканите (въстанието в Босна и Херцеговина 1875-1878 г., с което започва т. нар. Източна криза, Старозагорското въстание 1875 г., Априлското въстание 1876 г. в България) и широкото обществено движение в тяхна подкрепа. Целта на Русия е да подпомогне революционното движение в стремежа си да засили своето влияние на Балканите и да премахне някои неблагоприятни за нея последици от Кримската война (1853-1856 г.).На тази дата са родени:\r\n1961 г.\r\nРоден е Костадин Паскалев - български политик. Завършва специалност \"Математика\" през 1985 г. Специализира в Академията по мениджмънт в Мюнхен през 1997 г. и местно самоуправление в САЩ през 1998 г. Кмет е на Благоевград в периода 1995-2001 г.; председател на Сдружението на общините в България (2000-2001 г.). Депутат в XXXIX Народно събрание. Вицепремиер и министър на регионалното развитие и благоустройството на Република България в правителството на Симеон Сакскобургготски от октомври 2001 г. През 2002 г. Костадин Паскалев подава оставка.През 2005 г. влиза в 40 НС като депутат от ПГ Коалиция за България . На последните местни избори през октомври 2007 г. е избран за кмет на Благоевград.\r\n1950 г.\r\nРодена е Здравка Йорданова, българска състезателка по гребане, олимпийска шампионка (1976 г.). Световна шампионка (1978 г.) и бронзова медалистка (1975 г.). Двукратна световна вицешампионка (1977, 1979 г.). Работи като журналистка.\r\n1942 г.\r\nРоден е Стефан Ламбов Данаилов - български актьор и политик.\r\nСтефан Данаилов завършва Висшата театрална академия “Кръстьо Сарафов” – София през 1966 г. – специалност “Актьорско майсторство”. Той е е един от водещите актьори на Народния театър “Иван Вазов”. Играл е на сцените и на другите големи театри в България. Досега е пресъздал над 60 централни роли. По-значими от тях са: “Коварство и любов” (Шилер), Камий Димолен от “Делото Дантон” от Пшибишевска, постановка на Анаджей Вайда, Стайло от “Банзи е мъртъв” (Етол Фюгърд), Едмънд от “Дългият път на деня към нощта” (Юджин О`Нил), Чадски от “От ума си тегли” (Грибоедов), Хамлет (Шекспир), Ставрогин от “Бесове” (Достоевски), Пер Гинт (Ибсен), Шейлок от “Цената” (Артър Милър), Александро Медици от “Лоренцачо” (Алфред дьо Мюсе), Дантон от “Смъртта на Дантон” (Бюхнер), Тригорин от “Чайка” (Чехов), “Декамерон”, “Енигматични вариации”, “Жените на Джейк”. Участва във филмите: “Инспекторът и нощта” (1963 г.), “Първият куриер” (1966 г.), “Черните ангели” (1969 г.), “На всеки километър “ – 26 серии (1970 г.), “Иван Кондарев” (1972 г.), “От нищо нещо” (1977 г.), “Търновската царица” (1980 г.), “24 часа дъжд” (1982 г.), “Борис I” (1984 г.), “Дами канят” (1984 г.), “Карнавалът” (1986 г.), “Искам Америка” (1990 г.). Участвал е в седем копродукции с “Мосфилм”. Сред руската публика е популярен с изключителните си роли във филма “Първият куриер” (1966 г.), “Войникът от обоза” (1975 г.), “Юлия Вревская” (1977 г.) и поредицата “На всеки километър” - 26 серии (1970 г.). Пресъздава талантливо роли и в два американски филма “Берлинската конспирация” – 1991 г. и “Криза в Кремъл” – 1992 г. Той има участие в италианските филмови сериали, между които “Октопод 7” (1995 г.) в ролята на Дон Нуцо Мариано (RAI 1); в ролята на Винченцо Грумо във филмовия сериал “Рекет“ (RAI 2) - 1997 г.; “Смъртта на едно порядъчно момиче” (1998 г.) в ролята на портиера; “След края на века” в ролята на Мило (RAI 1) - 1999 г.; “Дело по съвест” – 2001 г. – Италия. Участва и във френско-българския филм “Версенжеторикс” (2002 г.). Удостояван е с множество награди от национални театрални и филмови фестивали. През 1976 г. е определен за най-популярния актьор в Чехословакия. Стефан Данаилов е кавалер на най-голямата награда за принос в българската култура – орден “Стара планина”, а за 2002 г. получава наградата на Министерството на културата за изключителен принос в българската култура – “Паисий Хилендарски”. Стефан Данаилов участва активно в обществения и политическия живот на страната. От 2001 г. е депутат в 39-то Народно събрание като представител на Коалиция за България и председател на Комисията по култура. Като председател на Комисията по култура в 39-то Народно събрание успя да стане гарант за приемането и влизането в действие на редица законопроекти в сферата на културата и образованието, като Закон за филмовата индустрия, Закон за авторското право, Закон за оптичните носители, Закон за народните читалища, Закон за ордените и медалите, поправки в данъчните закони, облекчаващи дарители и спомоществователи в сферата на културата и образованието, в Закона за народната просвета, в Закона за висшето образование. От 16 август 2005 г. е министър на културата.\r\n1886 г.\r\nРоден е Райко Иванов Даскалов - български политик и държавник, министър на земеделието и държавните имоти, министър на търговията, промишлеността и труда, министър на вътрешните работи и народното здраве (6 октомври 1919 г. – 9 февруари 1923 г.). Член е на БЗНС (1913 г.). Завършва Търговска гимназия в Свищов (1905 г.) и финансови науки с докторат в Берлин (1911 г.). Участва във войните (1912-1913 г.) като запасен офицер. През 1916 г. е осъден и лежи в затвор за противодържавна дейност. Заедно с Ал. Стамболийски е освободен (26 септември 1918 г.) и изпратен да успокои разбунтуваните войници в Кюстендил. След потушаването на войнишкия бунт е тежко ранен и емигрира в Гърция. През 1918 г. е амнистиран и се завръща в България. Автор е на книгите \"Борба за земя\" (1923 г.) и \"Какви трябва да бъдат качествата на оратора политик\" (1923 г.). На 23 август 1923 г. Райко Даскалов е убит от наемен убиец, изпратен специално в Прага от сговористкото правителство.\r\n1835 г.\r\nРоден е Николай Христакиев Павлович - български живописец и литограф. Родом е от гр. Свищов. Учи живопис във Виена и Мюнхен. Той е първият български художник, който се посвещава на историческата живопис. Литографира исторически композиции: \"Аспарух\", \"Крум\", \"Райна Княгиня\" и др. Създава картините: \"Покръстването на Преславския двор\", \"Райна в пещерата\", \"Цар Борис потушава бунта\" и други. Рисува портрети на д-р Петър Берон, автопортрети и други.\r\n1824 г.\r\nВойските на генерал Сукре разгромяват последните испански части при Аякучо (Перу).\r\nАнтонио Хосе Сукре е роден на 3 февруари 1795 г. в Кумана, Венецуела. Той е един от ръководителите на Войната за независимост на испанските колонии в Америка (1810-1826 г.), близък съратник на С. Боливар, генерал (1818 г.), маршал (1824 г.). От 1810 г. служи в армията на Ф. Миранда. Предвожда освободителния поход в Еквадор. По време на кампанията в Перу побеждава испанските войски при Аякучо (1824 г.) и през февруари 1825 г. влиза в Ла Пас. Играе водеща роля за създаването на Република Боливия на територията на Горно Перу (през август 1825 г. е провъзгласен за неин временен президент). През февруари 1829 г. при Хунин побеждава нахлулите на територията на Велика Колумбия перуански войски. Президент е на Националния конгрес на Велика Колумбия (1830 г.). Неговото име носят град в Южна Боливия, щат в Североизточна Венецуела и паричната единица на Еквадор. Убит е на 4 юни 1830 г. в Колумбия.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.12.09", "title": "Денят 9 декември в българската история"}
{"url": "http://www.focus-news.net/news/2017/12/09/2465572/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-futbolna-sreshta.html", "text": "Въвежда се временна организация на движението във връзка с провеждане на футболна среща, съобщиха от пресцентъра на Столична община. Забраняват се престоят и паркирането на пътни превозни средства, с  изключение на автомобилите на участниците в мероприятието, както следва:\r\nОт 00.00 часа до приключване на футболната среща на 9 декември при сектор „Г“ на Националния стадион „Васил Левски“.\r\nОт 12.00 часа до 20.00 часа на моста пред Националния стадион „Васил Левски“- 40 паркоместа.\r\nОт 16.30 часа до приключване на футболната среща , само при необходимост и по преценка на ръководството на СДВР ще се забранява влизането на пътни превозни средства в двете посоки по:\r\n-Ул. „Ген. Гурко“ между бул. „Васил Левски“ и бул. „Евлоги и Христо Георгиеви“;\r\n-Бул. „Евлоги  и Христо Георгиеви“ между пл. „Орлов мост“ и бул. „Черни връх“;\r\n-Бул. „Драган Цанков“ между бул. „Евлоги и Христо Георгиеви“ и бул. „Пейо К.Яворов“.", "date": "2017.12.09", "title": "София: Въвежда се временна организация на движението във връзка с провеждане на футболна среща"}
{"url": "http://www.focus-news.net/news/2017/12/09/2465573/burgas-detsa-ot-podgotvitelni-grupi-i-parvi-klas-iznasyat-koleden-kontsert.html", "text": "Бургас. Деца от подготвителни групи в детски градини и училища и от първи клас ще зарадват гражданите на Бургас с коледно тържество под надслов „Jingle bells“. Това съобщиха от пресцентъра на Община Бургас. Концертът се реализира по инициатива на ръководствата на Център за подкрепа на личностното развитие – Бургас и Дома на нефтохимика и ще се проведе от 10.30 до 12.00 часа в Дома на нефтохимика.\r\nВ коледния поздрав са включени стихове и песни на английски език, научени от децата в часовете по английски език. Занятията са част от иновативната програма на Община Бургас за ранно чуждоезиково обучение. Чрез програмата повече от 5 500 деца изучават английски език.", "date": "2017.12.09", "title": "Бургас: Деца от подготвителни групи и първи клас изнасят коледен концерт"}
{"url": "http://www.focus-news.net/news/2017/12/09/2465574/the-guardian-ski-kurort-shte-unishtozhi-obekt-ot-svetovnoto-prirodno-nasledstvo-na-yunesko-v-balgariya-spored-wwf.html", "text": "Правителствените планове за разширяване на ски курорта Банско предвижда прокарването на 333 км писти и 113 км лифтове на територията на българския природен парк Пирин, който е обект от световното природно наследство на ЮНЕСКО от „изключителна универсална ценност“, сочат документи, получени от Световния фонд за дивата природа (WWF). Националният парк с площ от 400 кв.км. е един от най-добре запазените ареали на големи бозайници в Европа, като мечки и вълци, които бродят по ледниковите му езера, алпийски ливади и гъсти гори, пише The Guardian.\r\nСкоро обаче може да бъде разрешена сечта в зона, обхващаща близо 60% от парка, което според Световния фонд за дивата природа ще позволи 12-кратно разширение на Банско, който е един от най-евтините европейски ски курорти, посочва изданието. \r\nСпоред Катерина Раковска, Експерт на WWF в България, новите документи показват, че правителството е напаснало плановете си, така че точно да покрият зоната в плановете за разширение на „Юлен“, концесионера на ски зоната. \r\n„Тези катастрофални планове ще създадат възможност за отсичането на вековни гори, което ще причини огромни вреди на биоразнообразието“, казва експертът и добавя: „Изследвания сочат, че кафявите мечки, дивите кози и глухарите избягват зоните на масов туризъм. Сега, ако планът се реализира, те няма къде да идат“. \r\nДиректорът на дирекция „Национална служба защита на природата“ в МОСВ Мирослав Калугеров отрече, че планираните промени в Национален парк „Пирин“ биха навредили на природата или биоразнообразието, определяйки твърденията като „необосновани и неоснователни“.\r\nПроектът за развитие има за цел да „премахне болните и наранени индивидуални или групи дървета“, като ги продаде на местните хора на минимална такса.\r\n\"Поради забраната за изграждане на нови пътища в проектоплана за управление, най-вероятно дейностите по поддръжката и реставрацията в бъдеще ще се извършват на 5% от територията на парка\", допълни Калугеров. Калина Жекова", "date": "2017.12.09", "title": "The Guardian: Ски курорт ще унищожи обект от световното природно наследство на ЮНЕСКО в България, според WWF"}
{"url": "http://www.focus-news.net/news/2017/12/09/2465575/12-mln-lv-sa-usvoeni-ot-fond-solidarnost-za-preodolyavane-na-bedstviyata-pri-tezhkite-zimni-usloviya-v-kraya-na-yanuari-2015-g-predstoi-novo-zayavlenie-za-navodneniyata-v-burgasko.html", "text": "Над 12 млн. лв. са усвоени от фонд „Солидарност“ за преодоляване на бедствията, причинени от тежките зимни условия в периода 30 януари – 4 февруари 2015 г. Това са над 96% от предоставената от Европейската комисия помощ в размер на близо 12,5 млн. лв., отпуснати по подаденото от страната ни трето заявление. Доклад за техническото и финансовото изпълнение на възстановителните дейности за преодоляване на бедствията е подаден към Европейската комисия от заместник-министъра на регионалното развитие и благоустройството и национален координатор на помощта от фонд „Солидарност“ Деница Николова. Това съобщиха от пресцентъра на Министерството на регионалното развитие и благоустройството (МРРБ). \r\nС отпуснатите от фонда средства по третото заявление бяха възстановени пострадалите при бедствието обекти от транспортната, превантивната, водоснабдителната, образователната и здравната инфраструктура. Подкрепа получиха проекти на общо 19 бенефициента на територията на цялата страна. Най-голям финансов ресурс в размер на близо 6 млн. лв. беше предоставен на Агенция „Пътна инфраструктура” за извършените дейности за възстановяване на пострадалата от природните бедствия републиканска пътна мрежа.\r\nКато страна-членка на Европейския съюз, Република България има право да получи подкрепа от фонд „Солидарност” за преодоляване на последиците от природни бедствия. До момента страната е кандидатствала пред Европейската комисия за отпускане на безвъзмездна финансова помощ от него за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г. Общата отпусната помощ от ЕК възлиза на 36 млн. лв. Одобрени за финансиране са общо 44 проекта. \r\nДо момента са подадени окончателните доклади за усвояване на финансовите вноски по първо и по второ заявление по фонд „Солидарност“ като усвоените средства са в размер на над 17,75 млн. лв. или 86% от предоставената помощ по първо заявление и над 3,46 млн. лв., които са близо 90% от предоставената помощ по второ заявление. \r\nПредстои да бъде подадено ново заявление за кандидатстване пред ЕК за подкрепа от фонд „Солидарност“ за преодоляване на щетите от наводненията на територията на Област Бургас в периода 25 – 30 октомври 2017 г.", "date": "2017.12.09", "title": "12 млн. лв. са усвоени от фонд „Солидарност“ за преодоляване на бедствията при тежките зимни условия в края на януари 2015 г., предстои ново заявление за наводненията в Бургаско"}
{"url": "http://www.focus-news.net/news/2017/12/09/2465576/dobrich-v-kavarna-shte-se-provede-koleden-turnir-po-futbol-v-zala.html", "text": "Любителите на футболната игра за поредна година ще имат възможността да станат свидетели на традиционния коледен турнир по футбол в зала в Каварна. Това съобщиха от пресцентъра на Община Каварна. Мероприятието, на което Община Каварна е съорганизатор, ще се проведе от днес, а мястото на провеждане ще бъде спортна зала „Олимпиада” в Каварна. В турнира ще имат възможност да премерят сили всички желаещи, като всеки отбор трябва да бъде съставен от до 10 човека, а в игра ще се състезават по схемата 5 полеви играча и един вратар.", "date": "2017.12.09", "title": "Добрич: В Каварна ще се проведе коледен турнир по футбол в зала"}
{"url": "http://www.focus-news.net/news/2017/12/09/2465577/pernik-obshtinata-organizira-poreditsa-ot-sabitiya-v-navecherieto-na-kolednite-i-novogodishni-praznitsi.html", "text": "Община Перник организира поредица от събития в навечерието на коледните и новогодишни празници. Това съобщиха от пресцентъра на Общината. Седмицата е съпътствана от много концерти, изложби и театрални постановки. До 10 декември Фондация “Румънеца и Енчев” , със съдействието на Община Перник ще организира „Фестивал на греяното вино” на територията на централен площад - \"Кракра Пернишки\". Събитието акцентира върху изобилието от рецепти за любимата напитка в студените месеци - греяното вино. Богатството от вкусове и аромати са вдъхновени от различни кътчета на света. Гостите на феста ще могат да избират измежду десетки различни вариации на греяното вино.\r\nПосетителите ще се насладят и на кулинарни изкушения, приготвени на място, на скара, на пещ или на автентична калена печка. Цялостната идея е да се изгради кътче, в центъра на града, което да носи топлина, пъстрота и празнично настроение.\r\nДетски базар от родители за родители ще се проведе от 10.00 до 15.00 часа в Общински младежки дом-Перник. Инициативата се реализира със съдействието на Общината и Общинския младежки дом. Ще се предлагат принадлежности за бебе и всичко свързано с детето, от които притежателите им вече нямат нужда, но те са достатъчно запазени, за да послужат на друго семейство. Събраните пари от платените такси за щандове ще бъдат предадени на директора на Общинския младежки дом за целите на сградата. Всеки , който има нужда от детски дрехи и аксесоари, може да посети базара и да ги закупи на доста по-ниски цени. Организаторите на прекрасното събитие ви очакват с куп изненади.\r\nПредвидени са още следните събития:\r\n18,00 ч. – Театрален салон „Георги Русев“\r\n\"Дамасцена\" – прожекция на български игрален филм\r\n- 10 декември\r\n11,00 ч. – Малък салон, Дворец на културата\r\nКоледно матине - концерт на Духовия оркестър при ОК Дворец на културата и Хор „Родна песен” при ЦПЛР – ОДК - Перник\r\nОрганизатор: ОК Дворец на културата и ЦПЛР-ОДК.", "date": "2017.12.09", "title": "Перник: Общината организира поредица от събития в навечерието на коледните и новогодишни празници"}
{"url": "http://www.focus-news.net/news/2017/12/09/2465578/burgas-spetsialna-prozhektsiya-na-filma-damastsena-shte-se-provede-v-doma-na-neftohimika.html", "text": "Специална прожекция на новия български филм “Дамасцена“ ще се проведе от 18.00 часа в Дома на нефтохимика в Бургас, няколко седмици след официалната му премиера. Това съобщиха от пресцентъра на Община Бургас.\r\n\"Дамасцена\" е създаден по истинска история. Това е филм за българската мечта и пътя, който трябва да извървиш, за да я случиш. Жанрово той се определя като драма с елементи на екшън и фентъзи. Героят е обикновено момче, родено и израсло в Долината на розите през 60-те години на миналия век. Сюжетът проследява пътя му до днес. Действието се развива в Розовата долина.\r\nРежисьор на филма е Тодор Анастасов; оператор - Христо Генков; продуцент и сценарист - Мария Лалева. В него участват актьорите Веселин Плачков, Димитър Баненкин, Любен Чаталов, Симона Халачева, Неда Спасова, Троян Гогов, Любомир Фърков, Мариан Маринов, Тезджан Ферад.", "date": "2017.12.09", "title": "Бургас: Специална прожекция на филма “Дамасцена“ ще се проведе в Дома на нефтохимика"}
{"url": "http://www.focus-news.net/news/2017/12/09/2465579/bbc-prirodnite-pozhari-imat-unishtozhitelno-vazdeystvie-varhu-selskoto-stopanstvo-v-kaliforniya.html", "text": "Природните пожари, бушуващи на територията на американския щат Калифорния, имат унищожително въздействие върху селското стопанство в щата, предаде BBC. \r\nПожарите започнаха в петък и обхванаха 143 000 акра земя. Огънят е унищожил 500 постройки и е отнел живота на един човек. Над 200 000 души са евакуирани, хиляди домакинства са без електроснабдяване.  Срещу стихията се борят около 5700 пожарникари. \r\nГоляма част от насажденията на авокадо в Калифорния е унищожена от природните пожари, обхванали южните части на щата. \r\n„Загубихме най-малко няколкостотин акра насаждения, а навярно и повече“, заяви калифорнийската асоциация на производителите на авокадо.  Калина Жекова", "date": "2017.12.09", "title": "BBC: Природните пожари имат унищожително въздействие върху селското стопанство в Калифорния"}
{"url": "http://www.focus-news.net/news/2017/12/09/2465580/blagoevgrad-obshtinskiyat-kuklen-teatar-predstavya-postanovkata-vizh-kolko-e-prosto.html", "text": "Общински куклен театър - Благоевград представя постановката „Виж колко е просто“, съобщиха от пресцентъра на Общината. Приказката за малки и пораснали деца ще бъде представена от 11.00 часа в Младежки дом Благоевград. \r\nЗа жителите и гостите на града и тяхното добро настроение, ще се погрижат актьорите Елеонора Кулинска, Анна Секулова, Виолета Рачева. Творците от „Виж колко е просто“ ще застанат зад марионетни кукли, които са и основните герои. Автор и режисьор на спектакъла е Веселин Анев.  \r\nПостановката е част от Коледния фестивал на Община Благоевград с мотото „Сподели любов, сподели добро…“.", "date": "2017.12.09", "title": "Благоевград: Общинският куклен театър представя постановката „Виж колко е просто“"}
{"url": "http://www.focus-news.net/news/2017/12/09/2465581/sofiya-promenya-se-vavedenata-organizatsiya-na-dvizhenieto-vav-vrazka-s-kontsert-v-zala-arena-armeets.html", "text": "Променя се въведената организация на движението във връзка с концерт в зала „Арена Армеец“ в София, съобщиха от пресцентъра на Столична община. От 19.00 часа до 23.00 часа се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов“ между бул. „Шипченски проход“ и Площад на авиацията, без да се засягат спирките на масовия градски транспорт.", "date": "2017.12.09", "title": "София: Променя се въведената организация на движението във връзка с концерт в зала „Арена Армеец“"}
{"url": "http://www.focus-news.net/news/2017/12/09/2465582/voa-slovensko-spisanie-se-izvini-na-parvata-dama-na-sasht.html", "text": "Словенско списание се извини на първата дама на САЩ Мелания Тръмп заради твърденията, че е работила като елитна компаньонка по време на кариерата й на модел, предаде радио Voice of America. \r\nМелания Тръмп заведе дело за клевета срещу женското списание „Сузи“ заради статия от 2016 г., в която се твърди, че в миналото първата дама на САЩ е работила за модна агенция, която е предлагала също елитни компаньонски услуги. В материала се казва, че Мелания Тръмп също е извършвала такива услуги. От списанието се извиниха и заявиха, че нямат доказателства за това.  Калина Жекова", "date": "2017.12.09", "title": "VOA: Словенско списание се извини на първата дама на САЩ"}
{"url": "http://www.focus-news.net/news/2017/12/09/2465583/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Духа доста силен вятър във високата част на планината. Температурите са около нулата до 2-3 градуса. Облачността е разкъсана. На места е слънчево. Вятърът обаче е предпоставка за заледяване на мокрите пътеки по високите части на планините. Хората там трябва да бъдат внимателни. Работи кабинковата линия на Боровец, Банско и Пампорово. Очаква се да пуснат и при хижа Алеко. Инциденти с туристи на студентския празник до момента няма. \r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.12.09", "title": "ПСС: Добри са условията за туризъм в планините"}
{"url": "http://www.focus-news.net/news/2017/12/09/2465584/kathimerini-turskiyat-prezident-smekchi-tona-si-na-vtoriya-den-ot-vizitata-si-v-gartsiya.html", "text": "На втория ден от започналата напрегнато визита в Гърция турският президент Реджеп Тайип Ердоган смекчи тона си, пише Kathimerini. Турският лидер посети Комотини, в североизточната част на Гърция, където се срещна с членове на мюсюлманската общност. „Вие сте граждани на Гърция и трябва да се стремите към нейното благоденствие“, каза Ердоган пред стотици мюсюлмански поддръжници, събрали се пред местно училище, за да го посрещнат. „Ще опитаме да засилим нашето сътрудничество с Гърция и вие ще станете мост за това“, каза турският лидер. \r\nВ четвъртък той разгневи чиновниците в гръцкото правителство, като поиска преразглеждане на Лозанския договор, който определя границите между Гърция и Турция. Ердоган каза, че преговорите са интересни и се надява да се окажат плодотворни. Но вместо да повтори призива си, той заяви пред членовете на мюсюлманската общност, че договорът трябва да се изпълнява и че той гарантира техните права.  Калина Жекова", "date": "2017.12.09", "title": "Kathimerini: Турският президент смекчи тона си на втория ден от визитата си в Гърция"}
{"url": "http://www.focus-news.net/news/2017/12/09/2465585/pazardzhik-obshtina-velingrad-organizira-praznichen-kontsert-na-ploshtad-nikolay-gyaurov.html", "text": "Общината организира празничен концерт на площад „Николай Гяуров” във Велинград, съобщиха от Община Велинград. Тази година културната програма през месец декември е изпълнена с поредица от събития, изложби, благотворителни базари и коледни концерти. Днес от 13.00 часа на площад „Николай Гяуров” ще се проведе концерт на група СкандаУ с победителя от Вип Брадър 2017 Тото.", "date": "2017.12.09", "title": "Пазарджик: Община Велинград организира празничен концерт на площад „Николай Гяуров”"}
{"url": "http://www.focus-news.net/news/2017/12/09/2465586/burgas-s-golyam-kontsert-v-grada-shte-bade-otbelyazan-denyat-na-horovoto-izkustvo.html", "text": "Голям хоров концерт под наслов \"Гласове\", посветен на Световния ден на хоровото изкуство, ще се проведе от 18.00 ч. в атриума на Бургаски свободен университет. Това съобщиха от пресцентъра на Община Бургас.\r\nВ програмата ще участват изявени бургаски хорови формации - вокален ансамбъл \"Фортисимо\" с диригент Милена Добрева, народен хор \"Трепетлика\" при Център за подкрепа на личностното развитие - Бургас с диригент Пепа Запрянова, хор \"Родна песен\" с диригент Левон Манукян и детски хор \"Милка Стоева\" при Младежки културен център - Бургас с диригент Светла Стоева.\r\nКонцертът ще задоволи и най-претенциозната публика. Ще прозвучат творби и песни на Дм. Бортнянски, Н. Кедров, П. Льондев, Филип Кутев, Тончо Русев, Любомир Пипков, Красимир Кюркчийски, Стефан Чапкънов и други.\r\nКонцертът се осъществява по идея на Асоциация балкански хоров форум - България, организиран от Младежки културен център с любезното съдействие на Бургаски свободен университет.\r\nВходът е безплатен.\r\nСъс съвместно решение на ООН и ЮНЕСКО, 11 декември е определен за \"Световен ден на хоровото изкуство\". Целта е да се подчертае изключително важната роля на организираното колективно пеене, като ефикасно средство за повишаване на духовния статус на хората по света и обединението им чрез средствата на певческото изкуство, в което понастоящем участват над 1 000 000 души.", "date": "2017.12.09", "title": "Бургас: С голям концерт в града ще бъде отбелязан Денят на хоровото изкуство"}
{"url": "http://www.focus-news.net/news/2017/12/09/2465587/interfaks-ukrainskata-politsiya-nyama-da-shturmuva-protesta-na-privarzhenitsite-na-saakashvili.html", "text": "Украинската полиция няма да щурмува палатковия лагер на протестиращите привърженици на Михаил Саакашвили в района на парламента в Киев. Това заяви съветникът на министъра на вътрешните работи на Украйна Зоран Шкиряк, който опроверга информацията за възможен щурм, предаде Интерфакс. „Нашите подразделения ще действат изключително в рамките на законите и конституцията, като максимално  избягват напрежение и конфронтация. Това е позицията на министъра на вътрешните работи на Украйна Арсен Аваков“, заяви говорителят. Той призова участниците в протеста към спокойствие и да избягват провокациите. \r\nПолицията задържа Саакашвили в петък по обвинение в оказване на подкрепа на престъпна организация. Украинските власти подозират също, че грузинецът е получил пари от бившия президент на Украйна Виктор Янукович, който е в изгнание в Русия, за да организира държавен преврат. След ареста политикът започна гладна стачка. Украинската прокуратура иска Саакашвили да бъде поставен под домашен арест.  Калина Жекова", "date": "2017.12.09", "title": "Интерфакс: Украинската полиция няма да щурмува протеста на привържениците на Саакашвили"}
{"url": "http://www.focus-news.net/news/2017/12/09/2465588/afp-dvama-dushi-sa-zaginali-pri-udar-na-izraelskite-voennovazdushni-sili-v-ivitsata-gaza.html", "text": "Двама души са загинали при удар на израелските военновъздушни сили в Ивицата Газа, предаде AFP, като се позова на палестинските власти. \r\nУдарът е бил нанесен тази сутрин нанесен по база на военното крило на „Хамас“ в Нусейрат в централната част на Ивицата Газа. \r\nПо-рано израелската армия съобщи, че е атакувала цех за производство на оръжие и склад за боеприпаси в Ивицата Газа в отговор на няколко ракетни атаки. \r\nНапрежението между израелци и палестинци ескалира след като президентът на САЩ Доналд Тръмп призна Ерусалим за столица на Израел. В петък двама палестинци загинаха, след като израелски военнослужещи откриха стрелба срещу тълпата по време на ескалиралите в сблъсъци протести срещу решението.  Калина Жекова", "date": "2017.12.09", "title": "AFP: Двама души са загинали при удар на израелските военновъздушни сили в Ивицата Газа"}
{"url": "http://www.focus-news.net/news/2017/12/09/2465589/veliko-tarnovo-rabotilnichka-za-podaratsi-i-koledna-ukrasa-shte-bade-razkrita-pred-kabineta-na-kmeta-daniel-panov.html", "text": "Работилничка за изработване на подаръци и коледна украса ще бъде разкрита пред кабинета на кмета Даниел Панов в сградата на Община Велико Търново. Това съобщи за Радио „Фокус“ – Велико Търново Нелина Църова, директор на Дирекция „Култура, туризъм и международни дейности“в Общината. Децата ще майсторят коледни сувенири от 10.00 до 15.00 часа. „Постарали сме се да осигурим всички необходими материали, така че децата да могат да изработят нещо по-различно от това, което правят в детската градина, в училище или вкъщи. Подсигурили сме и анимация, а спонсори ще предоставят почерпка, така че удоволствието от преживяването да е пълно“, допълни Нелина Църова.\r\nВ навечерието на коледните и новогодишни празници по традиция пространството пред кабинета на кмета на Община Велико Търново Даниел Панов се превръща в детска коледна работилница за вече седма година. Следващата коледна работилничка ще е на 16 декември, от 10.00 до 15.00 часа. Тогава децата ще изработват сурвакници.\r\nВ днешния ден е предвидена и анимация за децата, посетили Коледния базар в парк „Марно поле“. От 11.30 часа ще се проведе Детско шоу с Мистър Ник, а от 12.00 часа ще изнесат концерт ученици от музикално студио „Елита“. Вечерта, от 18.00 часа, ще се състои Празнична хоротека.\r\nНадежда КРЪСТЕВА", "date": "2017.12.09", "title": "Велико Търново: Работилничка за подаръци и коледна украса ще бъде разкрита пред кабинета на кмета Даниел Панов"}
{"url": "http://www.focus-news.net/news/2017/12/09/2465590/aktsenti-ot-predavaneto-metronom-na-radio.html", "text": "Събитията през седмицата налагат следните теми в обзорното предаване „Метроном” на Радио „Фокус”.\r\nОбзор на политическите събития ще направи политологът проф. Александър Маринов.\r\nЩе успеят ли Балканите да убедят Брюксел, че носят просперитет, а не проблеми? Какви са политическите послания от състоялия се в София форум за регионалната интеграция на Балканите? Питаме Андрей Ковачев, заместник-председател на групата на Европейската народна партия в Европейския парламент и ръководител на българската делегация в него.\r\nСъбитията в Близкия изток след официалното признаване от американския президент на Йерусалим за столица на Израел; призиви на ИДИЛ за терористични актове по Коледа на Балканите; възобновения от Ердоган въпрос за ревизия на Лозанския договор; кой играе политически карамбол на Балканите – въпроси, чиито отговори очакваме от Алекс Алексиев, председател на Центъра за балкански и черноморски изследвания.\r\nНа пленарно заседание и по инициатива на групата на социалистите и демократите в Европейския парламент в сряда ще се състои дебат за влизането на България, Румъния и Хърватия в Шенген. Гост по темата е Сергей Станишев, евродепутат и президент на Партията на европейските социалисти.\r\nС проф. Георг Краев ще говорим за това как се вписват в българските традиции Коледните аксесоари – елхи, сурвачки, играчки, лъскави гирлянди? \r\nВодещ на днешното издание на предаването е Цоня Събчева.", "date": "2017.12.09", "title": "Акценти от предаването „Метроном“ на Радио „Фокус”"}
{"url": "http://www.focus-news.net/news/2017/12/09/2465591/konkurs-pod-nadslov-slava-vav-visinite-bogu-i-na-zemyata-mir-mezhdu-chovetsite-blagovolenie-posveten-na-rozhdestvo-hristovo-e-obyaven-v-stolitsata.html", "text": "Сдружение „Св. Иван Рилски“ и Православен храм „Въздвижение на св. Кръст Господен“ (кв. \"Лозенец\", София) обявяват конкурс под надслов „Слава във висините Богу и на земята мир, между човеците - благоволение!\", предаде репортер на Агенция \"Фокус\". Инициативата се провежда с благословението на Негово Светейшество Българския патриарх и Софийски митрополит Неофит, с любезното съдействие на Софийската св. митрополия и Регионално управление на образованието - София-град. \r\nВ конкурса участват ученици от всички училищни степени и детски градини. Неговата основна цел е да насочи вниманието на подрастващите към съдържанието и посланията на празника Рождество Христово – духовните му и морални ценности.\r\nУчастниците могат да подготвят и представят по избор:\r\nХудожествени текстове – есе, приказка, импресия, стихове; Рождественска картичка – създаване на поздравителна картичка за светлия празник в електронен вариант или на хартиен носител; Мултимедия– създаване на клипове и презентации.\r\nСрок за представяне на произведенията – 18 декември 2017 г. \r\nГотовите произведения да се представят в храм „Въздвижение на св. Кръст Господен“, бул. „Джеймс Баучер” , кв. Лозенец, местността Кръста. \r\nМултимедийните материали и електронните картички да се изпращат на електронна поща:konkurs_rojdestvo2017@abv.bg\r\nЗа повече  информация - телефон: 028462654.\r\nЗаключителното тържество за награждаване на отличените участници ще се проведе с любезното съдействие на Съюза на българските журналисти от 14.00 часа на 21 декември 2017 г. в залата на съюза на ул. „Граф Игнатиев“ №4.\r\nНикола ПЕТКОВ", "date": "2017.12.09", "title": "Конкурс под надслов \"Слава във висините Богу и на земята мир, между човеците - благоволение!\", посветен на Рождество Христово, е обявен в столицата"}
{"url": "http://www.focus-news.net/news/2017/12/09/2465592/bbc-britanskite-glasopodavateli-mogat-da-promenyat-okonchatelnoto-sporazumenie-za-brekzit-zayavi-maykal-gouv.html", "text": "Гласоподавателите могат да се възползват от парламентарните избори, за да изразят мнението си за окончателното споразумение за Брекзит. Това заяви Майкъл Гоув, министър околната среда, прехраната и развитието на селските райони, който е един от водещите в кампанията за Брекзит, предаде BBC. \r\nГоув похвали премиера на Великобритания Тереза Мей за проявените от нея упоритост и умения при постигането на споразумение, което позволява преговорите за условията за излизане на Кралството от ЕС да преминат към следващ етап. \r\nТой обаче заяви, че ако британците не харесват споразумението, те могат да го променят. „Никоя сделка не е окончателна, преди края на процеса, а британският народ след това ще имат властта да промени посоката на правителството, ако хората не са доволни.\r\nСледващите парламентарни избори на Острова трябва да се проведат през 2022 г., три години след като Кралството напусне Съюза. Въпреки това те може да бъдат изтеглени напред във времето, ако премиерът свика нови избори и получи подкрепата на депутатите или ако правителството й падне.  Калина Жекова", "date": "2017.12.09", "title": "BBC: Британските гласоподаватели могат да променят окончателното споразумение за Брекзит, заяви Майкъл Гоув"}
{"url": "http://www.focus-news.net/news/2017/12/09/2465593/plovdiv-5-leki-avtomobila-sa-napalno-unishtozheni-pri-pozhar-na-ul-bratya-tarnevi.html", "text": "5 леки автомобила са напълно унищожени при пожар на ул. „Братя Търневи“ 13 в район „Северен“ в Пловдив. Това съобщи за Радио „Фокус“ – Пловдив инсп. Цвятко Дешев, говорител на Областно управление „Пожарна безопасност и защита на населението“ в Пловдив. Сигналът за пожара е подаден в 05.26 часа тази сутрин. Пламъците са унищожили изцяло петте леки автомобила. Причините за инцидента са в процес на установяване от Трето районно управление на МВР - Пловдив. По непотвърдена информация, става въпрос за умишлен палеж.\r\nТони МИХАЙЛОВ", "date": "2017.12.09", "title": "Пловдив: 5 леки автомобила са напълно унищожени при пожар на ул. „Братя Търневи“"}
{"url": "http://www.focus-news.net/news/2017/12/09/2465594/mvr-trafikat-prez-gkpp-kapitan-andreevo-i-lesovo-e-intenziven-na-izhod-za-tovarni-avtomobili.html", "text": "На българо-турската граница трафикът през ГКПП \"Капитан Андреево\" и \"Лесово\" е интензивен на изход за товарни автомобили. Това сочат данни на Главна дирекция \"Гранична полиция\" към 10.00 часа, съобщиха от пресцентъра на МВР.\r\nНа всички останали български гранични контролно-пропускателни пунктове трафикът е нормален.", "date": "2017.12.09", "title": "МВР: Трафикът през ГКПП \"Капитан Андреево\" и \"Лесово\" е интензивен на изход за товарни автомобили"}
{"url": "http://www.focus-news.net/news/2017/12/09/2465595/severna-koreya-razkritikuva-reshenieto-na-tramp-za-erusalim.html", "text": "Северна Корея разкритикува решението на американския президент Доналд Тръмп да признае Ерусалим за столица на Израел, предаде AFP. В изявление, разпространено от официална севернокорейска медия, говорител на външното министерство в Пхенян нарече Тръмп „изкуфял старец“. \r\nНа фона на напрежението около ракетната и ядрена програма на Пхенян президентът на САЩ и севернокорейският лидер Ким Чен Ун през последните месеци размениха заплахи за война и лични обиди. Сега изолираната страна се присъедини към почти единодушните критики на международната общност относно решението на Тръмп, като го определи като „безразсъдно и злонамерено“. \r\n„С оглед на факта, че този психично нестабилен изкуфял старец открито призова за тотално унищожение на суверенна държава в ООН, това негово действие не е изненада“, каза говорител на министерството на външните работи, цитиран от държавната агенция KCNA. „Този негов ход ясно показва на целия свят, кой е истинският унищожител на световния мир и сигурност и презрян мошеник в международната общност“, добави говорителят.  Калина Жекова", "date": "2017.12.09", "title": "Северна Корея разкритикува решението на Тръмп за Ерусалим"}
{"url": "http://www.focus-news.net/news/2017/12/09/2465596/adelina-stefanova-hram-vavedenie-bogorodichno-blagoevgrad-sveta-anna-e-pokrovitelka-na-zhenskoto-nachalo-na-braka-semeystvoto-i-maychinstvoto.html", "text": "Днес българската православната църква почита успението на света Анна – майката на света Дева Мария, покровителка на бременността, раждането и майчинството. Това каза за Радио „Фокус“ – Пирин Аделина Стефанова, уредник в храм „Въведение Богородично“ - Благоевград. По думите й на този ден не трябва да се работи, защото се смята, че жените ще раждат трудно или ще помятат. „Според вярванията, повече от петдесет години Анна и съпругът й Йоаким са нямали деца. По-късно, след много молитви, отправени към Бог, двамата са посетени от ангел, който им съобщава, че ще имат дете и те трябва да го нарекат Мария. Анна обещава да посвети детето си в служба на Бог. Света Анна зачева в деветия ден на месец декември. Дева Мария, нейната дъщеря, се родила на 8 септември“, посочи още Стефанова. \r\nТя добави, че когато Мария става на три години, родителите й я въвеждат тържествено в храма и я посветили на Бога, както били обещали. „В християнския свят, Анна е сред най-разпространените имена. В превод от староеврейски името означава „благодат“. Света Анна е покровителка на женското начало, на брака, семейството и майчинството“, обясни църковния уредник.\r\nПо думи на Аделина Стефанова в народните вярвания 9 декември е свързван с поврата в природата и новото начало. Тя разказа също, че според обичая на този ден момите засяват в плитък съд, обикновено ново гърне, пшеница с вода, и наричат: „Ако до Васильовден покълне, момичето ще се омъжи през годината“. „Според преданието, Света Анна завършва жизнения си път в Йерусалим и в нейна чест императорът построява храм. По-късно мощите й са пренесени в Константинопол. Църквата почита света Анна няколко пъти в годината: на 8 и 9 септември, когато празнуваме Рождеството на Пресвета Богородица и възпоменаваме нейните родители – св. Иоаким и св. Анна, на 9 декември, когато празнуваме Зачатието на пресвета Богородица от Св. Анна, и на 25 юли – денят на успението й“, каза още Аделина Стефанова. \r\nТя добави, че днес имен ден празнуват: Анна, Ана ,Ани, Аника, Аница, Анче, Анушка, Анита, Анелия, Анета, Анабел, Яна , Вилиана.\r\nЛора КАЛЧЕВА", "date": "2017.12.09", "title": "Аделина Стефанова, храм „Въведение Богородично“ – Благоевград: Света Анна е покровителка на женското начало, на брака, семейството и майчинството"}
{"url": "http://www.focus-news.net/news/2017/12/09/2465597/plovdiv-lek-avtomobil-e-izgoryal-na-ul-nov-zhivot-ustanoveni-sa-sledi-ot-zapalima-technost.html", "text": "Лек автомобил е изгорял на ул. „Нов живот“ в Пловдив. Това съобщи за Радио „Фокус“ – Пловдив говорителят на Областна дирекция на МВР-Пловдив. Сигналът за горящ лек автомобил „Мерцедес“ е получен на тел. 112 след 03.00 часа тази нощ. Няма пострадали при инцидента. При огледа на местопроизшествието са установени следи от запалима течност. Образувано е досъдебно производство, извършителят на палежа се издирва. Колата е собственост на 35-годишен мъж.\r\nТони МИХАЙЛОВ", "date": "2017.12.09", "title": "Пловдив: Лек автомобил е изгорял на ул. „Нов живот“, установени са следи от запалима течност"}
{"url": "http://www.focus-news.net/news/2017/12/09/2465598/the-times-of-israel-izrael-se-gotvi-za-novi-buntove-i-protesti-na-zapadniya-bryag-i-ivitsata-gaza.html", "text": "Израел се готви за нови бунтове и протести на Западния бряг и Ивицата Газа срещу решението на президента на САЩ Доналд Тръмп да признае Ерусалим за столица на Израел на фона на призивите от „Хамас“ за широкомащабна конфронтация, пише The Times of Israel. В събота стотици палестинци се включиха в шествие от Хан Юнис до граничните ограждения. В района са изпратени десетки линейки в очакване на сблъсъци.\r\nСлед петъчните молитви вчера около 5000 протестиращи палестинци влязоха в сблъсъци с израелските сили за сигурност на около 30 места на Западния бряг и Ивицата Газа. \r\nИзраелската армия съобщи, че се готви за нови протести в събота и разполага военнослужещи в селищата на Западния бряг. Очаква се протестите да продължат още няколко дни.   Калина Жекова", "date": "2017.12.09", "title": "The Times of Israel: Израел се готви за нови бунтове и протести на Западния бряг и Ивицата Газа"}
{"url": "http://www.focus-news.net/news/2017/12/09/2465599/pazardzhik-alkohol-bez-banderol-i-nerednosti-v-pozharnata-bezopasnost-sahranenieto-na-hranitelni-produkti-i-otchitane-na-oborotite-sa-ustanoveni-pri-proverki-v-zavedeniya-v-oblastta.html", "text": "Екипи на сектор „Противодействие на икономическата престъпност” предприеха масирани проверки на питейни и увеселителни заведения, хотели, вили и къщи за гости на територията на област Пазарджик, съобщиха от ОДМВР-Пазарджик. В проверките са включени представители на Пожарната, Областна дирекция „Безопасност на храните”, Националната агенция за приходите и Регионалната здравна инспекция. През вчерашния ден съвместните екипи са инспектирали обекти на територията на Стрелча. В хотел и в къща за гости в града служителите на приходната администрация са открили нередности при отчитане на оборотите. Инспекторите по „Държавен противопожарен контрол” и безопасността на храните са издали предписания за отстраняване на пропуски при пожарната безопасност и начина на съхранение на хранителните продукти. В къщата за гости полицаите са открили и иззели общо 76 литра високоградусов алкохол без бандерол. По случая е образувано полицейско производство. Проверките на обектите продължават на територията на целия регион.", "date": "2017.12.09", "title": "Пазарджик: Алкохол без бандерол и нередности в пожарната безопасност, съхранението на хранителни продукти и отчитане на оборотите са установени при проверки в заведения в областта"}
{"url": "http://www.focus-news.net/news/2017/12/09/2465600/sofiya-vavezhda-se-organizatsiya-na-dvizhenieto-vav-vrazka-s-montirane-na-koledna-ukrasa.html", "text": "Въвежда се организация на движението в София във връзка с монтиране на коледна украса, съобщиха от пресцентъра на Столична община. От 00.30 часа до 04.30 часа днес се забранява влизането на пътни превозни средства в двете посоки по бул. „Патриарх Евтимий” между ул. „Граф Игнатиев” и ул. „Г. С. Раковски”.\r\nОт 00.30 часа до 04.30 часа тази нощ се забранява влизането на пътни превозни средства в двете посоки по бул. „Патриарх Евтимий” между ул. „Проф. Фритьоф Нансен” и бул. „Витоша”.", "date": "2017.12.09", "title": "София: Въвежда се организация на движението във връзка с монтиране на коледна украса"}
{"url": "http://www.focus-news.net/news/2017/12/09/2465601/usa-today-snyag-pokri-golyama-chast-ot-dalbokiya-yug-na-sasht.html", "text": "Сняг покри голяма част от Дълбокия юг на САЩ, като затрудни трафика и наруши работата на летищата в няколко щата, пише USA Today. Алабама, Луизиана и Мисисипи в петък осъмнаха със снежна покривка, заради което десетки училища останаха затворени. \r\nСнежната буря сега се насочва към щатите от Средния Атлантик и североизточното крайбрежие. Синоптиците очакват покривка между 8 и 15 см. \r\nПредупреждения за опасно време са в сила за североизточните части на Ню Джърси, югоизточните райони на Ню Йиорк и южните части на Кънектикът. В събота се очакват обилни снеговалежи в Ню Йорк, Масачузетс и Мейн. \r\nВ петък бяха отменени близо 400 полета на Delta Air Lines и още 100 на Southwest Airlines на международното летище в Атланта.   Калина Жекова", "date": "2017.12.09", "title": "USA Today: Сняг покри голяма част от Дълбокия юг на САЩ"}
{"url": "http://www.focus-news.net/news/2017/12/09/2465602/zapochna-rabotnata-sreshtata-na-premierite-boyko-borisov-aleksis-tsipras-mihay-tudose-i-prezidentat-aleksandar-vuchich-v-belgrad.html", "text": "Започна работната срещата на премиерите Бойко Борисов, Алексис Ципрас, Михай Тудосе и президентът Александър Вучич в Белград. Това съобщиха от правителствената информационна служба. Лидерите на четирите страни обсъждат развитието на икономическото сътрудничество, укрепването на регионалната стабилност и подкрепата за интеграцията на държавите в региона.", "date": "2017.12.09", "title": "Започна работната срещата на премиерите Бойко Борисов, Алексис Ципрас, Михай Тудосе и президентът Александър Вучич в Белград"}
{"url": "http://www.focus-news.net/news/2017/12/09/2465603/plovdiv-ostavat-zavisheni-stoynostite-na-uran-v-piteynata-voda-v-selata-padarsko-bryagovo-dragoynovo-i-karadzhalovo.html", "text": "Остават завишени стойностите на уран в питейната вода в пловдивските села Пъдарско, Брягово, Драгойново и Караджалово. Това съобщиха за Радио „Фокус“ – Пловдив от Регионалната здравна инспекция. По последни данни от 5-ти декември, констатираните стойности по показател естествен уран са над максимално определената в Наредба №9 за качеството на водата, предназначена за питейно-битови цели. Водата в посочените четири населени места, три от които на територията на община Първомай, все още е забранена за използване за питейни цели и за приготвяне на храна. Тя може да се използва само за хигиенни цели. За предприемането на тези задължителни мерки са уведомени кметовете на съответните населени места. Продължава извършването на постоянен мониторинг на качеството на питейната вода.\r\nОт Регионалната здравна инспекция съобщиха още, че в първомайското село Добри дол е констатирано наднормено наличие на манган в питейната вода.\r\nТони МИХАЙЛОВ", "date": "2017.12.09", "title": "Пловдив: Остават завишени стойностите на уран в питейната вода в  селата Пъдарско, Брягово, Драгойново и Караджалово"}
{"url": "http://www.focus-news.net/news/2017/12/09/2465604/pazardzhik-otkrivat-monument-pred-chitalishte-videlina-po-povod-155-godini-ot-osnovavaneto-mu.html", "text": "Монумент по повод 155 години от основаването на читалище „Виделина“ в Пазарджик се открива пред неговата сграда. Това съобщи за Радио „Фокус“ – Пазарджик Николета Гайтанджиева, от организаторите на инициативата. Тя уточни, че монументът представлява фигура на разтворена книга, на която са изписани имената на идейните вдъхновители за учредяването на читалището – Кара Никола Ангелов, Стефан Захариев и Станислав Доспевски. \r\n„Доспевски дава името на културната институция с възгласа „Да бъде видело“, каза също Гайтанджиева. На монумента са изписани и имената на членовете на първия Управителен съвет на читалище „Виделина“ – 9 видни жители на града. „Инициативата се реализира, благодарение на средства от дарители“, допълни Николета Гайтанджиева.\r\nВаня НИКОЛОВА", "date": "2017.12.09", "title": "Пазарджик: Откриват монумент пред читалище „Виделина“ по повод 155 години от основаването му"}
{"url": "http://www.focus-news.net/news/2017/12/09/2465605/tass-irakskite-pravitelstveni-sili-sa-ustanovili-palen-kontrol-nad-granitsata-mezhdu-irak-i-siriya.html", "text": "Иракските правителствени сили са установили пълен контрол над границата между Ирак и Сирия, след като са изтласкали от района бойците на „Ислямска държава“, предаде ТАСС. Иракската телевизия Al Mayadeen оповести, че милициите, подкрепяни от армията, са завършили военната операция по установяване на контрол над границата. \r\nВ края на ноември командването на Въоръжените сили на Ирак започна операция за прочистване на районите в провинциите Анбар, Салах ад Дин и Нинава от бойците на джихадистката групировка. Премиерът Хайдер ал Абади заяви, че със завършването на тази фаза на кампанията ще бъде обявена окончателната победа над джихадистите в Ирак.  Калина Жекова", "date": "2017.12.09", "title": "ТАСС: Иракските правителствени сили са установили пълен контрол над границата между Ирак и Сирия"}
{"url": "http://www.focus-news.net/news/2017/12/09/2465606/prof-aleksandar-marinov-podhodat-na-upravlyavashtite-za-reviziya-na-privatizatsionnite-sdelki-e-edinstveno-propaganden-hod.html", "text": "Подходът на управляващите за ревизия на сделките, от правна гледна точка, е неоправдан и представлява единствено пропаганден ход. Това каза в интервю за Радио „Фокус“ политологът проф. Александър Маринов. „Не може да се търси наказателна отговорност със задна дата.  Но ако има желание в българската политическа класа и в българските елити, и в българското общество да си изясним какво се е случило, това може да стане и без непременно някой да бъде вкаран в затвора“, коментира той. По думите му това може да стане на базата на сериозен анализ, който да покаже, дали и как са били заобикаляни нормите и какви са последиците, защото това е по-важно. Според проф. Маринов водещата тема за исканата от ГЕРБ ревизия за приватизационните сделки не се изчерпва с „Техноимпекс“ и спекулираното участието на Коренелия Нинова в нея. „Казусът, заложен на втори план в конкретния случай, предполага един политически лидер, който трябва да бъде достатъчно ясен и открит пред обществото, за да иска същото в замяна“, обясни професорът. Проф. Александър Маринов допълни, че темите с нерегламентираните СРС-та, казуса около „царските имоти“ и оспорения от турския президент Лозански договор, изискват задълбочен анализ. „Обзорните политически теми от седмицата визират сложна проблематика, която не трябва да бъде повърхностно разглеждана“, каза още той.", "date": "2017.12.09", "title": "Проф. Александър Маринов: Подходът на управляващите за ревизия на приватизационните сделки е единствено пропаганден ход"}
{"url": "http://www.focus-news.net/news/2017/12/09/2465607/veliko-tarnovo-s-10-sm-se-e-ponizhilo-nivoto-na-reka-dunav-kray-svishtov-prez-izminaloto-denonoshtie.html", "text": "С 10 см се е понижило нивото на река Дунав при Свищов за изминалото денонощие, съобщиха от Хидрометеорологична станция-Свищов. Водният стоеж на реката там е 335 см. Температурата на водата e 5.8  градуса.\r\nОблачността ще започне да се увеличава, отначало ще е средна и висока, като до вечерта в западния участък ще се вплътни. Максималните температури в западните райони на Дунавската равнина, където ще остане почти тихо, ще са 7°-10°.", "date": "2017.12.09", "title": "Велико Търново: С 10 см се е понижило нивото на река Дунав край Свищов през изминалото денонощие"}
{"url": "http://www.focus-news.net/news/2017/12/09/2465608/balgariya-i-sarbiya-podpisaha-memorandum-za-namalyavane-na-tarifite-na-rouminga.html", "text": "България и Сърбия подписаха Меморандум за намаляване на тарифите на роуминга, предаде репортер на Агенция „Фокус“. Документът беше подписан от министъра на транспорта Ивайло Московски и сръбския министър на търговията, туризма и съобщенията Расим Лияч. Сръбската държава е втората страна от Западните Балкани, с която страната ни сключва споразумение в тази област. Преди по-малко от месец беше подписан аналогичен документ с Македония. Отпадането на роуминга на страните от Западните Балкани с ЕС е сред приоритетите на българското правителство и на българския еврокомисар Мария Габриел. То е част от мерките за подобряване на свързаността на всички равнища в региона, което пряко ще се отрази на контактите между гражданите и фирмите.\r\nПодписването на Меморандума между двете страни е част от работната среща в сръбската столица Белград на премиерите Бойко Борисов, Алексис Ципрас, Михай Тудосе и президентът Александър Вучич. Лидерите на четирите страни обсъждат развитието на икономическото сътрудничество, укрепването на регионалната стабилност и подкрепата за интеграцията на държавите в региона. Те се срещат два месеца след първите им разговори във Варна.", "date": "2017.12.09", "title": "България и Сърбия подписаха Меморандум за намаляване на тарифите на роуминга"}
{"url": "http://www.focus-news.net/news/2017/12/09/2465609/premierat-boyko-borisov-v-belgrad-otpravyame-poslanie-kam-bryuksel-che-imat-madri-prognoziruemi-sigurni-balkani-koito-ne-generirat-problemi.html", "text": "Там където се строи - няма войни. Това каза на пресконференция в Белград министър-председателят Бойко Борисов след работната среща между лидерите на Сърбия, България, Гърция и Румъния, предаде репортер на Агенция „Фокус“. „Надявам, се че това, което се опитваме да направим касае и всички нас. Срещата е далеч по-лесна от срещата с лидерите на Западните Балкани в София, защото три от държавите сме в ЕС, а Сърбия винаги е била в сърцето на Европа и неразделна част от Европа. Балканите са натоварени с войни и кръвопролития и 130 години след това отново си говорим за това как да устроим Балканите така, че хората да живеят по-добре. Запознах колегите със срещата с лидерите на Западните балкани, с това, което работим по коридор 8 и 10. Народите на Балканите знаят, че те са неразделна част не само от Европа, но тях. Всички заедно не трябва да генерираме проблеми, а да покажем мъдрост и че сме си  научили уроците от историята“, заяви Борисов.\r\nТой подчерта, че оптимист и вярва на Вучич, че ще се скъсят сроковете за присъединяване в ЕС. „Балканите много векове наред са генерирали войни. Сега е ключов момент, тъй като много от големите играчи в света също имат интереси от Балканите. Искаме единни Балкани и модерна инфраструктура, искаме да няма роуминг и да не плащаме тези огромни пари“, подчерта премиерът. Според него не на последно място е дигиталната инфраструктура. „Да подготвим интернет така, че да може да сме в следващия век. Сега е моментът. Лидерите на Западните Балкани, които бяха в София осъзнават, че са назад с ангажиментите си и трябва бързо да наваксат. Имаме възможност за финансиране за инфраструктурните проекти. Рядък шанс е, че и срещата с Китай 16+1 също е в София. Отправяме към Брюксел, че имат мъдри прогнозируеми, сигурни Балкани, които не генерират проблеми, а желаят да спазват всички правила, които европейската демокрация налага – върховенство на закона, по-високи доходи за хората, свобода на словото, инфраструктура. Нашата дружба не е насочена срещу никоя страна“, заяви премиерът. По думите му тя е за все повече възможности за инвестиции и строежи в Балканите.", "date": "2017.12.09", "title": "Премиерът Бойко Борисов в Белград: Отправяме послание към Брюксел, че имат мъдри прогнозируеми, сигурни Балкани, които не генерират проблеми"}
{"url": "http://www.focus-news.net/news/2017/12/09/2465610/mvr-ne-sa-dopusnati-seriozni-intsidenti-na-teritoriyata-na-stranata-po-vreme-na-studentskiya-praznik.html", "text": "Благодарение на превантивните действия на полицията и пожарната студентският празник премина в спокойна обстановка. Няма регистрирани нарушения на обществения ред, не са допуснати сериозни инциденти на територията на страната. Това съобщиха от пресцентъра на МВР. За гарантиране на реда и сигурността по време на студентския празник бяха ангажирани 422 полицейски екипа на територията на цялата страна, както и 28 служители на „Специализираните полицейски сили“. В празничната вечер бе осигурено полицейско присъствие в районите около питейни и увеселителни заведения, както и в курортните комплекси, където празнуващите са били над 30 000 души. \r\nВ областите Пловдив, Смолян, Пазарджик, Благоевград, Варна, Бургас бяха осигурени и допълнителни екипи. За охрана на обществения ред на територията на столицата съдействие на полицаите и кварталните оказаха два екипа на „Специализираните полицейски сили“. Служители от отделите „Пътна полиция“ в страната подпомагаха движението, няма тежки пътнотранспортни произшествия в нощта на студентския празник. \r\nВ резултат на предприетите превантивни мерки на територията на страната няма регистрирани нарушения на обществения ред. Не са допуснати и сериозни инциденти. \r\nЗа гарантиране спокойното протичане на празника представители на ОДМВР и СДВР проведоха срещи със собственици и управители на увеселителни и питейни заведения, на които бяха дадени препоръки за повишена бдителност и навременно подаване на информация. В координация с органите на местното самоуправление и местната администрация са предвидени и съвместни мерки за обезпечаване на сигурността на празнуващите. Пожарникари посетиха 725 от местата - в планинските и морски курорти, и в големите областни центрове, и извършиха проверки за спазване на правилата и нормите за пожарна безопасност.", "date": "2017.12.09", "title": "МВР: Не са допуснати сериозни инциденти на територията на страната по време на студентския празник"}
{"url": "http://www.focus-news.net/news/2017/12/09/2465611/srabskiyat-prezident-aleksandar-vuchich-s-vsichki-neshta-po-koito-rabotim-shte-uspeem-da-doprinesem-za-sarbiya-balgariya-gartsiya-i-rumaniya.html", "text": "С всички неща, по които работим, ще успеем да допринесем за Сърбия, България, Гърция и Румъния. Това каза на пресконференция резидентът на Сърбия Александър Вучич след работната среща между лидерите на Сърбия, България, Гърция и Румъния, предаде репортер на Агенция „Фокус“. „Искам да благодаря на всички, че посетихте Белград. За нас е чест, че имаме възможност да се видим тук и да сме ваши домакини. Нашите градове и държави са маркирани на картата не само на Европа, но и на региона. Има само едно, с което бихте могли да обидите сърбите – ако кажете, че те не са били добри домакини. Нашите срещи демонстрират продължаващото сътрудничество между нашите страни. Снощи няколко часа както и днес сутринта говорихме за начините, по които да можем по-бързо да изведем Сърбия към последната права на ЕС“, заяви Вучич. По думите му това е изключително важно за бъдещето на сръбската страна. \r\n„Обсъдихме и редица общи проекти между нашите държави. Съгласихме се, че с всички неща, по които ще работим ще успеем да допринесем за нашите държави. Горд съм с факта, че днешният ден, а и в последните години изключително много сме подобрили нашите взаимоотношения в полза на гражданите ни“, каза още Александър Вучич.", "date": "2017.12.09", "title": "Сръбският президент Александър Вучич: С всички неща, по които работим, ще успеем да допринесем за Сърбия, България, Гърция и Румъния"}
{"url": "http://www.focus-news.net/news/2017/12/09/2465612/slobodan-pralyak-e-bil-pogreban-v-chetvartak-na-chastna-tseremoniya-v-zagreb.html", "text": "Осъденият за военни престъпления Слободан Праляк, който извърши зрелищно самоубийство по време на процеса в Международния трибунал за Бивша Югославия, е бил погребан в четвъртък на частна церемония в Загреб. Това предаде AFP, като се позова на информация на Vecernji List. \r\n72-годишният Слободан Праляк погълна отрова на 29 ноември, след като трибуналът в Хага потвърди 20-годишната му присъда за военни престъпления, извършени в Босна. Той почина няколко часа по-късно в болницата. \r\nПогребалната церемония се е състояла в четвъртък в крематориум в Загреб в присъствието на най-близките роднини и приятели, изборени в прощалното му писмо, съобщава изданието, като се позова на източници.  Калина Жекова", "date": "2017.12.09", "title": "Слободан Праляк е бил погребан в четвъртък на частна церемония в Загреб"}
{"url": "http://www.focus-news.net/news/2017/12/09/2465613/gratskiyat-premier-aleksis-tsipras-samo-sas-satrudnichestvo-i-uvazhenie-na-mezhdunarodnite-spogodbi-osobeno-na-lozanskiya-dogovor-mozhem-da-postignem-prosperitet-i-mirno-sazhitelstvo.html", "text": "Само със сътрудничество, солидарност и уважение на международните спогодби, особено на Лозанския договор, което е крайъгълен камък за нашия Балкански регион, бихме могли да постигнем просперитет, мирно съжителство, общ растеж и развитие. Това каза гръцкият премиер Алексис Ципрас на пресконференция след работната среща с лидерите на България, Сърбия и Румъния, предаде репортер на Агенция „Фокус“. „В една такава рамка на сътрудничество, Българското Председателство, което смятаме, че ще е Балканско, ще даде възможност да промотираме общите ни идеи и ценности“, посочи той. „Дава ни се възможност да можем да продължим Солунския дневен ред от 2014 година догодина в София, на базата на виждането ни за общо бъдеще“, коментира Ципрас. „Приветствам това, че България ще организира среща на върха на европейските лидери и лидерите на Балканите през май, която ще е платформа за посланията, важни за нас“, посочи гръцкият премиер. „Подчертавам колко е важно да се срещаме в бъдеще, трябва да говорим, както за своите проблеми и предизвикателства, така и за общото ни бъдеще“, заяви Алексис Ципрас. Според него България, Гърция, Румъния и Сърбия могат да изиграят изключително важна роля за придвижването и развитието на целия Балкански регион, и на цяла Европа. Гръцкият премиер обясни, че на срещата са обсъдени темите за завършването на сегменти на тръбопровода ТАБ и интерконекторната връзка между Гърция и България. „Историята ни е поучила, че напрежението и конфликтите не водят до нищо добро. Искаме да поставим основите за по добро бъдеще взаимно уважение и развитие“, заяви Алексис Ципрас. „Това е нашето послание, което ще се чуе и от нашите партньори в ЕС“, каза още той.", "date": "2017.12.09", "title": "Гръцкият премиер Алексис Ципрас: Само със сътрудничество и уважение на международните спогодби, особено на Лозанския договор, можем да постигнем просперитет и мирно съжителство"}
{"url": "http://www.focus-news.net/news/2017/12/09/2465614/pregled-na-mezhdunarodnite-no.html", "text": "40-годишен българин е загинал след автомобилна катастрофа в Кипър, съобщава Cypress Mail. Колата на българина, идентифициран от полицията като Анатоли Братусков, е излязла от пътя и е паднала в дере. Инцидентът е станал на пътя между Пея и Катикас. В около 17,30 часа местно време в петък полицията е получила сигнал, че в дерето е видян автомобил, но при пристигането си полицаите са установили, че в него няма никой. Тялото на българина е намерено на около 50 метра разстояние. От органите на реда посочват, че в разследването не изключват „никакви възможности“. Малко след като тялото на българина бе открито, неговият работодател, собственик на местен ресторант, го е обявил за изчезнал, тъй като не се е явявал на работа от сряда и оттогава не отговаря на обаждания. Израел се готви за нови бунтове и протести на Западния бряг и Ивицата Газа срещу решението на президента на САЩ Доналд Тръмп да признае Ерусалим за столица на Израел на фона на призивите от „Хамас“ за широкомащабна конфронтация, пише The Times of Israel. В събота стотици палестинци се включиха в шествие от Хан Юнис до граничните ограждения. В района са изпратени десетки линейки в очакване на сблъсъци.\r\nСлед петъчните молитви вчера около 5000 протестиращи палестинци влязоха в сблъсъци с израелските сили за сигурност на около 30 места на Западния бряг и Ивицата Газа. \r\nИзраелската армия съобщи, че се готви за нови протести в събота и разполага военнослужещи в селищата на Западния бряг. Очаква се протестите да продължат още няколко дни.  Двама души са загинали при удар на израелските военновъздушни сили в Ивицата Газа, предаде AFP, като се позова на палестинските власти. \r\nУдарът е бил нанесен тази сутрин нанесен по база на военното крило на „Хамас“ в Нусейрат в централната част на Ивицата Газа. \r\nПо-рано израелската армия съобщи, че е атакувала цех за производство на оръжие и склад за боеприпаси в Ивицата Газа в отговор на няколко ракетни атаки. \r\nНапрежението между израелци и палестинци ескалира след като президентът на САЩ Доналд Тръмп призна Ерусалим за столица на Израел. В петък двама палестинци загинаха, след като израелски военнослужещи откриха стрелба срещу тълпата по време на ескалиралите в сблъсъци протести срещу решението. Осъденият за военни престъпления Слободан Праляк, който извърши зрелищно самоубийство по време на процеса в Международния трибунал за Бивша Югославия, е бил погребан в четвъртък на частна церемония в Загреб. Това предаде AFP, като се позова на информация на Vecernji List. \r\n72-годишният Слободан Праляк погълна отрова на 29 ноември, след като трибуналът в Хага потвърди 20-годишната му присъда за военни престъпления, извършени в Босна. Той почина няколко часа по-късно в болницата. \r\nПогребалната церемония се е състояла в четвъртък в крематориум в Загреб в присъствието на най-близките роднини и приятели, изборени в прощалното му писмо, съобщава изданието, като се позова на източници. Сняг покри голяма част от Дълбокия юг на САЩ, като затрудни трафика и наруши работата на летищата в няколко щата, пише USA Today. Алабама, Луизиана и Мисисипи в петък осъмнаха със снежна покривка, заради което десетки училища останаха затворени. \r\nСнежната буря сега се насочва към щатите от Средния Атлантик и североизточното крайбрежие. Синоптиците очакват покривка между 8 и 15 см. \r\nПредупреждения за опасно време са в сила за североизточните части на Ню Джърси, югоизточните райони на Ню Йиорк и южните части на Кънектикът. В събота се очакват обилни снеговалежи в Ню Йорк, Масачузетс и Мейн. \r\nВ петък бяха отменени близо 400 полета на Delta Air Lines и още 100 на Southwest Airlines на международното летище в Атланта.  На втория ден от започналата напрегнато визита в Гърция турският президент Реджеп Тайип Ердоган смекчи тона си, пише Kathimerini. Турският лидер посети Комотини, в североизточната част на Гърция, където се срещна с членове на мюсюлманската общност. „Вие сте граждани на Гърция и трябва да се стремите към нейното благоденствие“, каза Ердоган пред стотици мюсюлмански поддръжници, събрали се пред местно училище, за да го посрещнат. „Ще опитаме да засилим нашето сътрудничество с Гърция и вие ще станете мост за това“, каза турският лидер. \r\nВ четвъртък той разгневи чиновниците в гръцкото правителство, като поиска преразглеждане на Лозанския договор, който определя границите между Гърция и Турция. Ердоган каза, че преговорите са интересни и се надява да се окажат плодотворни. Но вместо да повтори призива си, той заяви пред членовете на мюсюлманската общност, че договорът трябва да се изпълнява и че той гарантира техните права. Иракските правителствени сили са установили пълен контрол над границата между Ирак и Сирия, след като са изтласкали от района бойците на „Ислямска държава“, предаде ТАСС. Иракската телевизия Al Mayadeen оповести, че милициите, подкрепяни от армията, са завършили военната операция по установяване на контрол над границата. \r\nВ края на ноември командването на Въоръжените сили на Ирак започна операция за прочистване на районите в провинциите Анбар, Салах ад Дин и Нинава от бойците на джихадистката групировка. Премиерът Хайдер ал Абади заяви, че със завършването на тази фаза на кампанията ще бъде обявена окончателната победа над джихадистите в Ирак.  Според севернокорейските медии готвещият  посещение в страната заместник-генералния секретар на ООН по политическите въпроси Джефри Фелтман е изразил готовност да намали напрежението на корейския полуостров, предава  Reuters.\r\nСеверна Корея съобщава, че Фелтман е признал негативните последици от санкциите върху хуманитарната помощ и е добавил, че има намерение тя да бъде подновена.", "date": "2017.12.09", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2017/12/09/2465615/inzh-doncho-atanasov-api-ima-dobro-zimno-poddarzhane-izpitanieto-idva-ot-ogromniya-trafik-na-tezhkotovarni-avtomobili.html", "text": "АПИ има добро зимно поддържане, изпитанието идва от огромния трафик на тежкотоварни автомобили. Това каза инж. Дончо Атанасов, председателят на УС на АПИ в предаването „Седмица“ по Дарик радио. „Най-актуалният обект в момента е Поморие – Ахелой, от гледна точка това, че трябва да бъде пуснат в началото на летния сезон. Там през лятото е наистина ужасно. Като Агенция успяхме и направихме далечните обходи на Бургас. Буквално за 30 денонощия направихме пътен възел „Българово“, който е на магистралата – 7-8 км преди Бургас. Оттам през Каблешково и Тънково се отива директно в Слънчев бряг.  В дясното направление е минава по обхода Камено, „Меден рудник“ и се отива в Созопол. Това разтовари доста от трафика“, обясни инж. Атанасов. „През зимата строим, тъй като в момента правим изкопи и насипи, използваме всеки добър ден да строим. Вдигнем ли конструкцията не е проблем асфалтовите зони. По-тежки са екологичните зони, те ще ни отнемат повече време“, добави той. \r\nВъв връзка със снегопочистването в проходите „Петрохан“ и „Троян Кърнаре“, инж. Атанасов заяви: „Няма случай, в който да сме затваряли „Петрохан“. Той беше затворен за около 24 часа поради това, че листата не бяха опадали, падна сняг около 30 см, това натроши вековните букови гори като кибритени клечки. Всичко това беше на пътя“. „Друг е случаят с „Троян Кърнаре“ и преди 1989 г. беше затварян всяка зима, тъй като поддържането през зимния период е изключително скъпо. Трафикът не е голям, но в момента го удържаме, тъй като въпреки всичко той е за Ловеч, Троян, Пловдив, Карлово, Калофер“, поясни той. По думите му най-лекият проход е „Хаинбоаз“, но най-високата му точка е около 500 м. там проблем създава тежкотоварният трафик, тъй като на денонощие преминават около 4500 ТИР-а и постоянно се увеличават“, каза още той. \r\n„Стигаме до проблема със зимното поддържане. Агенцията има добро зимно поддържане от гледна точка на очакванията на хората при зимно време да карат на асфалт. Това е много тежко изпитание, то идва от огромния трафик от тежкотоварни автомобила, преминаващи през България“, поясни инж. Дончо Атанасов. \r\nВъв връзка с кипарисите, които бяха посадени на АМ „Тракия“ край Карнобат, инж. Атанасов заяви: „ Това място е най-опасното от гледна точка на снегонавявания за автомагистралата. Искаме да пробваме, това са около 3-4 м. кипариси. Отзад има бали, част от тях беше открадната преди два дни. Пари се дават от бюджета. Крадат се знаци, мантинели“, обясни той.", "date": "2017.12.09", "title": "Инж. Дончо Атанасов: АПИ има добро зимно поддържане, изпитанието идва от огромния трафик на тежкотоварни автомобили"}
{"url": "http://www.focus-news.net/news/2017/12/09/2465616/premierat-na-irak-obyavi-kraya-na-voynata-sreshtu-islyamska-darzhava.html", "text": "Премиерът на Ирак Хайдер ал Абади обяви края на войната срещу джихадистката групировка „Ислямска държава“ на територията на страната, предаде AFP. „Нашите сили са поели пълен контрол над границата със Сирия и в тази връзка обявявам края на войната срещу „Ислямска държава“, каза Абади на пресконференция в Багдад. \r\nВ граничната зона се намираха последните територии под контрола на джихадистите, след като загубиха Рава през ноември. \r\nИзявлението на иракския премиер идва два дни след като руската армия оповести, че е изпълнила мисията си и е победила \"Ислямска държава\" в съседна Сирия.  Калина Жекова", "date": "2017.12.09", "title": "Премиерът на Ирак обяви края на войната срещу „Ислямска държава“"}
{"url": "http://www.focus-news.net/news/2017/12/09/2465617/pazardzhik-131-patni-narusheniya-za-edno-denonoshtie-sa-registrirani-v-oblastta.html", "text": "Активни действия по обезпечаване сигурността при провеждане на студентския празник - 8 декември, предприеха служители от ОДМВР-Пазарджик и районните управления в областта, съобщиха от ОДМВР. На територията на целия регион е проведена полицейска акция по контрол над участниците в пътното движение. Само през изминалото денонощие полицаите са установили общо 131 нарушения, за които са съставени 32 акта и 76 фиша. \r\nВчера следобед екипи на Районно управление на МВР-Пещера и участъка в Батак са спрели за проверка в района на местността „Превала” лек автомобил „Сеат”, управляван от Б. К., на 21 г., от Пещера. Заедно с него пътували 21-годишната А. Д. от Видин и Ш. Ш. от разградското село Недоклан. Водачът бил тестван с дрегер, като пробата му за употреба на наркотици се оказала положителна. От него са иззети три полиетиленови пликчета съдържащи марихуана и амфетамин. У спътника му Ш. Ш. органите на реда също открили пликче с канабис. Тримата младежи са задържани в ареста на Районно управление на МВР-Пещера, а по случая се водят полицейски производства.", "date": "2017.12.09", "title": "Пазарджик: 131 пътни нарушения за едно денонощие са регистрирани в областта"}
{"url": "http://www.focus-news.net/news/2017/12/09/2465618/premierat-boyko-borisov-priemame-balgarskoto-predsedatelstvo-na-saveta-na-es-kato-balkansko.html", "text": "Приемаме Българското председателство на Съвета на ЕС като Балканско. Това каза на пресконференция в Белград министър-председателят Бойко Борисов след работната среща между лидерите на Сърбия, България, Гърция и Румъния, предаде репортер на Агенция „Фокус“. „С колегите сме осъзнали едно, че колкото и да е силна една държава, сама не може да преодолява всички проблеми. Неслучайно колегата Ципрас каза, че амбициозните задачи, които си поставяме с нашето председателство не могат да станат само с усилията на България. Затова го приемаме като балканско председателство. Всички ние имаме нужда от този спокоен регион. Неслучайно казах, че нашите усилия и това че сме 4-ма няма нищо общо с Вишеградската четворка. Поне аз винаги съм поставял, че като членове на НАТО сме лоялни партньори, но нашето сърце това е Европа, това е Брюксел“, заяви Борисов. По думите му независимо, че е много модерно да се говори за бюрокрацията в Брюксел, са убедени, че по-добър път няма. Нашите усилия не са да преодоляваме някого в Брюксел, не са да правим нещо, което колегите в Германия, Франция, Холандия правят. Точно обратното – ние сме държави, които отчитаме, че тези, които са донорите и дават много пари в европейския бюджет и чрез фондовете, правят по-добро място за живот страните ни, просто трябва да отчитаме техните заслуги. Никой не може да свърши нашата работа. Затова помъдрели с опита си, със знанията си, с това, което имаме като план – защо да е против Брюксел или Германия или Франция, че искаме да направим нашите пристанища, жп линии, магистрали конкурентоспособни. Това плюс за техния бизнес“, подчерта Борисов и уточни, че четирите страни помагат на Европа. „Само преди 20 години се биехме на Балканите. Още има такива места в Балканите, че те могат да избухнат всеки момент. Имаме американски бази, руски бази и конфликтът е готов. Имаме мюсюлманско население и християнско. Една искра и знаем какво следва. Не искаме да сме пасивни и да чакаме какво великите сили ще решат за нас. По-богатите държави могат да инвестират само когато е гарантирано върховенството на закона и политическата стабилност. Тук няма по-голям или по-малък. Искаме да помогнем на Брюксел при взимането на решения, а не да поставяме ултиматум. Да си напишем ние домашното и тогава да кажем какво предлагаме. Разбира се, тяхна воля е дали да го приемат“, каза още Бойко Борисов.", "date": "2017.12.09", "title": "Премиерът Бойко Борисов: Приемаме Българското председателство на Съвета на ЕС като Балканско"}
{"url": "http://www.focus-news.net/news/2017/12/09/2465619/delegatsiya-na-ruskata-istoricheska-obshtnost-vodena-ot-knyaz-nikita-lobanov-rostovskiy-podnese-tsvetya-na-pametnika-na-tsar-osvoboditel-po-povod-140-godini-ot-plevenska-epopeya.html", "text": "Делегация на руската историческа общност, водена от княз Никита Лобанов-Ростовский поднесе цветя на паметника на Цар Освободител Александър II по повод 140 години от Плевенска епопея, предаде репортер на Агенция „Фокус“. Делегацията е в България по повод кръглата годишнина от Освобождението на Плевен от турско робство и ще се включи в тържествата по повод празника. Делегацията е у нас по покана на Румен Петков, председател на Инициативния комитет в Плевен за отбелязване на годишнината. Сред гостите от Русия са ръководителят на Руското историческо общество Юрий Петрович и Алексей Громико, внук на известния политик Андрей Громико и други. Гостите честитиха празника на Плевен и изразиха признателност към подвига на руските солдати. От българска страна на събитието присъстваха председателят на АБВ Константин Проданов, който поздрави с добре дошли руските гости в България. Почит към подвига на жертвалите се за българската свобода отдадоха и историкът акад. Георги Марков, както и редица общественици. \r\nДеница КИТАНОВА", "date": "2017.12.09", "title": "Делегация на руската историческа общност, водена от княз Никита Лобанов-Ростовский поднесе цветя на паметника на Цар Освободител по повод 140 години от Плевенска епопея"}
{"url": "http://www.focus-news.net/news/2017/12/09/2465620/srabskiyat-prezident-aleksandar-vuchich-rusiya-e-priyatel-na-sarbiya-no-stranata-ni-varvi-po-svoya-evropeyski-pat-i-nyama-da-podkopavame-vzaimootnosheniyata-si-s-drugi-darzhavi.html", "text": "Сърбия върви по своя европейски път. Това каза на пресконференция резидентът на Сърбия Александър Вучич след работната среща между лидерите на Сърбия, България, Гърция и Румъния, предаде репортер на Агенция „Фокус“. „Много лидери на ЕС не крият, че когато аз разговарям с руските колеги, гледат към нас, но някои хора като отидат в Москва забравят откъде са дошли. Аз не забравям. Сърбия върви по своя европейски път. Русия е приятел на Сърбия и ще поддържаме добрите взаимоотношения, но това няма нищо общо с пътя, по който върви Сърбия. Сърбия иска да поддържа военния си неутралитет. Искаме да си изградим собствена армия, която да гарантира нашата сигурност. Тук никой не трябва да забравя, че ситуацията е различна, защото Сърбия бе атакувана през 1999 г. Случаят на Сърбия е малко по-различен от този в останалите държави. Всички добре разбираме ситуацията на сръбските граждани. Вярвам, че можем да намерим решенията на нашите проблеми по пътя към Европа. Трябва все по-ясно да обясняваме положителните аспекти на нашия европейски път. Някои хора в Европа вярват, че имат правото да ни поучават, но забравят, че хората в Сърбия добре знаят кой повлия на процесите, които доведоха до отнемането на части от териториите на Сърбия. Затова страната ни много внимателно се стреми да опазва стабилността и мира в региона. Мисля, че след като дойдохте от своите столици и отседнахте в различните хотели, имахте възможност да видите строителството, което се случва в Белград и икономическият прогрес, който е видим. Няма да подкопаваме взаимоотношенията с други държави, които имаме от десетилетия.", "date": "2017.12.09", "title": "Сръбският президент Александър Вучич: Русия е приятел на Сърбия, но страната ни върви по своя европейски път и няма да подкопаваме взаимоотношенията си с други държави"}
{"url": "http://www.focus-news.net/news/2017/12/09/2465621/sergey-stanishev-pes-debatat-v-ep-za-priemaneto-na-balgariya-v-shengen-ima-za-tsel-da-popravi-krayna-nespravedlivost.html", "text": "Дебатът в Европейския парламент (ЕП) за приемането на България в Шенген има за цел да поправи крайна несправедливост. Това каза в интервю за Радио „Фокус“ евродепутатът и президент на Партията на европейските социалисти (ПЕС) Сергей Станишев. По негови думи механизмът за проверка и сътрудничеството не трябва да се обвързва с Шенгенското споразумение и не може да служи за аргумент на Европейската комисия страната ни да стои извън ядрото на интеграционните зони. \r\n„Очевидно е нужен още натиск и ние трябва много категорично да заявим, като страна, че двойният стандарт е неприемлив. Това е, което подрива доверието в Европейския съюз, защото ние, българите, не сме глупаци и разбираме, че това обвързване на Шенген с механизма за проверка и сътрудничество е абсолютно несправедливо. Шенген си има много ясни критерии, те са записани и ние сме ги изпълнили през 2011 година. Как да имат доверие от българските граждани към Европейския съюз, когато виждат, че самият Европейски съюз не спазва своите правила“, коментира Сергей Станишев и допълни, че Европейският съюз нарушава сам основните си принципи. \r\nСпоред него, предстоящият в сряда дебат в ЕП за влизането на България, Румъния и Хърватия в Шенген е последната възможност преди Българското председателство на съвета на ЕС да се отправи силно политическо послание от Европарламента към Европейския съвет. Сергей Станишев заяви също, че в обозримо бъдеще темата за Шенгенското пространство трябва да се превърне в приоритетна за българските държавници и едва след това да се мисли за Еврозоната.", "date": "2017.12.09", "title": "Сергей Станишев, ПЕС: Дебатът в ЕП за приемането на България в Шенген има за цел да поправи крайна несправедливост"}
{"url": "http://www.focus-news.net/news/2017/12/09/2465622/fox-news-14-chlenki-na-saveta-za-sigurnost-na-oon-razkritikuvaha-reshenieto-na-sasht-za-erusalim.html", "text": "На извънредно заседание на Съвета за сигурност на ООН представителите на 14 страни-членки разкритикуваха решението на президента на САЩ Доналд Тръмп да признае Ерусалим за столица на Израел, предаде Fox News. \r\nТова не е първият случай, когато Вашингтон остава изолиран в подкрепата си към своя най-близък съюзник Израел в Съвета за сигурност. През последните десетилетия САЩ са се възползвали многократно от правото си на вето върху резолюции, за които считат, че биха навредили на Израел. \r\nНа последното заседание обаче единодушна критика срещнаха действията на САЩ, които според международната общност очевидно нарушават резолюциите на ООН. Решението за Ерусалим, според тях, трябва да се вземе двустранно от самите израелци и палестинци в рамките на мирни преговори.  Калина Жекова", "date": "2017.12.09", "title": "Fox News: 14 членки на Съвета за сигурност на ООН разкритикуваха решението на САЩ за Ерусалим"}
{"url": "http://www.focus-news.net/news/2017/12/09/2465623/rumanskiyat-premier-mihay-tudose-v-nachaloto-na-mart-v-bukuresht-shte-e-sledvashtata-ni-savmestna-sreshta-s-balgariya-gartsiya-i-sarbiya.html", "text": "Искам да оповестя, че останалите ми колеги и приятели се съгласиха, че в началото на март в Букурещ ще е следващата ни съвместна четиристранна среща на високо равнище. После през май, преди тази в София, ще имаме още една в Гърция. Това каза румънският премиер Михай Тудосе на пресконференция след работната среща с лидерите на България, Сърбия и Гърция, предаде репортер на Агенция „Фокус“. „Не искаме тези срещи да са нещо особено и отличаващо се, а да са регулярни и да носят важни послания“, посочи той. „Доста дълго време разговаряхме по общите ни теми и решихме, че по-често трябва да има съвместни четиристранни срещи и между нашите министри“, обясни Михай Тудосе. „И четирите държави си имат предизвикателства, но осъзнахме, че няма нито един проблем, който да не можем да преодолеем и да не намерим решение. С тези наши сбирки можем да хармонизираме позициите си и да намираме общи решения“, заяви румънският премиер. „Можем да помогнем за интегрирането на Сърбия в ЕС, защото тя граничи с България, Сърбия и Румъния. Сръбското интегриране може да стане чрез обща инфраструктура и обмен на студенти между държавите. Ще спомогнем за улесняването на техния европейския път“, каза още той.", "date": "2017.12.09", "title": "Румънският премиер Михай Тудосе: В началото на март в Букурещ ще е следващата ни съвместна среща с България, Гърция и Сърбия"}
{"url": "http://www.focus-news.net/news/2017/12/09/2465624/mvr-neutralizirana-e-organizirana-prestapna-grupa-za-razprostranenie-na-narkotitsi-v-radomir-i-pernik.html", "text": "Неутрализирана е организирана престъпна група за разпространение на наркотици в Радомир и Перник. Това съобщиха от пресцентъра на МВР. Спецоперацията на ГДБОП, ОДМВР – Перник и Дирекция „Жандармерия“ е проведена под наблюдението на Специализираната прокуратура. На четирима участници в групата са наложени мерки за задържане до 72 часа, повдигнати са им обвинения. \r\nСпециализираната полицейска операция е проведена на 8 декември в Радомир и Перник. Съвместните действия са реализирани от служители на ГД „Борба с организираната престъпност“, ОДМВР – Перник и Дирекция „Жандармерия“ под наблюдението на Специализираната прокуратура. На задържаните четирима участници в организирана престъпна група за разпространение на наркотици на територията на двата града са повдигнати обвинения. \r\nСъбраните до момента доказателства сочат, че групата е разпространявала организирано различни видове наркотици от април 2017 г. При извършените претърсвания на осем адреса е установено, че два от тях (намиращи се в Радомир) са били използвани като депа за държане и разфасоване на дрога. В едното са намерени около 60 дози кокаин, над 140 дози амфетамини, над 100 – марихуана и 120 хапчета, чийто състав установява назначена експертиза. Иззети са и немалки количества неразфасовани марихуана и амфетамини, електронни везни и други доказателства за престъпната дейност на групата. \r\nКато второ депо участниците са използвали помещение в клуб за електронни игри, посетители на който са предимно тийнейджъри. Там са открити над 200 г марихуана, както и амфетамини. В дома на ръководителя на групата в Перник са намерени 15 000 лева, както и записки, в които са описани продажбите на наркотици и получените от тях пари. По време на полицейската операция един от членовете на групата направил опит да избяга, избивайки странична врата на клуба, но след кратко преследване е задържан. \r\nС постановления на прокурор от Специализираната прокуратура на четиримата обвинени е наложено задържане до 72 часа. На 10 декември 2017 г. в Специализирания наказателен съд ще бъдат внесени искания за „задържане под стража“ за всеки от тях. \r\nИзображения", "date": "2017.12.09", "title": "МВР: Неутрализирана е организирана престъпна група за разпространение на наркотици в Радомир и Перник"}
{"url": "http://www.focus-news.net/news/2017/12/09/2465625/tass-yuliya-timoshenko-prizova-za-osvobozhdavaneto-na-mihail-saakashvili.html", "text": "Бившият премиер на Украйна и лидер на парламентарната фракция на „Баткивщина“ Юлия Тимошенко призова украинския президент Петро Порошенко да освободи бившия губернатор на Одеска област и лидер на опозиционната партия „Движение на новите сили“ Михаил Саакашвили, предаде ТАСС. „Знам, че решението е взето от президента и  затова се обръщам именно към вас – незабавно отменете своите нареждания. Не позорете Украйна в очите на света и собствения си народ. Незабавно освободете Саакашвили“, пише Тимошенко във Фейсбук. Според нея, Порошенко в четвъртата си година на управление се е превърнал едновременно в президент, прокурор, парламент, правителство, съд и генерален продуцент на всички телевизионни канали в Украйна и вече хвърля зад решетките своите опоненти.  Калина Жекова", "date": "2017.12.09", "title": "ТАСС: Юлия Тимошенко призова за освобождаването на Михаил Саакашвили"}
{"url": "http://www.focus-news.net/news/2017/12/09/2465626/veliko-tarnovo-obnoveniyat-detski-otdel-na-chitalishtnata-biblioteka-v-svishtov-posreshtna-detsa-ot-dve-detski-gradini.html", "text": "Децата от група „Пчеличка“ и логопедичните групи на детските градини „Чиполино“ и „Радост“ посетиха обновения детски отдел на читалищната библиотека в Свищов. Това съобщиха от пресцентъра на Община Свищов. Децата се докоснаха до чудния свят на книгите, а чрез магията на словото пред тях оживяха герои от любими детски приказки. От ръководствата на двете детски заведения изказват благодарност на любезните домакини за отзивчивостта и споделените мигове.", "date": "2017.12.09", "title": "Велико Търново: Обновеният детски отдел на читалищната библиотека в Свищов посрещна деца от две детски градини"}
{"url": "http://www.focus-news.net/news/2017/12/09/2465627/blagoevgrad-zapochva-nay-obichanata-initsiativa-ot-detsata-v-grada-chasat-na-prikazniya-razkazvach.html", "text": "Фоайето на Община Благоевград за поредна година ще се превърне в приказен кът за най-малките жители и гости на града. Това съобщиха от пресцентъра на Общината. В понеделник / 11 декември/ от 18.00 часа ще бъде поставено началото на една от най- очакваните инициативи – „Часът на приказния разказвач“. Около камината, с топло мляко, чай и бисквити, децата ще могат да чуят любими приказки, пресъздадени от звездни разказвачи. Първата приказка от поредицата ще бъде „Новите дрехи на царя“ от Ханс Кристиан Андерсен. В своя прочит на приказката, талантливите актьори от Драматичен театър „Проф. Енчо Халачев“ ще включат и децата на Благоевград. \r\nМного изненади и вълшебства очакват децата и техните родители по време на инициативата на Община Благоевград „Часът на приказния разказвач“. До 15 декември, всяка вечер от 18.00 часа фоайето на Общината, ще се превръша в декор от приказка. Целта на обичаното събитие е да популяризира приказките и да възпита в малчуганите интерес към книгите.  \r\nЗа последния ден е предвидено четене на приказка за най-малките и закриване на инициативата, с участието на кмета на Благоевград д-р Атанас Камбитов.", "date": "2017.12.09", "title": "Благоевград: Започва най-обичаната инициатива от децата в града - „Часът на приказния разказвач“"}
{"url": "http://www.focus-news.net/news/2017/12/09/2465628/es-ne-tryabva-da-okazva-natisk-nad-chehiya-zaradi-bezhantsite-zayavi-noviyat-premier-na-chehiya.html", "text": "Европейският съюз не трябва да оказва натиск над Чехия заради отказа й да предоставя убежище на бежанци, тъй като това може да подсили крайно настроените партии в страната. Това заяви новоназначеният за премиер на Чехия Андрей Бабиш, цитиран от Reuters. \r\nВ четвъртък Европейската комисия оповести, че ще съди Полша, Унгария и Чехия заради отказа им да изпълняват задълженията си по приема на бежанци. \r\nБабиш, чието правителство на 13 декември ще бъде назначено от президента Милош Земан, заяви в интервю за вестник Pravo: „ЕК може да оттегли иска си във всеки един момент. Трябва да преговаряме за това и да предложим различни модели, като охраняване на границите или подпомагане на други държави. Ние обаче не искаме никакви бежанци.“  Калина Жекова", "date": "2017.12.09", "title": "ЕС не трябва да оказва натиск над Чехия заради бежанците, заяви новият премиер на Чехия"}
{"url": "http://www.focus-news.net/news/2017/12/09/2465629/delegatsiya-na-ruskata-istoricheska-obshtnost-vodena-ot-knyaz-nikita-lobanov-rostovskiy-pochete-pametta-na-zaginalite-meditsi-v-rusko-turskata-osvoboditelna-voyna.html", "text": "Делегация на руската историческа общност, водена от княз Никита Лобанов-Ростовский, почете паметта на загиналите медици в Руско-турската освободителна война, предаде репортер на Агенция „Фокус“. Руските гости поднесоха цветя и венци пред Докторския паметник в памет на загиналите медицински работници в Руско-турската война от 1877 – 1878 г. Делегацията е в България по повод кръглата годишнина от Освобождението на Плевен от турско робство по покана на Румен Петков, председател на Инициативния комитет в Плевен за отбелязване на годишнината. Сред гостите от Русия са ръководителят на Руското историческо общество Юрий Петрович и Алексей Громико ,внук на известният политик Андрей Громико.  \r\nДеница КИТАНОВА", "date": "2017.12.09", "title": "Делегация на руската историческа общност, водена от княз Никита Лобанов-Ростовский, почете паметта на загиналите медици в Руско-турската освободителна война"}
{"url": "http://www.focus-news.net/news/2017/12/09/2465630/pazardzhik-otkriha-monument-pred-chitalishte-videlina-v-grada.html", "text": "Читалище „Виделина“ е основано в Пазарджик през 1862 година, когато вече е създадена Първа българска легия, а нашият национален герой Васил Левски се отдава завинаги на революционната борба, каза при откриването на монумент по повод 155 години от създаването на читалището Петко Гайтанджиев от Инициативния комитет за поставяне на монумента, предаде репортер на Радио „Фокус“ – Пазарджик. „Можем да се гордеем с тези, на които сме потомци, с това, че „Виделина“ е просъществувала и ще направим всичко за запазване на своята национална идентичност“, каза още Гайтанджиев. Монументът, поставен пред читалището, представлява отворена книга, на която са имената на идейните вдъхновители за създаването на читалището – Станислав Доспевски, Кара Никола Ангелов и Стефан Захариев. Изписани са и имената на учредителите на културната институция – Костадин Пенов, Атанас Стоянов, Тома Ангелов, Костадин Спасов, Петър Пенчев, Никола Петков, Петър Матакиев, Михо Стефанов, Димо Шарладжиев. На паметния знак е изписан и възгласът на Станислав Доспевски „Да бъде видело!“, който дава името на читалището. Родолюбивата инициатива е реализирана с помощта на дарители.\r\nВаня НИКОЛОВА", "date": "2017.12.09", "title": "Пазарджик: Откриха монумент пред читалище „Виделина“ в града"}
{"url": "http://www.focus-news.net/news/2017/12/09/2465631/premierat-boyko-borisov-ako-samo-s-liderite-na-sarbiya-gartsiya-i-rumaniya-si-zagovorim-za-istoriyata-30-godini-nazad-ne-mogat-da-ni-raztarvat-istoriyata-e-za-istoritsite.html", "text": "Нашето министерство вчера също категорично каза, че сега да се връщаме към международни договори и спогодби не е никак добър тон. нито е градивно за Балканите. Това каза на пресконференция в Белград министър-председателят Бойко Борисов след работната среща между лидерите на Сърбия, България, Гърция и Румъния във връзка с Лозанския договор, предаде репортер на Агенция „Фокус“. „Ами ние само четиримата, ако си заговорим за историята 30 години назад и трябва да си тръгнем на мига. Няма да могат да ни разтърват. Така че историята е за историците, а ние да се опитаме на нашите народи да им осигурим просперитет, доходи и да се радват. Прекрасен град е Белград, прекрасен Букурещ, Солун, София, ски курорти, морета реки“, коментира Борисов и подчерта, че това богатство са длъжни да го направят да работи за хората, а не за трети страни.", "date": "2017.12.09", "title": "Премиерът Бойко Борисов: Ако само с лидерите на Сърбия, Гърция и Румъния си заговорим за историята 30 години назад, не могат да ни разтърват – историята е за историците"}
{"url": "http://www.focus-news.net/news/2017/12/09/2465632/gratskiyat-premier-aleksis-tsipras-mozhe-bi-2018-g-shte-dovede-do-polozhitelna-razvrazka-v-diskusiite-sas-skopie-ako-makedonskoto-pravitelstvo-sashto-predprieme-stapki-napred.html", "text": "Искам да използвам възможността да повдигна един въпрос, с който от години се опитваме да се справим, свързан със Скопие. Може би 2018 година ще доведе до положителна развръзка в тези дискусии, ако правителството в Скопие също предприеме положителни стъпки напред към разрешаването на този проблем заедно с нас. Това каза гръцкият премиер Алексис Ципрас на пресконференция след работната среща с лидерите на България, Сърбия и Румъния, предаде репортер на Агенция „Фокус“. „Ако те продължават с реториката, че са единствените наследници на Александър Велики това няма да бъде добре. Трябва да гледат различно на нещата“, заяви той. „Ако престанат с тези изяви, аз ще съм първият, който ще се приближи към обща позиция. Това, което ни разделя е много по-малко от това, което ни обединява“, коментира Алексис Ципрас. „Целта, която сме си поставили по темата, изисква усилия от всяка една от участващите страни, и ясни позиции по важните въпроси“, уточни гръцкият премиер. „Ние, четирите страни, които сме се събрали днес, сме убедени, че трябва да предприемем необходимите големи и смели крачки в този момент, за да може 2018 година да бъде ключова за държавите ни, за Балканския регион, за ЕС, но най-вече за гражданите ни“,  каза още той.", "date": "2017.12.09", "title": "Гръцкият премиер Алексис Ципрас: Може би 2018 г. ще доведе до положителна развръзка в дискусиите със Скопие, ако македонското правителство също предприеме стъпки напред"}
{"url": "http://www.focus-news.net/news/2017/12/09/2465633/ministar-nikolay-nankov-shte-poseti-hitrino.html", "text": "Утре - неделя, 10 декември 2017 г., министърът на регионалното развитие и благоустройството Николай Нанков ще посети село Хитрино по повод една година от трагедията след влаковата експлозия в селото. Това съобщиха от пресцентъра на Министерството на регионалното развитие и благоустройството. Министър Нанков ще се срещне с жители на населеното място. При обиколката си той ще бъде придружаван от областния управител на Шумен проф. Стефан Желев и председателя на Камарата на строителите в България Николай Станков.\r\nОколо 11.30 ч. в центъра на Хитрино министър Нанков ще даде брифинг за представителите на медиите.", "date": "2017.12.09", "title": "Министър Николай Нанков ще посети Хитрино"}
{"url": "http://www.focus-news.net/news/2017/12/09/2465634/afp-chetirima-ukrainski-voynitsi-sa-zaginali-pri-srazheniya-v-iztochna-ukrayna.html", "text": "Четирима украински войници са загинали в резултат на артилерийски обстрел от подкрепяните от Русия бунтовници в района на източния град Донецк, предаде AFP. \r\n„Ситуацията в зоната на антитерористичната операция се влоши“, се казва в изявление на армията. В него се добавя, че сблъсъците са ранени още двама войници.", "date": "2017.12.09", "title": "AFP: Четирима украински войници са загинали при сражения в Източна Украйна"}
{"url": "http://www.focus-news.net/news/2017/12/09/2465635/andrey-kovachev-gerbenp-tryabva-deystviya-i-realni-proekti-da-pokazhat-na-evropa-che-balkanite-varvyat-kam-regionalnata-integratsiya.html", "text": "Трябва действия и реални проекти да покажат на Европа, че Балканите вървят към регионалната интеграция, каза в предаването „Метроном“ на Радио „Фокус“ Андрей Ковачев, заместник-председател на групата на Европейската народна партия в Европейския парламент, по повод състоялия се в София форум за регионалната интеграция на Западните Балкани. „Тези действия и реални проекти ще покажат и на гражданите на тези страни, че Европа е при тях и че са също част от ЕС и някои от общите политики на ЕС да почнат да действат още преди те да са станали пълноправни членове, като например решаване на проблема с роуминга, участието на студенти от тези страни в програмата Еразъм и други“, коментира Андрей Ковачев.\r\nТой уточни, че на форума в София са обсъдени възможностите част от коридор № 8 в Македония, коридор № 10 в Сърбия и част от тол системата в България да бъдат финансиран от Световната банка. Андрей Ковачев допълни, че последните месеци Балканите дават положителни сигнали към европейските партньори в желанието да преодолеем противопоставянето на региона и желанието да бъде стабилен. Ковачев напомни, че в интерес на България е Балканите да се включат в ЕС.", "date": "2017.12.09", "title": "Андрей Ковачев, ГЕРБ/ЕНП: Трябва действия и реални проекти да покажат на Европа, че Балканите вървят към регионалната интеграция"}
{"url": "http://www.focus-news.net/news/2017/12/09/2465636/yambol-nad-260-starinni-moneti-i-drugi-predmeti-kakto-i-matalotarsach-i-samodelno-prisposoblenie-za-izstrelvane-na-patroni-sa-izzeti-ot-doma-na-36-godishen-mazh-ot-grada.html", "text": "Криминалисти от ОДМВР – Ямбол иззеха старинни монети и части от артефакти  от частен дом в областния град. Това съобщиха от пресцентъра на МВР. Полицейската операция за пресичане на незаконно придобиване, притежаване и трафик на културно-исторически ценности е проведена на 6 декември. В хода й са извършени процесуално-следствени действия в жилището на 36-годишен мъж от града. Оттам са иззети са над 260 старинни монети, книги, апликация и пръстен от различни епохи, както и маталотърсач и самоделно приспособление за изстрелване на патрони 22 калибър. Работата по документиране на престъпното деяние продължава в рамките на образуваното досъдебно производство.", "date": "2017.12.09", "title": "Ямбол: Над 260 старинни монети и други предмети, както и маталотърсач и самоделно приспособление за изстрелване на патрони, са иззети от дома на 36-годишен мъж от града"}
{"url": "http://www.focus-news.net/news/2017/12/09/2465637/dvama-dushi-sa-zaginali-a-16-sa-raneni-pri-katastrofi-prez-izminaloto-denonoshtie-v-stranata.html", "text": "16 души са ранени при катастрофи през изминалото денонощие, съобщиха от пресцентъра на МВР. В страната са станали 15 пътнотранспортни произшествия, при които има двама загинали. На територията на столицата са станали  174 леки и пет тежки пътни инцидента, при които има двама ранени.", "date": "2017.12.09", "title": "Двама души са загинали, а 16 са ранени при катастрофи през изминалото денонощие в страната"}
{"url": "http://www.focus-news.net/news/2017/12/09/2465638/nikolay-kostov-asotsiatsiya-na-sobstvenitsite-na-apteki-moratoriumat-za-novi-lekarstva-e-mnogo-kraen-vetoto-na-prezidenta-rumen-radev-e-pozitiven-akt.html", "text": "Мораториумът наистина иска преосмисляне, защото според мен е много краен. Това каза в интервю за Агенция „Фокус“ председателят на Асоциация на собствениците на аптеки Николай Костов във връзка с наложеното от президента Румен Радев вето върху мораториума за нови лекарства в бюджета на НЗОК за 2018 г. „Това би лишило наистина пациентите от достъп до иновативно лечение. Мисля, че решението на президента в голяма степен е позитивно, защото накара създателите на този акт да преосмислят позицията си – най-вече Здравната каса. Има други средства за контрол над разходите на Фонда“, заяви Костов. Според него в някаква степен се засяга конституционно право на гражданите, тъй като се ограничава достъпът до иновативно лечение. „Някои от тези молекули са наистина незаменими. Това не е добър ход, въпреки че се използва и от други държави и здравни каси. Въпреки че невинаги новите лекарства са по-добри от старите и невинаги са иновативни и въпреки всичко за мен това е краен вариант да се забрани заплащането на нови молекули от НЗОК. Има други средства – подобряване на контрола и политика на ограничаване на разходите като цяло“, допълни той и даде за пример прогенеричната политика. Според Николай Костов има основание за организираните протести в столицата. \r\nЛюба АЛЕКСИЕВА", "date": "2017.12.09", "title": "Николай Костов, Асоциация на собствениците на аптеки: Мораториумът за нови лекарства е много краен, ветото на президента Румен Радев е позитивен акт"}
{"url": "http://www.focus-news.net/news/2017/12/09/2465639/ministar-kiril-ananiev-i-ekipat-mu-shte-dadat-brifing-po-povod-vetoto-na-prezidenta-nad-paragraf-6-ot-zakona-za-byudzheta-na-nzok.html", "text": "От 17.00 часа министърът на здравеопазването Кирил Ананиев и екипът му ще дадат брифинг на тема наложеното от Президента на Република България вето върху параграф 6 от Закона за бюджета на Националната здравноосигурителна каса (НЗОК) за 2018 г. Това съобщиха от пресцентъра на Министерството на здравеопазването.", "date": "2017.12.09", "title": "Министър Кирил Ананиев и екипът му ще дадат брифинг по повод ветото на президента над параграф 6 от Закона за бюджета на НЗОК"}
{"url": "http://www.focus-news.net/news/2017/12/09/2465640/fox-news-gartsiya-balgariya-i-rumaniya-obeshtaha-da-podkrepyat-chlenstvoto-na-sarbiya-v-es.html", "text": "Премиерите на Гърция, България и Румъния обещаха да подкрепят членството на Сърбия в ЕС, като заявиха, че това ще увеличи стабилността на Балканите, предаде Fox News. \r\nНа среща в Белград с президента на Сърбия, лидерите на страните се съгласиха да засилят сътрудничеството в търговията и енергетиката и да подобрят транспортните връзки между балканските държави. \r\nГръцкият премиер Алексис Ципрас заяви, че „Сърбия повече не може да стои извън европейското семейство. „Трябва да сътрудничим и да подкрепим мира и стабилността на Балканите“, добави той. \r\nПремиерът на България Бойко Борисов на свой ред заяви, че „ за балканските държави няма по-добър път от европейския“. \r\nОт своя страна президентът на Сърбия Александър Вучич каза, че Сърбия върви по пътя към ЕС, но Москва остава неин „приятел“.", "date": "2017.12.09", "title": "Fox News: Гърция, България и Румъния обещаха да подкрепят членството на Сърбия в ЕС"}
{"url": "http://www.focus-news.net/news/2017/12/09/2465641/nikolay-chunchukov-kmet-na-rayon-iztochen-v-plovdiv-nad-600-garazhni-kletki-sa-premahnati-ot-mezhdublokovite-prostranstva-v-rayona-prez-2017-godina.html", "text": "Над 600 гаражни клетки са премахнати от междублоковите пространства в район „Източен“ в Пловдив през 2017 година. Това каза за Радио „Фокус“ – Пловдив районният кмет Николай Чунчуков. По думите му премахнатите гаражи са основно в кв. „Гладно поле“. „Едно от нещата, които започнахме през тази, а през следващата година ще завършим, е осигуряването на възможност за паркиране в междублоковите пространства. Това е възможно, след като предприехме премахването на гаражни клетки. На тяхно място ще бъдат изградени паркоместа и ще бъдат предоставени по новата наредба за паркиране за ползване на жителите на района, ако има желаещи“, посочи Чунчуков. Той каза още, че през 2017 година в междублоковите пространства в района са поставени 100 пейки.\r\nКато акцент в работата на районната администрация през тази година Чунчуков открои и осъществения ремонт на три подлеза, намиращи се на булевардите „Цариградско шосе“ и „Княгиня Мария Луиза“. „Наистина, те бяха в много лошо състояние. Преминаването през тях беше почти невъзможно. В момента подлезите са осветени, осигурено е преминаване“, коментира той.\r\nПо думите на районният кмет, друг осъществен важен проект през 2017 година е преместването на районната администрация на нов адрес – на бул. „Шести септември“ №274. „С това много улеснихме достъпа и начина на получаване на услуги от гражданите. Всички услуги, които гражданите имат нужда  да им бъдат предоставени, са на ниво партер. Така беше решен един дългогодишен проблем с трудноподвижни възрастни хора. В старата сграда администрацията се помещаваше на втория етаж и качването по стълби беше много неприятно за тях. Така че, едно от важните неща за нас през 2017 година е преместването на администрацията на нов адрес и осигуряването на нормален достъп за жителите на района“, подчерта Николай Чунчуков.\r\nРайонният кмет посочи, че сред задълженията на администрацията през годината са поддържане и ремонтиране на вътрешноквартални улици. „В края на годината успяхме да преасфалтираме ул. „Преспа“ в кв. „Изгрев“, кръстовището на ул. „Вратцата“. Изградихме нови тротоари и подменихме тротоарни настилки, които повече от 20 години не бяха ремонтирани“, обясни Чунчуков.\r\nТони МИХАЙЛОВ", "date": "2017.12.09", "title": "Николай Чунчуков, кмет на район „Източен“ в Пловдив: Над 600 гаражни клетки са премахнати от междублоковите пространства в района през 2017 година"}
{"url": "http://www.focus-news.net/news/2017/12/09/2465642/vazmozhni-sa-vremenni-prekasvaniya-na-programata-na-radio-fokus-plovdiv-poradi-tehnicheska-profilaktika.html", "text": "Възможни са временни прекъсвания на програмата на Радио „Фокус“ – Пловдив във времето от 15:00 ч. до 19:00 ч. поради техническа профилактика. В този интервал можете да слушате програмата ни онлайн на интернет страницата ни www.focus-radio.net.", "date": "2017.12.09", "title": "Възможни са временни прекъсвания на програмата на Радио „Фокус“ – Пловдив поради техническа профилактика"}
{"url": "http://www.focus-news.net/news/2017/12/09/2465643/inzh-borislav-krastev-op-organizatsiya-i-kontrol-na-transporta-v-plovdiv-shte-badat-podmeneni-informatsionnite-karti-na-vsichki-avtobusni-spirki.html", "text": "Ще бъдат подменени информационните карти на всички близо 350 автобусни спирки в град Пловдив. Това каза за Радио „Фокус“ – Пловдив инж. Борислав Кръстев, директор на ОП „Организация и контрол на транспорта“. По думите му основните причини за подмяната са три. „Голяма част от информационните табла, поставени през 2015 година, са премахнати в резултат на вандалски прояви или пътнотранспортни произшествия. Освен това, в периода от 2015 до днешна дата, имаше и промяна в транспортната схема на града. Затова беше взето решение да се пристъпи към постепенна подмяна на липсващите, увредените и вече неактуални табели с карти. Общо взето, обемът на работа е 314 концесионни спирки, плюс 22 заслона, които в момента ОП „Организация и контрол на транспорта“ поставя по сключен с изпълнителя договор“, коментира инж. Борислав Кръстев. Той обясни, че картите на автобусните спирки предоставят няколко вида информация – цялата транспортна схема с автобусите и техните маршрути, обозначено е местоположението на гледащия, като допълнително са посочени най-близките туристически атракции, които са и характерни за град Пловдив. Същата информация е налична на картите и на английски език.\r\n„По принцип по-голямата част от вече поставените заслони са съгласно концесионния договор. Там ангажимента да ги поддържа е на самия концесионер. Тези, които в момента предприятието поставя са ангажимент на Община Пловдив. Вече е въпрос на решение да се прецени дали ще бъдат предадени като инфраструктура към районните кметства или ще бъдат записани в активите на нашето предприятие. Това ще е ясно, когато договорът бъде приключен, бъде отчетен счетоводно и има съответните указания как да бъде заведена изградената инфраструктура. Практиката сочи, че обикновено инфраструктурата се завежда за стопанисване и опазване от районните кметства“, обясни инж. Борислав Кръстев.\r\nТони МИХАЙЛОВ", "date": "2017.12.09", "title": "Инж. Борислав Кръстев, ОП „Организация и контрол на транспорта“ в Пловдив: Ще бъдат подменени информационните карти на всички автобусни спирки"}
{"url": "http://www.focus-news.net/news/2017/12/09/2465644/der-spiegel-protesti-pred-sgradata-na-amerikanskoto-posolstvo-v-berlin-demonstranti-izgoriha-izraelski-znamena.html", "text": "Около 1,2 хил. души се събраха пред сградата на дипломатическото представителство на САЩ в Берлин, разположена в самото сърце на федералната столица, за да изразят протеста си срещу решението на американския президент Доналд Тръмп да признае официално Ерусалим за столица на Израел, макар и да не поясни в речта си дали има предвид западната част или целия град, отбелязва водещото издание Der Spiegel.\r\nПо данни на полицията при акцията, проведена във вечерните часове на петък, се е стигнало до безредици. Демонстрантите са изгорили демонстративно няколко знамена на Израел. Пострадали няма.\r\nУточнява се, че на протеста са издигани турски, палестински и сирийски флагове.Тереза Герова", "date": "2017.12.09", "title": "Der Spiegel: Протести пред сградата на американското посолство в Берлин – демонстранти изгориха израелски знамена"}
{"url": "http://www.focus-news.net/news/2017/12/09/2465645/dimitar-margaritov-kzp-nyakolko-sa-obazhdaniyata-za-studentskiya-praznik.html", "text": "Единични са постъпилите сигнали в Комисията за защита на потребителите (КЗП) във връзка с 8 декември, заяви председателят Димитър Маргаритов в предаването „Седмицата” на Кирил Вълчев по „Дарик” радио, съобщиха от пресцентъра на КЗП. \r\n„Установихме, че в Банско много малко звезден хотел се е рекламирал като малко по-звезден. Студентите бяха разочаровани, че условията са мизерни”, даде пример Маргаритов и обясни, че това е нелоялна търговска практика.  По случая е извършена проверка, а засегнатите биха могли да потърсят обезщетение след влизането в сила на заповедта на Комисията. „Ако не го получат доброволно, на базата на нашето решение могат да предявят претенция пред съда”, добави председателят. \r\nКомисията е съдействала и на студенти, настанени в хотел в Семково, да получат печки, след като са сигнализирали за студени стаи. Имало е и оплакване, че в салона за хранене се пуши, като сигналът ще бъде предаден на РЗИ за извършване на проверка. Голяма част от резервациите са за двудневен престой, по според Маргаритов празникът до момента протича спокойно на фона на официалните данни, че около 25 000 студенти тази година ще ползват туристически услуги. \r\nВъв връзка с пазаруването за Коледните и Новогодишните празници Маргаритов коментира осъществяваният от Комисията контрол по отношение на най-честите трикове при намаленията – неясен процент намаление и неосигурени наличности спрямо обема на направената реклама. „Ние се хващаме за това, което е заблудило потребителя. В обекта го е накарал да влезе бомбастичният процент намаление, независимо от думата „до”, той очаква, че там ще има стоки с 70% намаление, например. А това не е така, с едно-две изключения. Ние трябва да направим обективната преценка потребителят въведен ли е в заблуждение с такъв анонс. Когато в един търговски обект има анонсирано до 50, 60, 70 или повече процента намаление и има балансирано разпределение в тези проценти на различните групи стоки, които са намалени, не би било проблем. И това е масовият случай съгласно статистиката”, подчерта председателят. Маргаритов каза, че понякога е трудно да се прецени дали е налице нарушение или – не, но затова и комисията е колективен орган и решенията се взимат с единодушие или с мнозинство. „Надявам се да сме намерили умерената линия, по която да правим разграничителния критерий”, добави той и посочи, че за периода от май до октомври от 24 решения на ВАС, произнесени по спорове между КЗП и търговци, 22 са в полза на контролния орган. \r\nВ отговор на констатацията на водещия, че за големите търговци и най-високата по закон санкция не действа възпиращо за повторно извършване на нарушение, Маргаритов изрази позицията си, че нелоялните търговски практики следва да бъдат санкционирани с процент от оборота. „Ние винаги се стремим, когато съобразяваме какъв процент потенциално потребители биха могли да бъдат засегнати от нелоялна практика, да се насочим към максимума. Много често съдът, независимо от това, че потвърждава правилността на нашето решение, намалява размера на определената от нас санкция, например от 30 000 лв. на 20 000 лв. Според мен, трябва да се мисли по посока възприемане на модела на Комисията за защита на конкуренцията – процент от оборота”, коментира той.", "date": "2017.12.09", "title": "Димитър Маргаритов, КЗП: Няколко са обажданията за Студентския празник"}
{"url": "http://www.focus-news.net/news/2017/12/09/2465646/prof-georg-kraev-vav-vreme-na-industrializatsiya-na-koleda-vse-pak-sme-sahranili-traditsionnata-survachka.html", "text": "Във времето на индустрия на коледни предмети и превръщането на Дядо Коледа в продукт на поп-културата, все пак сме съхранили традиционната сурвачка, каза проф. Георг Краев, експерт по фолклорни изкуства, в предаването „Метроном“ на Радио „Фокус“. „Българската сурвачка, както всичко в класическия ни фолклор, има биосоциален признак, или казано човешки - бива мъжка и женска. Мъжката бива със специфичната за онова, което краси в крайна сметка мъжа, а женската с онова, което я прави жена. Сурвачката е един от образите, на онова което е световното дърво, както и един от символите на плодородието. Старият българин не е знаел, че годината е нова, но е знаел, че е сурва и че е весела“, обясни проф. Георг Краев. Той каза, че Сурва идва от сурово, което трябва да стане варено, за да стане култура и по таза причина се е налагало сурвакането, което е един от красивите и съхранени до днес обреди.", "date": "2017.12.09", "title": "Проф. Георг Краев: Във време на индустриализация на Коледа, все пак сме съхранили традиционната сурвачка"}
{"url": "http://www.focus-news.net/news/2017/12/09/2465647/afp-koptskiyat-patriarh-otmeni-sreshta-s-vitseprezidenta-na-sasht.html", "text": "В знак на несъгласие с решението на Доналд Тръмп да признае Ерусалим за столица на Израел, коптският патриарх Тавадрос II отмени срещата с вицепрезидента на САЩ Майкълк Пенс, която трябваше да се състои по-късно този месец в египетската столица Кайро, предава AFP. \r\nРешението на американския президент Доналд Тръмп „не зачита чувствата на милиони араби\", се казва в изявление на църквата, в което се допълва, че Тавадрос II няма да приеме Пенс на аудиенция.Тереза Герова", "date": "2017.12.09", "title": "AFP: Коптският патриарх отмени среща с вицепрезидента на САЩ"}
{"url": "http://www.focus-news.net/news/2017/12/09/2465648/aleks-aleksiev-tsbchi-priznavaneto-na-erusalim-za-stolitsa-na-izrael-ne-samo-che-ne-e-greshka-no-e-tryabvalo-da-stane-predi-mnogo-godini.html", "text": "Признаването на Ерусалим за столица на Израел, не само че не е грешка, но е трябвало да стане преди много години. Това каза в предаването „Метроном“ на Радио „Фокус“ Алекс Алексиев, председател на Центъра за балкански и черноморски изследвания, като допълни, че Ерусалим винаги е била и ще продължи да бъде столица на Израел. Алексиев уточни, че предстои процесите да се уталожат, и то доста бързо. „Това, което правят европейците като си затварят очите, нищо няма да промени. Ако се играе с открити карти, а не се дават илюзорни надежди на палестинците, например, че те някак си биха могли да променят това, че Ерусалим е столица на Израел – това е много по-добре, отколкото политиката, която се води от ЕС и която според мен е абсолютно погрешна. Европейският съюз няма никакво влияние – нещата се решават от Израел и САЩ. Това, което прави Европа, е глупаво, контрапродуктивно и не помага в никакъв случай за засилване влиянието на ЕС“, каза още Алекс Алексиев. Според него официалното признаване на Ерусалим за столица на Израел не само ще ускори процесите при решаването на проблемите между евреи и палестинци, но и ще спомогне за стабилизиране на Близкия Изток и довеждане до край на борбата с Ислямска държава. Що се отнася до появилите се по медиите призиви от ИДИЛ за терористични актове по Коледа, експертът предупреди, че всяка заплаха от подобни групировки трябва да получи съответното сериозно внимание. Алексиев изрази съжалението си за високата вероятност нещо подобно да се случи в Европа и допълни, че очакването всички тези хора изведнъж да се върнат по местата си и да станат мирни жители е нереално.", "date": "2017.12.09", "title": "Алекс Алексиев, ЦБЧИ: Признаването на Ерусалим за столица на Израел, не само че не е грешка, но е трябвало да стане преди много години"}
{"url": "http://www.focus-news.net/news/2017/12/09/2465649/alsat-m-makedoniya-ekspertiza-pokazva-che-namereniyat-ekzemplyar-ot-deytanskoto-sporazumenie-ne-e-original.html", "text": "Експертизата, извършена от Министерството на вътрешните работи на Република Сръбска, показва, че екземплярът на Дейтънското споразумение, което бе намерено на 31 октомври в дома на местен полицай на град Пале в Босна и Херцеговина, не е изчезналият оригинал, предава скопският телевизионен канал „Алсат-М“.\r\nДокументът бе открит от служители на Отдела за борба с организираната престъпност на полицията на Република Сръбска при опит да бъде продаден за сумата от 51 хил. евро. Бившият полицай е твърдял пред потенциални купувачи, че става дума за оригинален екземпляр на договора. \r\nСпоразумението,  което слага край на войната в Босна и Херцеговина, е подписано през ноември 1995 г. от тогавашните президенти на Босна и Херцеговина, Сърбия и Хърватия - Алия Изетбегович, Слободан Милошевич и Франжо Туджман. Информацията, че босненския копие от оригиналния документ на Дейтънското споразумение е \"загубен\", бе разкрита за първи път през 2008 г. След това Босна и Херцеговина поиска от Франция да представи заверено копие на документа, което бе връчено на властите в Сараево в края на 2009 г.Тереза Герова", "date": "2017.12.09", "title": "„Алсат-М“ (Македония): Експертиза показва, че намереният екземпляр от Дейтънското споразумение не е оригинал"}
{"url": "http://www.focus-news.net/news/2017/12/09/2465650/predsedatelyat-na-bsp-korneliya-ninova-kanim-zhenite-ot-vsichki-parlamentarni-grupi-v-kampaniyata-zhenite-sreshtu-nasilieto.html", "text": "Обединението на жените социалистки в БСП отчете кампанията си “Жените срещу насилието”. Инициативата бе популяризирана в цялата страна. Разнообразните активности, посветени на борбата с насилието, събраха много съмишленици и извън партийните структури, както и неправителствени организации, ангажирани с каузата. Кампанията бе реализирана чрез фонд “Инициативи” на НС на БСП и ще продължи и през 2018 г. Това съобщиха от пресцентъра на БСП.\r\nПредседателят на БСП Корнелия Нинова предложи инициативата да бъде застъпена и в парламента, като за целта жените от ПГ на \"БСП за България\" ще се обърнат към жените народни представители и от другите парламентарни групи. “Колкото и да сме различни, и да имаме политически спорове, вярвам, че никой няма да ни откаже сътрудничество по тази тема”, поясни Нинова. Според нея повечето хора в страната живеят в непрекъснат страх – вкъщи, в работата, в обществото. „Каузата, която сме си избрали, ни отива най-много като жени, като майки, съпруги, баби – срещу агресията и насилието. Пред нас стои призванието да пазим семейни ценности. Каквото и да си говорим за насилието в училище, в обществото, основното ядро, което остава, е семейството“, каза още Нинова. Тя предложи националната кампания за следващата година да бъде „Смели жени казват: Не на страха!“  \r\nЗаместник-председателят на ОЖС Мариана Бояджиева посочи, че по време на срещите в страната са постъпили и предложения за законодателни мерки, които да доведат до превенция, закрила и намаляване на насилието върху жени. „Темата с насилието не се изчерпва само с насилието над жени. Агресията се проявява в различни форми“, подчерта другият зам.-председател на организацията Смиляна Нитова. В дискусията бяха направени предложения във всеки областен град да има кризисен център, защото цели региони в страната в момента са непокрити със структури за подкрепа. \r\nПредседателят на ОЖС Катя Николова благодари на всички съпричастни с кампанията и на организациите по места за активното участие. Всички присъстващи подкрепиха и предложението й организацията да стане част от Европейското Женско лоби.", "date": "2017.12.09", "title": "Председателят на БСП Корнелия Нинова: Каним жените от всички парламентарни групи в кампанията „Жените срещу насилието“"}
{"url": "http://www.focus-news.net/news/2017/12/09/2465651/nikolay-kostov-asotsiatsiya-na-sobstvenitsite-na-apteki-moratoriumat-varhu-lekarstvata-ima-nuzhda-ot-preosmislyane-a-byudzhetat-na-nzok-ot-uvelichavane-na-nyakoi-pera.html", "text": "Мораториумът върху лекарствата има нужда от преосмисляне, а бюджетът на НЗОК от увеличаване на някои пера. Това каза в интервю за Агенция „Фокус“ председателят на Асоциация на собствениците на аптеки Николай Костов във връзка с наложеното от президента Румен Радев вето върху мораториума за нови лекарства в бюджета на НЗОК за 2018 г. „Просто трябва в доста оперативен порядък да се преразгледа. Според мен дори има нужда от увеличение на някои пера, особено за лекарства като цяло. Винаги в НЗОК не достигат парите за лекарства. Всяка една година се прехвърлят плащания от предходната за следващата. Това е една порочна практика от години и за да се прекрати, трябва да се увеличи бюджетът, за да могат да се покрият разходите за лекарства“, коментира Костов. По думите му те нарастват съвсем обективно точно защото навлизат нови молекули. \r\n„Осигурява се лечение, което не е било адекватно в предишните години какъвто е случаят с онколекарствата. Има и съвсем нови молекули като например тези за хепатит C, което представлява добро и иновативно лечение, спасяващо човешки животи. Има обективни причини – застаряването на населението и по принцип недостигът на някои лекарства води до това, че изглежда, че като чели има свръхпотребление или някакво непрекъснато увеличение, но то има своите основания“, каза още Николай Костов. \r\nЛюба АЛЕКСИЕВА", "date": "2017.12.09", "title": "Николай Костов, Асоциация на собствениците на аптеки: Мораториумът върху лекарствата има нужда от преосмисляне, а бюджетът на НЗОК - от увеличаване на някои пера"}
{"url": "http://www.focus-news.net/news/2017/12/09/2465652/tenis-grigor-dimitrov-zagryava-za-australian-open-s-shou-v-sidni.html", "text": "Григор Димитров ще загрее с истинско зрелище за Откритото първенство на Австралия. Непосредствено след като опита да защити трофея си в Бризбейн в първата седмица на януари, хасковлията ще вземе участие в демонстративен турнир в Сидни. Той бе посочен като една от звездите заедно с Ник Кириос и Александър Зверев, които също ще се пуснат в надпреварата, наречена Fast4. Името е такова, защото мачовете се провеждат в атрактивен формат до спечелване на 4 гейма, като при 3:3 има тайбрек. Точно такива бяха правилата и за нововъведения в календара за 2017 година финален Мастърс за най-добрите играчи под 21-годишна възраст. Събитието в Сидни се провежда в рамките на една нощ и това също допринася за зрелището, защото мачовете се редуват бързо, а и участват трима от най-вълнуващите млади играчи. То е планирано за 8 януари, седмица преди старта на Australian Open в Мелбърн. В същото време италианското списание \"Тенис\" отличи Григор като един от тенисистите на изминалия сезон и сложи българина на корицата на последния си брой за годината. Изданието описва завършилата кампания в мъжкия тенис чрез постиженията на четирима играчи - Роджър Федерер е определен за тенисист на годината, българинът за \"Голямата надежда\", като е отделено място за успехите на Давид Гофен и младия талант Денис Шаповалов. \"Клонингът на Роджър федерер рискуваше да бъде запомнен като господин Шарапов. Сега в пълната си техническа и атлетична зрялост (и възползвайки се от отсъствието на някои от водещите тенисисти), Григор Димитров стана първи след извънземните Надал и Федерер. И най-накрая се е насочил към голямата цел - титла от Големия шлем\", доволни са авторите.", "date": "2017.12.09", "title": "Тенис: Григор Димитров загрява за Australian Open с шоу в Сидни"}
{"url": "http://www.focus-news.net/news/2017/12/09/2465653/inzh-borislav-krastev-tehnicheski-neoborudvanite-avtobusi-ne-se-pokazvat-na-elektronnite-informatsionni-tabla-po-spirkite-sazdava-se-ilyuziya-za-greshka-ili-povreda.html", "text": "Технически необорудваните автобуси не се показват на електронните информационни табла по спирките на градския транспорт в Пловдив, като по този начин се създава илюзия за грешка или повреда. Това каза за Радио „Фокус“ – Пловдив инж. Борислав Кръстев, директор на ОП „Организация и контрол на транспорта“. По думите му електронните информационни табла винаги са показвали абсолютно точно данни. „Големият проблем с електронните информационни табла се нарича необорудвани автобуси. Към настоящия момент, предвид предстоящия договор, има много голяма подмяна на автобусите от страна на превозвачите с по-големи, по-модерни, по-нови и с по-висок екологичен клас на двигателя, което е един плюс. Негативът в целия процес е, че това са нови автобуси, които не разполагат с оборудване за системата за управление на градския транспорт. По принцип, в договорите за възлагане на конкурса за 13-те автобусни линии това е вменено като задължение за превозвачите. Обаче докато този конкурс не бъде финализиран с подписване на договор с изпълнител, няма как в тези автобуси да се появи оборудване, което вече да бъде отчитано на електронните информационни табла“, коментира инж. Борислав Кръстев. Той подчерта, че проблемът не е, че таблата подават невярна информация, а че тя е само за част от автобусите. „Ако на таблото пише 20 минути, по всяка вероятност ще дойде този автобус, но преди него може да мине друг, който е необорудван. Даже има цели автобусни линии, които въобще ги няма по информационните табла, тъй като те са със 100 % подменен автопарк“, посочи Кръстев.\r\nТони МИХАЙЛОВ", "date": "2017.12.09", "title": "Инж. Борислав Кръстев: Технически необорудваните автобуси не се показват на електронните информационни табла по спирките, създава се илюзия за грешка или повреда"}
{"url": "http://www.focus-news.net/news/2017/12/09/2465654/interfaks-rusiya-obvini-sasht-v-opiti-da-vazprepyatstvat-likvidiraneto-na-ekstremisti-ot-islyamska-darzhava.html", "text": "Министерството на отбраната на Руската федерация обвини САЩ в опити да възпрепятстват ликвидирането на членове на близкоизточната радикална групировка „Ислямска държава“, предава Интерфакс.\r\nПо-голямата част от случаите на опасно приближаване на американски и руски самолети в района на река Ефрат са били инициирани от страна на ВВС на САЩ именно с тази цел, поясни говорителят на руското военно министерство Игор Конашенков. \r\n„Така например, на 23 ноември във въздушното пространство над западния бряг на река Ефрат американски изтребител F-22 е възпрепятствал два руски Су-25 да изпълнят бойна задача за унищожаване на опорен пункт на „Ислямска държава“ в предградията на Меядин“, обясни Конашенков. \r\nСъщевременно генерал-майорът допълни, че след „появата на руския многофункционален свръхманеврен изтребител Су-25С американският самолет е прекратил опасните маневри и е побързал да се отдалечи към въздушното пространство на Ирак“. \r\nКонашенков увери, че руските военни не са отговорили на действията на американците. В тази връзка говорителят на Министерството на отбраната в Москва препоръча на САЩ да се концентират върху ликвидирането на членове на терористичната групировка в Ирак..Тереза Герова", "date": "2017.12.09", "title": "Интерфакс: Русия обвини САЩ в опити да възпрепятстват ликвидирането на екстремисти от „Ислямска държава“"}
{"url": "http://www.focus-news.net/news/2017/12/09/2465655/bsp-sofiya-podkrepya-iskaniyata-na-raboteshtite-v-gradskiya-transport.html", "text": "БСП – София подкрепя справедливите искания на шофьорите, ватманите и обслужващия персонал от Столичния Автотранспорт, Електротранспорт, Метрополитен и Центъра за градска мобилност за достойно заплащане и гарантираното право на почивка. Това съобщиха от пресцентъра на ГС на БСП - София.\r\nОт БСП – София посочват, че тревога будят фактите, които оповестиха работещите в столичните транспортни дружества по време на вчерашния им протест пред Столична община. А именно, че системно шофьори от градския транспорт в София работят по 12 дни без почивка. Според БСП – София това, освен че е грубо нарушение на трудовоправните отношения, поставя на риск живота и здравето на ползвашите услугите на столичния градски транспорт и другите участници в движението и за съжаление, може би обяснява и зачестилите пътни инциденти с автобуси и трамваи в София.\r\nВ началото на годината спонтанният протест на шофьора Веселин Голевски остана без подкрепа и доведе единствено до незаконосъобразното му уволнение. Но днес явно проблемите с ниското заплащане, лошите условия на труд и неспазването на законното право на почивка са стигнали до критична точка и изведоха на справедлив масов протест работещите и синдикалните организации в градския транспорт на столицата, коментират от БСП – София. Според тях безхаберното отношение на управляващите от ГЕРБ Столична община задълбочава проблемите в сектор Транспорт и го превръща в черна дупка, в която годишно потъват милиони от увеличените цени на билетите и разширяването на зоните за платено паркиране, без видимо да се подобрява, както обслужването на гражданите, така и  условията на труд на работещите в сектора.\r\nБСП – София, чрез общинските си съветници, ще настоява при формирането на бюджета на Столична община за 2018 г., като ясен приоритет да залегне подобряване на заплащането и условията на труд на работещите в сектор Транспорт, като гаранция, че гражданите и гостите на столицата ще получават качествена и сигурна услуга, когато ползват градския транспорт в София.", "date": "2017.12.09", "title": "БСП – София подкрепя исканията на работещите в градския транспорт"}
{"url": "http://www.focus-news.net/news/2017/12/09/2465656/inzh-doncho-atanasov-prez-2018-g-startirame-trazhnite-protseduri-za-stroitelstvoto-na-oshte-edin-uchastak-ot-am-hemus-i-za-am-ruse-veliko-tarnovo.html", "text": "През следващата година ще стартираме тръжните процедури за строителство на участъка от АМ „Хемус“ от Боаза до пътя Ловеч – Троян и от там до Русе - Велико Търново. Това каза председателят на Управителния съвет на Агенция „Пътна инфраструктура“ инж. Дончо Атанасов в предаването „Седмицата“ на „Дарик“ радио, съобщиха от пресцентъра на Агенция \"Пътна инфраструктура\".\r\nСтремежът ни е през 2018 г. да открием и тръжните процедури за изпълнители на автомагистралата „Русе – Велико Търново“, която е с приблизителна дължина 133 км. Участъкът Русе - Бяла, заедно с пътя през Кресненското дефиле, са най-натоварените и с най-много пътнотранспортни произшествия отсечки и затова е важно да ги изградим колкото се може по-бързо, каза председателят на Управителния съвет на АПИ. Там, където е изградена магистрала или нов път, има нов живот, подчерта Атанасов и даде за пример участъка от АМ „Марица“ край Димитровград, където в момента се строят нови предприятия и се създават работни места.\r\nНай-късно през пролетта на 2019 г. трябва да започне изграждането на най-сложния участък от АМ „Струма“ през Кресненското дефиле, между Крупник и Кресна. Отсечката трябва да е готова до края на 2023 г., за да спазим сроковете и да не загубим европейското финансиране, подчерта инж. Атанасов.\r\nТой обясни, че одобреният от Министерството на околната среда и водите Доклад за оценка на въздействието върху околната среда предвижда трасето за Гърция да преминава по съществуващия път Е-79, а за София да е по нов терен. Индикативната стойност на варианта на трасе с разделяне на посоките на движение е около 1 млрд. лв. Предсрочно - до края на 2018 г., ще е готов участъкът от Кресна до Сандански, който в момента се изгражда, каза още той.\r\nПредстои преди началото на лятото - през юни, да завършим разширяването на пътния участък между Поморие и Ахелой, както и обхода на Ахелой, за да улесним трафика през туристическия сезон, защото не може за три часа да се пътува от София до Бургас, а за още час и половина да се стига от Бургас до Слънчев бряг, каза инж. Атанасов.\r\nПредседателят на УС на АПИ съобщи, че през тази година експериментално е засаден снегозащитен пояс от 700 кипариси в участък от магистрала „Тракия“ край Карнобат, където се образуват опасни снегонавявания. Той съобщи, че още преди завършването на оградата са започнали да изчезват балите, които се използват за укрепване на пояса. Инж. Атанасов подчерта, че кражбите на пътни знаци и мантинели са сериозен проблем, както и посегателствата над указателни табели, които се боядисват и с това се застрашава безопасността на пътуващите.", "date": "2017.12.09", "title": "Инж. Дончо Атанасов: През 2018 г. стартираме тръжните процедури за строителството на още един участък от АМ „Хемус“ и за АМ „Русе – Велико Търново“"}
{"url": "http://www.focus-news.net/news/2017/12/09/2465657/nachrichtenat-v-avstriya-e-arestuvan-zapodozryan-za-ubiystvoto-na-balgarski-grazhdanin.html", "text": "Спецчасти на австрийската полиция са арестували в района на Бад Ишъл, окръг Гмунден, заподозрян за убийството на гражданин на България, предава информационният портал Nachrichten.at.\r\nАтаката бе извършена по-рано тази седмица на магистрала M5 в Унгария. Съгласно разпространените данни, двама души – механици по професия, са се прибирали към България. Малко преди 3 часа (местно време) след полунощ са спрели да почиват. Тогава нападателят се е доближил до превозното им средство и е произвел изстрели. Водачът е починал, а 57-годишният му спътник е пострадал сериозно.\r\nАвстрийските медии съобщиха, че извършителят страда от сериозно заболяване. Не се уточнява обаче дали то е на психическа основа. Националността на предполагаемия нападател също не се пояснява.Тереза Герова", "date": "2017.12.09", "title": "Nachrichten.at: В Австрия е арестуван заподозрян за убийството на български гражданин"}
{"url": "http://www.focus-news.net/news/2017/12/09/2465658/veliko-tarnovo-zakonodatelni-promeni-kasaeshti-praga-za-obrazuvane-na-kmetstvo-predlagat-kmetove-ot-oblastta.html", "text": "Законодателни промени, касаещи прага за образуване на кметство, предлагат от Сдружението на кметовете на кметства и кметски наместници на населени места в област Велико Търново. Това съобщи за Радио „Фокус“ – Велико Търново председателят на Сдружението Христо Христов. Той припомни, че през 2016 година прагът за образуване на кметство е бил качен от „100 жители по постоянен адрес“ на „350 жители по постоянен адрес“. Желанието на кметовете е да се върнат старите текстове на Закона за административно териториалното устройство на Република България. „Мотивите, които бяха изразени тогава и които послужиха за тази промяна, ние определяме за неверни, на база на анализ на демографската картина, изготвен от нас“, посочи Христов. Той допълни, че съвместно с Националното сдружение на кметовете и кметските наместници е изготвен законопроект, с който са запознати почти всички парламентарно представени партии, президентът на Р България и омбудсманът на Р България. „Мисля, че идва моментът, в  който трябва да се действа и някой да припознае този закон и да го внесе за гласуване в Народното събрание, което е най-лесната работа. Въпросът е да имаме подкрепата и да бъде гласувано“, посочи Христов. Той посочи, че с изготвения законопроект ще бъдат запознати и народните представители от област Велико Търново по време на предстоящата работна среща на 11 декември, която Сдружението инициира. По време на тази среща кметовете ще поискат и да бъдат поставени в положение на равнопоставеност по отношение на възможността всеки от тях да бъде разпоредител с бюджет от по-ниска степен, в рамките на делегирания му бюджет от бюджета на общината. „Преди месец на среща на Националното сдружение на кметовете и кметските наместници в Пловдив излязохме с обръщение към Народното събрание и Министерски съвет по отношение на бюджетите на кметовете. Може да се каже, че положението  в област Велико Търново е сравнително добро. В повечето общини кметовете на населените места си имат определена бюджетна рамка, която получават в началото на годината, разписана от кмета на общината. Така те имат яснота и знаят с какво разполагат за годината. За съжаление обаче има множество населени места в немалко общини, включително с над 1000 жители, чиито кметове нямат и 5 лева за годината. В тази връзка ние искаме законодателна инициатива, която да направи равнопоставени кметовете на населени места в това отношение“, допълни Христо Христов.\r\nНадежда КРЪСТЕВА", "date": "2017.12.09", "title": "Велико Търново: Законодателни промени, касаещи прага за образуване на кметство, предлагат кметове от областта"}
{"url": "http://www.focus-news.net/news/2017/12/09/2465659/zam-ministar-malina-krumova-izpalneni-sa-iziskvaniyata-za-preminavaneto-na-am-struma-prez-kresnenskoto-defile-obyasnihme-go-na-postoyanniya-komitet-na-bernskata-konventsiya.html", "text": "Обяснихме на Бернската конвенция, че при избора на вариант за преминаването на АМ „Струма“ през Кресненското дефиле сме изпълнили всички изисквания на Решение 98 от 2002 година. Това беше позицията, представена от мен, че всички изисквания за избор на разгледаните над 20 алтернативите, в рамките на развитието на проекта, са изпълнени. Това каза в интервю за Агенция „Фокус“ за срещата на 37-мия Постоянен комитет на Бернската конвенция в Страсбург. „Проведени са обществени консултации, отчетено е становището на местните общности. Алтернативите са разглеждани на базата на екологични съображения, не само на технически и икономически. Всичко това е свършено, проведени са 2 процедури по ОВОС, разгледани са много алтернативи“, заяви тя. „В резултат на всички действия е избран вариантът с частично преминаване през дефилето и второ платно в обратната посока в ниските склонове на Пирин“, обясни Малина Крумова. „Нека да сме точни, реално Бернската конвенция има решение от 2002 година по отношение на инвестиционните намерения в дефилето. Самото решение не определя какъв трябва да бъде вариантът на минаването през Кресна, а посочва определени изисквания, които трябва да бъдат спазени при избирането на вариант“, посочи зам.-министърът и допълни, че изискванията са свързани с това да бъдат разгледани всички алтернативи, по възможност да бъде избегнато разширяването на магистралата в дефилето, доколкото е възможно да се търси вариант извън дефилето. „Препоръките са такива, каквито ги казвам, с по възможност и при възможност. Такъв е и текстът на самата Конвенция. Тя не отрича възможностите и инвестициите, които са необходими за развитието на регионите и икономиката, цели екологичните аспекти да се съобразяват в най-голяма степен“, каза още Малина Крумова. \r\nБиляна ИВАНОВА", "date": "2017.12.09", "title": "Зам.-министър Малина Крумова: Изпълнени са изискванията за преминаването на АМ „Струма“ през Кресненското дефиле, обяснихме го на Постоянния комитет на Бернската конвенция"}
{"url": "http://www.focus-news.net/news/2017/12/09/2465660/deutschlandfunk-zigmar-gabriel-otreche-dokladite-za-naznachavaneto-mu-za-finansov-ministar-na-germaniya.html", "text": "В интервю за радио Deutschlandfunk първият дипломат на Берлин Зигмар Габриел (ГСДП) отхвърли по-рано разпространените медийни доклади, съгласно които той е поискал да бъде назначен на поста федерален финансов министър в новото германско правителство. \r\nГабриел определи като „глупост“ публикацията на водещото издание , като подчерта, че подобен тип материали „досаждат на хората, както и на политиците“. От редакцията обаче парираха външния министър на Германия, като отбелязаха, че това не означава отказ от поста. \r\nГабриел отговори: „Аз съм част от федералното правителство, което отговаря за управлението, и никой не знае какво ще изглежда следващото. Защо трябва да участвам в спекулации за това кой ще бъде там? Сега съм достатъчно зает в качеството си на действащ министър на външните работи и се радвам, че според  има и други постове в Германия, които бих могъл да заема“. \r\nСъответната статия на изданието се появи в събота, 9 декември.Тереза Герова", "date": "2017.12.09", "title": "Deutschlandfunk: Зигмар Габриел отрече докладите за назначаването му за финансов министър на Германия"}
{"url": "http://www.focus-news.net/news/2017/12/09/2465661/radio-svobodna-evropa-makedoniya-balgarskiyat-premier-prizova-za-obedinenie-za-razreshavane-na-tnar-spor-za-imeto-mezhdu-skopie-i-atina.html", "text": "В рамките на участието си в четиристранната среща в Белград, министър-председателят на България Бойко Борисов заяви, че т.нар. спор за името между Скопие и Атина трябва да бъде решен, предава  Радио „Свободна Европа“ в македонската си редакция.\r\n„Трябва да обединим и подпомогнем Европейската комисия да помогне на Брюксел да вземе правилните решения, а не да наложи ултиматуми\", заяви Борисов на срещата с колегите си то Сърбия, Румъния и Гърция. \r\nНа свой ред гръцкият министър-председател Алексис Ципрас подчерта, че очаква 2018 г. ще бъде позитивна за разрешаването на спора между Атина и Скопие. За да има положително развитие на ситуацията обаче, Ципрас подчерта, че Скопие трябва да предприеме стъпки напред. \r\n„Ако те се откажат от реториката и изявленията, че те са единствените потомци на Александър Македонски, и от иредентистки твърдения, тогава може би бихме могли да намерим някакво общо решение\", увери Ципрас.Тереза Герова", "date": "2017.12.09", "title": "Радио „Свободна Европа“ (Македония): Българският премиер призова за „обединение“ за разрешаване на т.нар. спор за името между Скопие и Атина"}
{"url": "http://www.focus-news.net/news/2017/12/09/2465662/nikolay-chunchukov-kmet-na-rayon-iztochen-v-plovdiv-izpolzvame-vsyaka-vazmozhnost-za-realizirane-na-sotsialni-proekti-tay-kato-zhitelite-imat-nuzhda-ot-tyah.html", "text": "Администрацията на район „Източен“ в Пловдив използва всяка възможност за реализиране на социални проекти, тъй като жителите имат нужда от тях. Това каза за Радио „Фокус“ – Пловдив районният кмет Николай Чунчуков. По думите му през 2017 година в район „Източен“ са се изпълнявали дейностите по два социални проекта –  „Растем заедно“ и „Независим живот“. „Вече мина една година откакто работим по проекта „Растем заедно“. Съвсем скоро получихме голяма част от оборудването по проекта. Там е обхваната целева група от 200 деца. В момента нещата вървят доста оптимистично и добре. Децата усилено изучават български език с помощта на интерактивни и други средства, които помагат за тяхното развитие. През следващата година продължаваме, тъй като проектът е две години. Прави ми впечатление, че наистина има резултат, но чак след като проектът приключи, тогава ще може да направим обстоен анализ какви са били резултатите и заслужава ли си да се работи по такъв тип проекти“, каза Чунчуков. Той посочи, че след няколко дни е финалната пресконференция за другия проект, по който работи администрацията в „Източен“, а именно „Независим живот“.\r\n„Чрез него бяха обхванати болни и трудноподвижни хора. Но тук добрата новина е, че този проект ще има устойчивост. Той ще бъде продължен, като Община Пловдив ще финансира част от дейностите. По този начин голяма част от хората, които досега получаваха и използваха тази услуга, ще продължат да я получават. Тъй като 2-годишният срок на проекта изтича, Община Пловдив прави всичко възможно тези хора да не бъдат оставени без грижи“, обясни районният кмет.\r\n„Ние като районна администрация ще търсим възможности да кандидатстваме по аналогични проекти, за да продължим тази социална дейност. Смятам, че през следващата година правителството ще осигури средства за подобни проекти. При първа възможност и там, където сме допустими бенефициенти като районна администрация, ние ще кандидатстваме. Има голяма нужда от подобни социални проекти, тъй като няма кой да се грижи за възрастните и трудноподвижни хора. Кандидатствайки и работейки по социални проекти, ние осигуряваме минимални за тях грижи, които в противен случай трудно биха осигурили за себе си“, подчерта Николай Чунчуков.\r\nТони МИХАЙЛОВ", "date": "2017.12.09", "title": "Николай Чунчуков, кмет на район „Източен“ в Пловдив: Използваме всяка възможност за реализиране на социални проекти, тъй като жителите имат нужда от тях"}
{"url": "http://www.focus-news.net/news/2017/12/09/2465663/burgas-pozhar-gori-v-sklad-kam-zhandarmeriyata.html", "text": "В 15.28 часа днес е получено съобщение за пожар, възникнал в складово помещение към бургаската жандармерия, разположена на ул. \"Стефан Стамболов\" 77, съобщиха от ОДМВР-Бургас. Своевременно към мястото на инцидента се отправили полицейски патрули от Второ и Пето РУ Бургас, към които се присъединили екипи на пожарната служба. Към момента гасителните действия в складовото помещение, с обща площ 700 кв. м, изградено с дървен гредоред, продължава от пет противопожарни екипи. В горящата сграда е имало зала за учебни мероприятия, помещения за преобличане и други. Данни за горящи боеприпаси към момента няма. Няма и опасност от разрастване на пожара.", "date": "2017.12.09", "title": "Бургас: Пожар гори в склад към жандармерията"}
{"url": "http://www.focus-news.net/news/2017/12/09/2465664/zam-ministar-malina-krumova-izbraniyat-variant-za-am-struma-prez-kresnenskoto-defile-v-nay-malka-stepen-shte-zasegne-bioraznoobrazieto.html", "text": "Считаме, че избраният вариант за АМ „Струма“ през Кресненското дефиле в най-малка степен ще засегне биоразнообразието. Това каза в интервю за Агенция „Фокус“ за срещата на 37-мия Постоянен комитет на Бернската конвенция в Страсбург. „Предвидени са мерки, които да намалят негативния ефект на съществуващия път. Дори може да се очаква, че в резултат на изпълнението на този вариант, е възможно да има подобрение на наблюдаваните видове и на местообитанията в дефилето“, заяви тя. „Избраният вариант е да се реконструира и рехабилитира пътят в дефилето, като стане еднопосочен. С това значително ще се намалят понастоящем сериозните катастрофи и инциденти, които се случват в дефилето“, посочи Малина Крумова и допълни, че ще се изпълнят и мерки, които подпомагат видовете. „Тези мерки са свързани с ограждане на пътя, така че да не могат дивите животни да излизат на пътя и да стават жертва на инциденти, както и с прокопаване на тунели, през които да могат да минават и да имат достъп до реката“, коментира зам.-министърът. „Посоката от Гърция към София ще бъде изградена в ниските склонове на Пирин с трилентова магистрала по изкачването, а в останалите части - двулентова. Предвидени са около 5 км тунели, много виадукти. Техническото съоръжение е изключително сложно, но е важно, за да може да се направи разделянето на трафика, което ще намали инцидентите. То ще позволи проектната скорост в дефилето да бъде 80 км/ч.“, обясни Малина Крумова. „Предвиден е обход на Кресна, така че пътят да не минава през града. Това ще намали опасностите, свързани с преминаването на такъв сериозен трафик през населеното място. Така ще се изпълни АМ „Струма“, каза още тя.\r\nБиляна ИВАНОВА", "date": "2017.12.09", "title": "Зам.-министър Малина Крумова: Избраният вариант за АМ „Струма“ през Кресненското дефиле в най-малка степен ще засегне биоразнообразието"}
{"url": "http://www.focus-news.net/news/2017/12/09/2465665/kardzhali-motorist-e-zaginal-pri-tezhka-katastrofa-kray-momchilgradskoto-selo-zagorsko.html", "text": "32-годишен моторист е загинал в тежко пътно произшествие днес около 15,30 часа по главния път от ГКПП „Маказа” за Кърджали, след разклона за момчилградското село Загорско, съобщиха от пресцентъра на ОДМВР - Кърджали. Сблъсъкът е станал между мотоциклет „Сузуки” с кърджалийска регистрация и лек автомобил „Фолксваген” със смолянска регистрация. По първоначални данни след челен удар мотоциклетът излетял от пътното платно, а водачът му загинал. Трима  от лекия автомобил са били транспортирани за преглед в Центъра за спешна помощ в Кърджали. Мястото на катастрофата е отцепено от полиция, а движението е временно пренасочено през гр. Джебел. Дежурна оперативна група от РУ-Момчилград извършва оглед. Работата по изясняване на причините за произшествието продължава.", "date": "2017.12.09", "title": "Кърджали: Моторист е загинал при тежка катастрофа край момчилградското село Загорско"}
{"url": "http://www.focus-news.net/news/2017/12/09/2465666/reuters-turtsiya-i-frantsiya-shte-rabotyat-savmestno-v-opit-da-ubedyat-sasht-da-prerazgledat-reshenieto-si-za-erusalim.html", "text": "Държавният глава на Турция Реджеп Тайип Ердоган и френският президент Еманюел Макрон ще работят съвместно в опит да убедят САЩ да преразгледат решението си за признаване на Ерусалим за столица на Израел, предава Reuters, като се позовава на източник от Анкара.\r\nДвамата лидери са провели телефонен разговор, в който са постигнали съгласие, че решението на Вашингтон е тревожно за развитието на ситуацията в региона, разкри източникът на агенцията, допълвайки, че Макрон и Ердоган ще положат съвместни усилия да убедят Доналд Тръмп в нецелесъобразността на решението му. \r\nЕрдоган е провел телефонни разговори и с президентите на Казахстан, Ливан и Азербайджан по темата, заяви източникът. По-рано той свика извънредна среща на Организацията за ислямско сътрудничество, която ще се проведе в Турция следващата седмица. \r\nСъобщението на президента Доналд Тръмп предизвика критика от страна на американските съюзници на Запад. ООН, Франция, Италия, Германия, Великобритания и Швеция призоваха САЩ да „внесат подробни предложения за израелско-палестинско споразумение\".Тереза Герова", "date": "2017.12.09", "title": "Reuters: Турция и Франция ще работят съвместно в опит да убедят САЩ да преразгледат решението си за Ерусалим"}
{"url": "http://www.focus-news.net/news/2017/12/09/2465667/sofiya-vazstanoveno-e-dvizhenieto-vav-vsichki-lenti-v-tunel-vitinya-na-am-hemus-v-posoka-varna.html", "text": "Възстановено е движението във всички ленти в тунел \"Витиня\" на АМ \"Хемус\" в посока Варна. Това съобщиха от пресцентъра на Агенция \"Пътна инфраструктура\".", "date": "2017.12.09", "title": "София: Възстановено е движението във всички ленти в тунел \"Витиня\" на АМ \"Хемус\" в посока Варна"}
{"url": "http://www.focus-news.net/news/2017/12/09/2465668/plovdiv-izlozhbata-balgarski-arhitekturen-modernizam-shte-gostuva-v-tyutyuneviya-grad-na-15-dekemvri.html", "text": "Изложбата „Български архитектурен модернизъм“ ще гостува в Тютюневия град на Пловдив на 15 декември. Това съобщиха за Радио „Фокус“ – Пловдив организаторите на събитието. Откриването на изложбата ще бъде от 18.00 часа в спортния център в квартала на Тютюневите складове на ул. „Екзарх Йосиф“ 13. След откриването авторите ще разкажат за проучванията си и целите на работата на групата „Български архитектурен модернизъм“. На следващия ден в 10.30 часа ще бъде проведена и архитектурна обиколка сред някои от интересните пловдивски сгради, построени в този период и стилистиката на модернизма.\r\nИзложбата „Българският архитектурен модернизъм от 1920-те, 1930-те и 1940-те години“ ще представи близо 30 най-представителни сгради от периода. Сред тях има апартаментни сгради, фамилни къщи, индустриална и религиозна архитектура и други обществени сгради, както и допълнителна достъпна информация за архитектурата и историята от периода. Тя е продукт на няколкогодишни изследвания на историята на сградите, за които са проучени литература, архиви, преса от периода и други материали, както и са проведени теренни проучвания със срещи с наследници на първите собствениците на сградите. Целта на изложбата е да запознае широката публика с богатото и разнообразно архитектурно наследство, което България все още пази. Желанието на авторите е да покажат, че голяма част от нашите градове са застроени от български архитекти в периода между двете световни войни, при това творили на изключително високо ниво.\r\nИзложбата е пътуваща и вече е преминала през градовете Варна, Бургас, Казанлък, София и Стара Загора. По време на изложбите във всеки град се провеждат лекции и дебати, свързани с историята и опазването на културното наследство, както и специализирани обиколки сред най-представителните сгради в стилистиката на модернизма в съответните градове.\r\nТони МИХАЙЛОВ", "date": "2017.12.09", "title": "Пловдив: Изложбата „Български архитектурен модернизъм“ ще гостува в Тютюневия град на 15 декември"}
{"url": "http://www.focus-news.net/news/2017/12/09/2465669/folker-kauder-fraktsionen-lider-na-sayuza-hdshss-ogranichavaneto-na-semeynata-imigratsiya-e-sred-absolyutnite-iziskvaniya-na-partiyata-pri-pregovorite-s-gsdp.html", "text": "Фракционният лидер на Съюза (ХДС/ХСС) Фолкер Каудер отхвърли опасенията, че в бъдещите преговори с Германската социалдемократическа партия (ГСДП) воденият от канцлера Ангела Меркел политически блок може да бъде принуден на редица отстъпки, за да състави успешно правителство, пише националният ежедневник Die Frankfurter Allgemeine Zeitung.\r\n„Ще разговаряме разумно с ГСДП. Това означава, че можеш да постигнем компромис“, заяви Каудер. Същевременно обаче той подчерта, че едно от „абсолютните изисквания“ на Съюза (ХДС/ХСС) е прилагането на компромисния документ за имиграцията, постигнат между двете партии в блока – ХДС на Ангела Меркел и ХСС на Хорст Зеехофер. Той включва ограничаването на събирането на семействата на бежанците. Тереза Герова", "date": "2017.12.09", "title": "Фолкер Каудер, фракционен лидер на Съюза (ХДС/ХСС): Ограничаването на семейната имиграция е сред абсолютните изисквания на партията при преговорите с ГСДП"}
{"url": "http://www.focus-news.net/news/2017/12/09/2465670/burgas-ogranichen-e-perimetarat-na-pozhara-v-sklad-kam-zhandarmeriyata.html", "text": "Ограничен е периметърът на пожара в кв. „Изгрев“ в Бургас, съобщиха от пресцентъра на МВР. Към 15.25 часа в пожарната служба в Бургас е постъпил сигнал за огън, възникнал в помещения на бул. „Стефан Стамболов“ в града. Незабавно към мястото са насочени пет противопожарни екипа и четири полицейски патрула. Районът е отцепен, и към момента продължават гасителните действия. \r\nПо първоначални данни, пожарът се разпростира на около 700 кв.м, обхванал е покрива на конструкция от дървен гредоред – сервизни помещения на бургаската жандармерия. \r\nНяма пострадали хора, не съществува опасност за съседни сгради.", "date": "2017.12.09", "title": "Бургас: Ограничен е периметърът на пожара в склад към жандармерията"}
{"url": "http://www.focus-news.net/news/2017/12/09/2465671/nikolay-chunchukov-kmet-na-rayon-iztochen-v-plovdiv-prez-2018-g-shte-tarsim-finansirane-za-premahvane-na-starata-i-opasna-troleybusna-mrezha.html", "text": "През 2018 г. ще се търси финансиране за премахване на цялата стара и опасна тролейбусна мрежа в район „Източен“ в Пловдив. Това каза за Радио „Фокус“ – Пловдив районният кмет Николай Чунчуков. По думите му тролейбусната мрежа е била един много често срещан проблем през 2017 година, особено през летните месеци. „Цялата тролейбусна мрежа е обследвана и почти всички участъци са опасни. Аз съм издал заповед за премахването на тези участъци. Влизайки в сила тази заповед, през следващата година ние ще имаме възможност да търсим финансиране, за да може да бъдат премахнати тези рискови участъци. Те създават много голяма опасност както за движещите се автомобили, така и за преминаващите пешеходци“, категоричен е Чунчуков.\r\nКметът на район „Източен“ в Пловдив посочи, че друг основен проблем през годината са били незаконните сметища, които са се формирали на няколко пъти в района. „На този етап сме успели да ги локализираме и не допускаме образуването им. Имаме пълно съдействие от ОП „Чистота“. Проверките, които бяха извършени с Общинска охрана и Общинска полиция, наистина дадоха резултат. Тези проверки ще продължат. В осъществяването на контрол се включиха и служителите на Общински инспекторат. Проблемът беше не толкова от отпадъците, които се формират и генерират в района, а строителните отпадъци, които хора от други части на града изхвърляха на територията на район „Източен“. На този етап нямам информация недобросъвестни жители на района, а и на целия град, да изхвърлят такива отпадъци. Според мен проблемът е решен, но ние няма да спрем да работим по превенцията“, подчерта Чунчуков.\r\nТой посочи, че жителите на района разбират и вникват в проблемите, като дори съдействат за разрешаването им. „Това, което ми прави впечатление е тяхната по-засилена активност и подаване на информация. Наистина хората трябва да бъдат граждански активни и когато видят нещо нередно, те своевременно да подават информация при нас. Ние можем в рамките на минути или часове да решим такъв проблем или да заловим извършител, който нерегламентирано изхвърля отпадъци. Нека да не подминават проблемите, които виждат, защото това е начина – активна гражданска позиция. Подавайки информация за проблем, дори и той да не е свързан пряко с нашата дейност и правомощия, ние като районна администрация знаем към коя институция да бъде отнесен, за да се реши по най-бързия начин“, коментира Николай Чунчуков.\r\nТони МИХАЙЛОВ", "date": "2017.12.09", "title": "Николай Чунчуков, кмет на район „Източен“ в Пловдив: През 2018 г. ще търсим финансиране за премахване на старата и опасна тролейбусна мрежа"}
{"url": "http://www.focus-news.net/news/2017/12/09/2465672/burgas-predstavyat-kniga-posvetena-na-95-godishninata-ot-rozhdenieto-kompozitora-prof-lazar-nikolov.html", "text": "На 11 декември (понеделник) от 18.00 часа в Културен център „Морско казино“ ще бъде представена книга, посветена на 95-годишнината от рождението на един от най-големите български композитори проф. Лазар Николов (1922 – 2005). Това съобщиха от пресцентъра на Община Бургас.\r\nНеговият творчески път протича в преломни десетилетия от развитието на българската музика – втората половина на миналия век. Лазар Николов е един от композиторите, които разширяват в естетически и технологически план разбирането за национално и го свързват съдържателно със стандартите в съвременната европейска музика.\r\nИзданието включва непознати документи от личния архив на композитора, които се публикуват за първи път. Те документират не само значими моменти от неговия жизнен и творчески път, но представляват и своеобразна хроника на процесите в българската музика от средата на ХХ до началото на нашия век като част от европейската музикална история.\r\nИзданието е насочено както към професионалните музиканти – изпълнители, композитори, музиколози, педагози, студенти, така и към всички, които имат интерес към процесите в българската музика и българската културна история през втората половина на ХХ век.\r\nКнигата е дело на проф. Юлиан Куюмджиев, български музиколог, преподавател и автор на книги в областта на музиката.", "date": "2017.12.09", "title": "Бургас: Представят книга, посветена на 95-годишнината от рождението композитора проф. Лазар Николов"}
{"url": "http://www.focus-news.net/news/2017/12/09/2465673/redzhep-tayip-erdogan-reshenieto-na-sasht-za-erusalim-e-v-razrez-s-mezhdunarodnoto-pravo.html", "text": "В събота, 9 декември, държавният глава на Турция Реджеп Тайип Ердоган подчерта, че решението на САЩ за Ерусалим противоречи на международното право, съобщава вестник Hurriyet. \r\nВ сряда американският президент Доналд Тръмп сложи точка на близо 70-годишната политическа линия на Вашингтон в политиката за Близкия изток, след като призна Ерусалим за столица на Израл, въпреки предупрежденията на международната общност за опасност от ескалиране на напрежението в региона. \r\n\"[Президентът Доналд] Тръмп иска да продължи, заявявайки: \"Направих го и това е добре\". Но да водиш света не е толкова лесно. Силата не ти дава това право“, заяви Ердоган.\r\n„Задачата на световните лидери е да постигнат мир, а не да създават конфликти\", подчерта Ердоган на церемонията по закриването на семинара за иновации и предприемачество на Асамблеята на турските износители.\r\n„Израел продължава да се разширява, изтласквайки Палестина. Тя е окупатор. Атакува цивилни граждани, включително деца – в Газа и на Западния бряг, и налага терор с полиция и войници“, допълни турският държавен глава.\r\nПо-рано в събота Ердоган проведе телефонен разговор с френския си колега, в рамките на който са постигнали съгласие, че решението на Вашингтон е тревожно за развитието на ситуацията в региона и са изразили готовност да положат съвместни усилия да убедят Доналд Тръмп в нецелесъобразността на решението му. \r\nЕрдоган е провел телефонни разговори с  президентите на Казахстан, Ливан и Азербайджан в по темата. По-рано той свика извънредна среща на Организацията за ислямско сътрудничество, която ще се проведе в Турция следващата седмица. Тереза Герова", "date": "2017.12.09", "title": "Реджеп Тайип Ердоган: Решението на САЩ за Ерусалим е в разрез с международното право"}
{"url": "http://www.focus-news.net/news/2017/12/09/2465674/kardzhali-vremenno-e-ogranicheno-dvizhenieto-po-pat-i-5-kardzhali-makaza-v-uchastaka-zagorsko-velikdenche-poradi-patnotransportno-proizshestvie.html", "text": "Временно е ограничено движението по път I-5 Кърджали – Маказа, в участъка Загорско - Великденче поради пътнотранспортно произшествие. Това съобщиха от пресцентъра на Агенция \"Пътна инфраструктура\".\r\nШофьорите да се движат с повишено внимание и съобразена скорост по обходен маршрут: по общински път Загорско – Джебел – път III-508 Джебел – Рогозче – Хаджийско – път III-867 Хаджийско – път I-5 Кърджали – Маказа.", "date": "2017.12.09", "title": "Кърджали: Временно е ограничено движението по път I-5 Кърджали – Маказа, в участъка Загорско - Великденче поради пътнотранспортно произшествие"}
{"url": "http://www.focus-news.net/news/2017/12/09/2465675/ministar-kiril-ananiev-za-vetoto-na-prezidenta-varhu-chast-ot-byudzheta-na-nzok-izvarshva-se-ogromna-manipulatsiya-ot-malak-broy-hora-koito-izpalnyavat-korporativni-interesi.html", "text": "Искам да се обърна към всички български граждани и хора, които имат нужда от лечение от тежки заболявания- в момента се извършва една огромна манипулация от малък брой хора, които изпълняват определени частни корпоративни интереси. Това каза на брифинг здравният министър Кирил Ананиев по повод наложеното вето от президента Румен Радев върху част от Закона за бюджета на НЗОК, предаде репортер на Агенция „Фокус“. „Използвайки една много чувствителна тема като здравето на българина, в това число на нашите деца“, коментира той. „Уверявам ви, че нашият позитивен лекарствен списък, е с една от широките гами лекарства и с доказан терапевтичен ефект. Няма заболяване, което да не е осигурено с най-модерните, прилагани в Европа и света медикаменти“, заяви министърът. \r\nБиляна ИВАНОВА", "date": "2017.12.09", "title": "Министър Кирил Ананиев за ветото на президента върху част от бюджета на НЗОК: Извършва се огромна манипулация от малък брой хора, които изпълняват корпоративни интереси"}
{"url": "http://www.focus-news.net/news/2017/12/09/2465676/daily-star-eksperti-preduprezhdavat-che-naselenieto-na-severna-koreya-e-izlozheno-na-risk-ot-masov-glad.html", "text": "Ким Чен-ун може може и да отправя войнствени заплахи към САЩ, но севернокорейският режим едва ли разполага с достатъчно храна за своите войници, пише вестник Daily Star.\r\nЕксперти предупреждават, че населението на изолираната комунистическа страна е изложено на риск от масов глад. Ситуацията може да стане бедствена, ако планът за преустановяване на доставките на петрол на Северна Корея бъдат изпълнени. \r\nДейвид фон Хипел, старши сътрудник в Института за сигурност и устойчивост „Наутилус\", предупреждава: „Ако Китай или останалият свят не изнасят или даряват храна на [Северна Корея], вероятно ще се стигне до глад“. \r\nСеверна Корея е до голяма степен с преобладаващ планински релеф, а стандартът на живот извън столицата Пхенян е изключително нисък и силно зависим от земеделието. Съгласно оценки на специалисти, между 1994-1998 г. от глад в страната са загинали повече от един милион души. След този период голяма част от населението на Северна Корея живее изолирано и скромно, въпреки правителствената пропаганда, която се гордее с националния просперитет.\r\nИзточници обаче твърдят, че войниците от севернокорейската армия вече са изправени пред задачата да събират провизиите си сами, твърдят източници на изданието. Тереза Герова", "date": "2017.12.09", "title": "Daily Star: Експерти предупреждават, че населението на Северна Корея е изложено на риск от масов глад"}
{"url": "http://www.focus-news.net/news/2017/12/09/2465677/plovdiv-intenziven-e-trafikat-po-uchastaka-na-am-trakiya-v-oblastta-sashto-po-patishtata-plovdiv-karlovo-i-plovdiv-asenovgrad.html", "text": "Интензивен е трафикът по участъка на АМ „Тракия“ в Пловдивска област, както и по пътищата Пловдив-Карлово и Пловдив-Асеновград. Това съобщиха за Радио „Фокус“ – Пловдив от Областното пътно управление. Движението по останалите основни пътни артерии се осъществява с нормална интензивност и без затруднения. Пътните настилки по усойните и планински райони в Пловдивска област са обработени срещу заледяване. Завишена опасност от образуването на свлачища има по отсечките Бачково-Нареченски бани, Югово-Лъки и Кричим-Девин. Проходът Троян-Кърнаре е отворен за движение на всички моторни превозни средства.\r\nОт Областното пътно управление съобщиха още, че остава ограничено движението по пътя Карлово – Баня, поради ремонтни дейности на асфалтовата настилка. Обходният маршрут за водачите е през село Марино поле, а срокът на ремонта е до 15 декември. Забранено е преминаването на моторни превозни средства по-високи от 4 м през тунелите по пътя Асеновград-Нареченски бани. Временно обходният маршрут е по пътя Кричим-Девин. Ограничено е движението за тежкотоварни автомобили над 5 тона по пътя Плодовитово – Първомай – Асеновград, в района на мост над р. Марица, поради намален габарит на пътното платно. Обходният маршрут е през пътищата Стара Загора-Поповица и път І-8 София – Пловдив – Свиленград.\r\nТрафикът на територията на град Пловдив е интензивен, но се осъществява без затруднения. Струпване на автомобили има по главните булеварди в централната градска част. Преминаването през всяка една от светофарните уредби отнема около 3-4 минути. Пътните настилки на територията на града са сухи и нормално проходими.\r\nТони МИХАЙЛОВ", "date": "2017.12.09", "title": "Пловдив: Интензивен е трафикът по участъка на АМ „Тракия“ в областта, също по пътищата Пловдив-Карлово и Пловдив-Асеновград"}
{"url": "http://www.focus-news.net/news/2017/12/09/2465678/sport-uest-hem-pobedi-shampiona-chelsi-s-10-v-mach-ot-visshata-liga.html", "text": "Уест Хем спечели с 1:0 домакинството си срещу шампиона Челси в среща от 16-ия кръг на Висшата Лига. Черната серия от осем поредни мача без успех приключи с първа победа под ръководството на Дейвид Мойс. На „Лондон Стейдиъм“ голът отбеляза Марко Арнаутович в 6-ата минута на мача. В началото на второто полувреме играчите на Уест Хем имаха претенции за дузпа, когато датчанинът Кристенсен игра с ръка в наказателното поле, но сигнал не последва.\r\nСлед победата в дербито, Уест Хем все още е в компанията на изпадащите отбори с 13 точки,  докато Челси остава на трето място в класирането с три точки пред Ливърпул и с три зад Манчестър Юнайтед. \r\nВенцислав ДРАГОМАНОВ", "date": "2017.12.09", "title": "Спорт: Уест Хем победи шампиона Челси с 1:0 в мач от Висшата лига"}
{"url": "http://www.focus-news.net/news/2017/12/09/2465679/ministar-kiril-ananiev-vizhdame-znachitelna-chast-ot-protestirashtite-sreshtu-chast-ot-byudzheta-na-nzok-i-na-drugi-protesti-nezavisimo-ot-temata-im.html", "text": "През седмицата чухме обвинения и много обиди, наричаха ни по най-различен начин. Вглеждайки се в кадрите по телевизиите забелязах значителна част от малкото хора, които ги виждаме непрекъснато по разни протести, независимо от темата, която се коментира. Това каза на брифинг здравният министър Кирил Ананиев по повод наложеното вето от президента Румен Радев върху част от Закона за бюджета на НЗОК и протестите срещу забраната за изплащането на нови терапии, предаде репортер на Агенция „Фокус“. „Това показва организирания характер на протеста“, заяви той. „През седмицата излязоха и български учени, професори, директори на болници, които се занимават професионално с лечението на българските граждани. Те според мен казаха истината и доказаха тезата, която и аз се опитвам да докажа“, посочи Кирил Ананиев. „Вчера се върнах от съвета на министрите на здравеопазването в Брюксел. Там една от основните теми беше лекарствата. Разговарях с почти всички министри, едно от големите им притеснения е натискът на фармаиндустрията да вкарат възможно най-бързо новите молекули, за да възстановят инвестициите за тях“, обясни здравният министър. „Притесняват се, че някои от молекулите не са преминали през периода на изследване, не е доказан терапевтичния им ефект, а се бърза да бъдат вкарани в терапевтичното лечение на гражданите“, допълни той. „Една от основните теми, която ще се разисква по време на Председателството, е темата за лекарствата. Ще бъдат казани много неща, тогава ще разберете много по-подробни за мотивите ни“, каза още Кирил Ананиев. \r\nБиляна ИВАНОВА", "date": "2017.12.09", "title": "Министър Кирил Ананиев: Виждаме значителна част от протестиращите срещу част от Бюджета на НЗОК и на други протести, независимо от темата им"}
{"url": "http://www.focus-news.net/news/2017/12/09/2465680/pazardzhik-otchita-se-namaleno-potreblenie-na-polimerni-torbichki-v-regiona.html", "text": "Намалено потребление на полимерни торбички от крайните клиенти отчетоха проверки на РИОСВ – Пазарджик в 60 търговски обекта през последните няколко месеца, съобщи за Радио „Фокус“ – Пазарджик Цветана Чочева от Екоинспекцията. Тя обясни, че в периода август-ноември са проверени магазини за хранителни, стоки за дома и на търговци на плодове и зеленчуци, дали предлаганите полимерни торбички са с размер над 39/49 см и дебелина над 25 микрона, и с платена продуктова такса. „Проверката установи, че обектите предлагат отговарящи на изискванията торбички. На местата, където липсваха фактури за закупуването им, РИОСВ изиска това с предписания, които бяха изпълнени и документите – представени в срок. В почти всички проверени обекти полимерните торбички се предлагат срещу заплащане, с изключение на няколко, които бяха информирани за изискването тънките пластмасови торбички за пазаруване без пликчетата да се предлагат на потребителите само срещу заплащане. Проверките установиха, че значително е намаляло потреблението на полимерни торбички от крайните клиенти. Една от причините е, че търговците ги продават, а не ги предоставят безплатно на клиентите“, каза също Чочева.\r\nВаня НИКОЛОВА", "date": "2017.12.09", "title": "Пазарджик: Отчита се намалено потребление на полимерни торбички в региона"}
{"url": "http://www.focus-news.net/news/2017/12/09/2465681/knyaz-nikita-dmitrievich-rostovskiy-poluchi-svidetelstvo-za-darena-ot-nego-hromolitografiya-na-voennoistoricheski-muzey-pleven-po-povod-140-godini-ot-osvobozhdenieto-na-grada.html", "text": "Княз Никита Дмитриевич Ростовский получи свидетелство за дарената от него хромолитография на Военноисторически музей – Плевен, предаде репортер на Агенция \"Фокус\". Свидетелството му бе връчено лично от директора на музея Емилия Зорнишка, която посрещна княза и предвожданата от него делегация в Панорама \"Плевенска епопея\". Свидетелството му бе връчено заради дарението на хромолитография „Н. И. В. Император Николай II в униформа на Кавалергардск, на Н. И. В. Императрица Мария Фьодоровна полк“. Дарението е направено по повод 140-ата годишнина от Плевенската епопея. Княз Никита Дмитриевич Ростовский благодари на директора на Военноисторически музеи – Плевен и призова да се помни кой е освободил България от турско робство. Князът заедно с предвожданата от него делегация от Русия направиха обиколка на Плевенската панорама.\r\nДеница КИТАНОВА", "date": "2017.12.09", "title": "Княз Никита Дмитриевич Ростовский получи свидетелство за дарена от него хромолитография на Военноисторически музей – Плевен по повод 140 години от освобождението на града"}
{"url": "http://www.focus-news.net/news/2017/12/09/2465682/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от 2° до 16°. Времето над страната е ясно. Слаб до умерен вятър духа в областите: Варна, Кюстендил, Кърджали. Пътните настилки в страната са предимно сухи, по усойните и планински райони – мокри, заледени и обработени.Ограничения за товарни автомобили:\r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.Състояние на автомагистралите:\r\nАМ „Тракия“: област Стара Загора: до 21.12.2017 г. движението от км 192+500 до км 193+800 се осъществява двупосочно в латното в посока Бургас, поради ремонтни дейности. Шофьорите да се движат с повишено внимание и съобразена скорост, спазвайки пътната сигнализация.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” – отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т;\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.12.2017 г. Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 20.12.2017 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 20.12.2017 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 20.12.2017 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 20.12.2017 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница - с. Ресен и обратно. Срок до 10.12.2017 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 20.12.2017 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101: Движението път III-101 Враца – Криводол в участъка от край гр. Враца до път Обход Враца от км 0+948 до км 3+415 е ограничено за МПС поради ремонт на асфалтовата настилка. Участъка е сигнализиран с пътни знаци и табели.\r\nОбходен Маршрут: път III-101 – път Обход Враца – път II-15 – бул. „България“ – път III-101. Срок до 15.12.2017 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2017 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът III-107: Движението по път ІІІ-107 след Рилския манастир от км 31+350 до км 31+450 се осъществява двупосочно в една лента, поради извършване на аварийни ремонтни дейности за укрепване на пропаднал участък на част от дясната лента и банкета. В участъка скоростта на движение е ограничена до 30 км/час и е сигнализирано с необходимите пътни знаци. Срок 15.12.2017 г.; \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 03.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 20.12.2017 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 05.01.2018 г.; \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 20.12.2017 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-64: Движението по път II-64 Карлово – Баня е ограничено поради ремонтни дейности на асфалтовата настилка. \r\nОбходен маршрут: гр. Баня – с. Марино поле – гр. Карлово и обратно. Срок до 15.12.2017 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 20.12.2017 г. \r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 20.12.2017 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 20.12.2017 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+ се ограничава за всички МПС за целия зимен период. \r\nОбходен маршрут: гр. Борово – път І-5 /Русе- В.Търново/ - кръгово кръстовище гр.Бяла и обратно. Срок до 31.03.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 03.01.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 20.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2017 г.\r\n2. Опасност от падащи камъни: Искърско дефиле; Кресненско дефиле; път II-55 Проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.12.09", "title": "Актуална пътна обстановка към 17.30 часа"}
{"url": "http://www.focus-news.net/news/2017/12/09/2465683/faz-planovete-na-martin-shults-za-obedineni-evropeyski-shtati-sa-nerealistichni-tvardi-vodesht-germanski-politik.html", "text": "Петер Алтмайер, ръкодоводител на Службата на канцлера в Берлин, определи като нереалистични плановете на лидера на Германската социалдемократическа партия Мартин Шулц за създаване на Обединени европейски щати до 2025 г., съобщава националният ежедневник Die Frankfurter Allgemeine Zeitung.\r\n„Дискусията за това дали Европа да бъде федерална държава, конфедерация на държавите или обединени щати, е за учени и журналисти, а не за германската външна политика“, подчерта Алтмайер (ХДС) пред местни медии. \r\nСъщевременно християндемократът изрази увереност, че тази идея няма да срещне подкрепата в редица държави от Общността. Агенция „Фокус“ припомня:\r\nВ рамките на проведения в четвъртък в Берлин конгрес на Германската социалдемократическа партия (ГСДП), председателят й Мартин Шулц представи визията си за Обединени европейски щати до 2025 г.\r\nСтраните от Общността, които не се съгласни да гласуват приемането на федерална конституция, следва да напуснат организацията, подчерта лидерът на германските социалдемократи. \r\nИдеята за трансформация на Европа по модела на САЩ е отдавна залегнала в програмата на социалдемократите. За първи път те излагат визията си по този въпрос още през далечната 1925 г. Сега обаче за първи път Шулц поставя конкретна дата за реализирането й – 2025 г., 100-годишнината от издигането на идеята. Тереза Герова", "date": "2017.12.09", "title": "FAZ: Плановете на Мартин Шулц за Обединени европейски щати са нереалистични, твърди водещ германски политик"}
{"url": "http://www.focus-news.net/news/2017/12/09/2465684/ministar-kiril-ananiev-neseriozen-e-motivat-na-prezidentskoto-veto-che-ne-se-garantirat-konstitutsionnite-prava-na-grazhdanite-i-vazmozhnostta-da-se-lekuvat.html", "text": "Обръщам се към президента: ние ще направим нашите мотиви за ветото, но неговите мотиви - че няма да бъдат гарантирани конституционните права на българските граждани, няма да бъдат равнопоставени всички граждани пред закона и възможността да се лекуват, според мен са най-малко несериозни. Това каза на брифинг здравният министър Кирил Ананиев по повод наложеното вето от президента Румен Радев върху част от Закона за бюджета на НЗОК, предаде репортер на Агенция „Фокус“. „Писал съм мотиви към вето на президент и мисля, че хората, които пишат мотивите на президента, трябва да бъдат по-добре запознати с материята, за която пишат“, заяви той. „В нашата страна и НЗОК 30% от разходите на публичния фонд отиват за лекарства, в ЕС този процент е 15-20. Самите министри на здравеопазването останаха приятно изненадани от нашия позитивен лекарствен списък, от новите лекарства, от ускорения темп за приемане на новите молекули“, посочи здравният министър. „България е една от страните, които най-бързо вкарва новите молекули, създадени от фармаиндустрията. Това е важно и трябва да търсим баланса, не винаги новите молекули, преди изпитването им, носят положителни ефекти върху лечението на гражданите“, каза още Кирил Ананиев. \r\nБиляна ИВАНОВА", "date": "2017.12.09", "title": "Министър Кирил Ананиев: Несериозен е мотивът на президентското вето, че не се гарантират конституционните права на гражданите и възможността да се лекуват"}
{"url": "http://www.focus-news.net/news/2017/12/09/2465685/inzh-borislav-krastev-povdignatite-peshehodni-pateki-sa-nachin-za-ogranichavane-skorostta-na-dvizhenie-no-ne-sa-panatseya-za-problemite-na-patya.html", "text": "Повдигнатите пешеходни пътеки са начин за ограничаване скоростта на движение, но не са панацея за проблемите с културата на поведение на пътя. Това каза за Радио „Фокус“ – Пловдив инж. Борислав Кръстев, директор на ОП „Организация и контрол на транспорта“. По думите му проектирането и изграждането на повдигната пешеходна пътека е свързано с редица фактори, като този дали през въпросната отсечка преминават автобуси. „Предвид начина на шофиране на жителите и гостите на града, карането с все по-висока скорост над разрешената се оказа голям проблем. И, реално, повдигнатите пешеходни пътеки са едно от допустимите от закона средства, с които може да се ограничи скоростта на движение“, коментира инж. Борислав Кръстев. Той е категоричен, че ефектът от изграждането на повдигнати пешеходни пътеки е добър. „Снижава се скоростта на тези булеварди, на които са поставени. Вече въпросът е да се действа комплексно, тоест да имаме комбинация от светофарно регулирани кръстовища и повдигнати пешеходни пътеки между тях. Обратната страна на медала се нарича по-бавно придвижване в града и повече задръствания. Всяко нещо е за сметка на друго, но няма как да излъжем математиката на пътя“, посочи Кръстев.\r\nДиректорът на ОП „Организация и контрол на транспорта“ в Пловдив смята, че всички участници в движението, водачи и пешеходци, трябва да спазват правилата за движение, тъй като неспазването им води най-често до негативни последици.\r\nТони МИХАЙЛОВ", "date": "2017.12.09", "title": "Инж. Борислав Кръстев: Повдигнатите пешеходни пътеки са начин за ограничаване скоростта на движение, но не са панацея за проблемите на пътя"}
{"url": "http://www.focus-news.net/news/2017/12/09/2465686/pregled-na-mezhdunarodnite-novini-do-18-chasa-agentsiya-fokus.html", "text": "В рамките на участието си в четиристранната среща в Белград, министър-председателят на България Бойко Борисов заяви, че т.нар. спор за името между Скопие и Атина трябва да бъде решен, предава Радио „Свободна Европа“ в македонската си редакция.\r\n„Трябва да обединим и подпомогнем Европейската комисия да помогне на Брюксел да вземе правилните решения, а не да наложи ултиматуми\", заяви Борисов на срещата с колегите си то Сърбия, Румъния и Гърция. \r\nНа свой ред гръцкият министър-председател Алексис Ципрас подчерта, че очаква 2018 г. ще бъде позитивна за разрешаването на спора между Атина и Скопие. За да има положително развитие на ситуацията обаче, Ципрас подчерта, че Скопие трябва да предприеме стъпки напред. \r\n„Ако те се откажат от реториката и изявленията, че те са единствените потомци на Александър Македонски, и от иредентистки твърдения, тогава може би бихме могли да намерим някакво общо решение\", увери Ципрас.\r\n*** Спецчасти на австрийската полиция са арестували в района на Бад Ишъл, окръг Гмунден, заподозрян за убийството на гражданин на България, предава информационният портал Nachrichten.at.\r\nАтаката бе извършена по-рано тази седмица на магистрала M5 в Унгария. Съгласно разпространените данни, двама души – механици по професия, са се прибирали към България. Малко преди 3 часа (местно време) след полунощ са спрели да почиват. Тогава нападателят се е доближил до превозното им средство и е произвел изстрели. Водачът е починал, а 57-годишният му спътник е пострадал сериозно.\r\nАвстрийските медии съобщиха, че извършителят страда от сериозно заболяване. Не се уточнява обаче дали то е на психическа основа. Националността на предполагаемия нападател също не се пояснява.\r\n*** В знак на несъгласие с решението на Доналд Тръмп да признае Ерусалим за столица на Израел, коптският патриарх Тавадрос II отмени срещата с вицепрезидента на САЩ Майкълк Пенс, която трябваше да се състои по-късно този месец в египетската столица Кайро.\r\nРешението на американския президент Доналд Тръмп „не зачита чувствата на милиони араби\", се казва в изявление на църквата, в което се допълва, че Тавадрос II няма да приеме Пенс на аудиенция.\r\n*** Държавният глава на Турция Реджеп Тайип Ердоган и френският президент Еманюел Макрон ще работят съвместно в опит да убедят САЩ да преразгледат решението си за признаване на Ерусалим за столица на Израел.\r\nДвамата лидери са провели телефонен разговор, в който са постигнали съгласие, че решението на Вашингтон е тревожно за развитието на ситуацията в региона, разкри източник, допълвайки, че Макрон и Ердоган ще положат съвместни усилия да убедят Доналд Тръмп в нецелесъобразността на решението му. \r\nЕрдоган е провел телефонни разговори и с президентите на Казахстан, Ливан и Азербайджан по темата, заяви източникът. По-рано той свика извънредна среща на Организацията за ислямско сътрудничество, която ще се проведе в Турция следващата седмица. \r\nСъобщението на президента Доналд Тръмп предизвика критика от страна на американските съюзници на Запад. ООН, Франция, Италия, Германия, Великобритания и Швеция призоваха САЩ да „внесат подробни предложения за израелско-палестинско споразумение\".\r\n*** Министерството на отбраната на Руската федерация обвини САЩ в опити да възпрепятстват ликвидирането на членове на близкоизточната радикална групировка „Ислямска държава“.\r\nПо-голямата част от случаите на опасно приближаване на американски и руски самолети в района на река Ефрат са били инициирани от страна на ВВС на САЩ именно с тази цел, поясни говорителят на руското военно министерство Игор Конашенков. \r\n„Така например, на 23 ноември във въздушното пространство над западния бряг на река Ефрат американски изтребител F-22 е възпрепятствал два руски Су-25 да изпълнят бойна задача за унищожаване на опорен пункт на „Ислямска държава“ в предградията на Меядин“, обясни Конашенков. \r\nСъщевременно генерал-майорът допълни, че след „появата на руския многофункционален свръхманеврен изтребител Су-25С американският самолет е прекратил опасните маневри и е побързал да се отдалечи към въздушното пространство на Ирак“. \r\nКонашенков увери, че руските военни не са отговорили на действията на американците. В тази връзка говорителят на Министерството на отбраната в Москва препоръча на САЩ да се концентират върху ликвидирането на членове на терористичната групировка в Ирак.\r\n*** Около 1,2 хил. души се събраха пред сградата на дипломатическото представителство на САЩ в Берлин, разположена в самото сърце на федералната столица, за да изразят протеста си срещу решението на американския президент Доналд Тръмп да признае официално Ерусалим за столица на Израел, макар и да не поясни в речта си дали има предвид западната част или целия град.\r\nПо данни на полицията при акцията, проведена във вечерните часове на петък, се е стигнало до безредици. Демонстрантите са изгорили демонстративно няколко знамена на Израел. Пострадали няма.\r\nУточнява се, че на протеста са издигани турски, палестински и сирийски флагове.\r\n*** Петер Алтмайер, ръкодоводител на Службата на канцлера в Берлин, определи като нереалистични плановете на лидера на Германската социалдемократическа партия Мартин Шулц за създаване на Обединени европейски щати до 2025 г.\r\n„Дискусията за това дали Европа да бъде федерална държава, конфедерация на държавите или обединени щати, е за учени и журналисти, а не за германската външна политика“, подчерта Алтмайер (ХДС) пред местни медии. \r\nСъщевременно християндемократът изрази увереност, че тази идея няма да срещне подкрепата в редица държави от Общността. \r\nВ рамките на проведения в четвъртък в Берлин конгрес на Германската социалдемократическа партия (ГСДП), председателят й Мартин Шулц представи визията си за Обединени европейски щати до 2025 г.\r\nСтраните от Общността, които не се съгласни да гласуват приемането на федерална конституция, следва да напуснат организацията, подчерта лидерът на германските социалдемократи. \r\nИдеята за трансформация на Европа по модела на САЩ е отдавна залегнала в програмата на социалдемократите. За първи път те излагат визията си по този въпрос още през далечната 1925 г. Сега обаче за първи път Шулц поставя конкретна дата за реализирането й – 2025 г., 100-годишнината от издигането на идеята.\r\n***", "date": "2017.12.09", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/12/09/2465687/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Трафикът по автомагистрала „Струма“, главен път Е-79 и второкласен път – 19 Симитли – Гоце Делчев е интензивен. Това съобщиха за Радио „Фокус“ – Пирин от Областно пътно управление – Благоевград. През деня няма регистрирани тежки пътни инциденти. Пътните настилки са сухи и нормално проходими при зимни условия. Полицейското присъствие в областта е засилено заради отбелязването на студентския празник вчера. Повишена опасност от падаща камъни има в Кресненското дефиле и по второкласен път – 19 Симитли – Гоце Делчев. В област Благоевград няма въведени ограничения за движението на моторни превозни средства. На някои места се извършват ремонтни дейности по асфалтовата настилка, като всички те са сигнализирани с необходимите пътни знаци и табели, указващи дейностите, които се извършват в районите.\r\nЛора КАЛЧЕВА", "date": "2017.12.09", "title": "Благоевград: Интензивен е трафикът по автомагистрала „Струма“, главен път Е-79 и второкласен път – 19 Симитли – Гоце Делчев"}
{"url": "http://www.focus-news.net/news/2017/12/09/2465688/smolyan-vazstanoveno-e-dvizhenieto-v-dvete-lenti-po-pat--8681-byala-reka-smilyan.html", "text": "Възстановено е движението в двете ленти по път ІІІ-8681 Бяла река – Смилян. Това съобщиха от пресцентъра на Агенция \"Пътна инфраструктура\". Движението се осъществяваше в една лента двупосочно, поради срутване на скална маса.", "date": "2017.12.09", "title": "Смолян: Възстановено е движението в двете ленти по път ІІІ-8681 Бяла река – Смилян"}
{"url": "http://www.focus-news.net/news/2017/12/09/2465689/predstoyashti-sabitiya-za-10-dekemvri-agentsiya-fokus.html", "text": "***\r\nОт 18.00 часа на площад „Възраждане“ президентът Румен Радев ще участва в тържествената заря-проверка по повод 140 години от Плевенската епопея.\r\n***\r\nОт 11.30 часа министърът на регионалното развитие и благоустройството Николай Нанков ще даде брифинг по повод една година от трагедията след влаковата експлозия в селото.  \r\n***\r\nОт 10.30 часа в храм „Св. ап. Андрей Първозвани“, деца от неделното  училище при църквата ще изложат свои творения на рождественски базар.\r\n***\r\nОт 18.00 до 19.30 часа пред Китайското посолство с бдение със свещи и мирен протест ще бъде отбелязан Международният ден за човешки права практикуващи китайската система за самоусъвършенстване Фалун Дафа.\r\n***\r\nОт 11.30 часа в Туристически комплекс „Акве калиде“ ще се проведе коледна работилница. \r\n***\r\nОт 12.30 часа в зала „Пресцентър“ на Фестивалния и конгресен център във Варна, местната структура на ГЕРБ организира XXI открит турнир по ускорен шах. \r\n*** \r\nОт 10.00 часа на Коледния базар в парк „Марно поле“ ще се проведе кампания на фондация „Искам бебе“ „Ангелска чудотворница“ във Велико Търново“. \r\n*** \r\nОт 11.00 часа в МДТ „К. Кисимов“ ще се проведе коледно матине за деца и родители с участието на Ангел Заберски бенд и Астор „Магия по Коледа Ангел Заберски бенд и Астор“. \r\n*** \r\nОт 12.00 часа в Художествена галерия „Христо Цокев“ - Габрово ще се състои уникалния културен проект Музикална лаборатория за човека с Йордан Камджалов. \r\n***\r\nОт 9.00 часа в Спортна зала  „Никола Петров”\tще се играят мачове от Детския турнир по хандбал „Купа Горна Оряховица“, под домакинството на ХК „Раховец 2008“ - град Горна Оряховица.\r\n*** \r\nОт 10.00 и от 11.30 часа на\tСтадион „Захарни заводи“ ще се проведат срещи за  „Футбол 7” и „Футбол 9” между ФК „Долна Оряховица” - град Долна Оряховица – ФК „Локомотив” - град Дряново.\r\n***\r\nОт 11.00 часа в Държавен куклен театър „Дора Габе“ ще се играе кукленият спектакъл „Косе Босе“. \r\n***\r\nОт 11.00 часа в Малък салон в Двореца на културата ще се състои концерт на Духовия оркестър при ОК Дворец на културата  и  Хор „Родна песен” при ЦПЛР – ОДК  - Перник. \r\n***\r\nПосланикът на Русия в България А.А.Макаров ще вземе участие в тържества, посветени на 140-годишнината от освобождението на Плевен. Паметният ритуал ще започне от 08.30 от света литургия в храм „Св.Параскева“. След нея от 11.00 часа следва панихида в памет на загиналите на пл. „Възраждане“. В двора на Параклис „Св. Георги Победоносец“, ще бъдат поднесени цветя и венци. В 12.00 в Драматично-куклен театър \"Иван Радоев\" започва празничен концерт „Плевен помни“, след който ще бъдат поднесени цветя към паметника на ген. Скобелев. От 18.00 ще се проведе тържествена заря-проверка на пл. „Възраждане“.\r\n***\r\nОт 11.00 часа в Куклен театър ще се играе спектакълът „Обущарят и джуджетата“ по Братя Грим.", "date": "2017.12.09", "title": "Предстоящи събития за 10 декември (Агенция „Фокус“)"}
{"url": "http://www.focus-news.net/news/2017/12/09/2465690/kyustendil-intenzivno-e-dvizhenieto-po-patishtata-v-oblastta.html", "text": "Интензивно е движението по пътищата в областта. Това съобщи за Радио „Фокус” – Пирин дежурният в Областно пътно управление – Кюстендил. Пътищата са проходими при зимни условия, настилките са предимно сухи. Интензивен е трафикът по автомагистрала „Струма” и път Е-79, няма въведени временни ограничения за движението на моторни превозни средства. Слаб е трафикът от и за ГКПП – „Гюешево”, преминаването през българо-македонския граничен пункт се извършва без забавяне. Ограничено е движението между селата Мала Фуча и Бабино. Създаден е обходен маршрут, през селата Коркина и Шантрово. Пътищата в област Кюстендил са проходими при зимни условия. Забранено е движение на товарни автомобили по пътя между селата Смоличано – Пелатиково. Въведеното ограничение за товарните моторни превозни средства е заради пропадане на участъци от пътното платно. Участъците са сигнализирани с пътни знаци, временната организация е със срок до 3 януари 2018 г.\r\nЛора КАЛЧЕВА", "date": "2017.12.09", "title": "Кюстендил: Интензивно е движението по пътищата в областта"}
{"url": "http://www.focus-news.net/news/2017/12/09/2465691/the-jerusalem-post-prezidentat-na-palestinskata-avtonomiya-nyama-da-provede-sreshta-s-mayk-pens.html", "text": "Президентът на Палестинската автономия Махмуд Абас няма да се срещне с американския вицепрезидент Майк Пенс по-късно този месец, потвърди старши съветник от Рамала в събота, три дни, след като държавният глава Доналд Тръмп обяви значителни промени в американската политика по отношение на Ерусалим, пише вестник The Jerusalem Post.\r\nКато част от обиколката си в Близкия Изток, Пенс трябваше да се срещне с Абас през втората половина на декември. „Няма да има среща с Пенс, защото решението на САЩ премина червената линия“, заяви Майди ал Халиди, съветник по дипломатическите въпроси на Махмуд Абас.\r\n„Ще търсим нов посредник от нашите арабски съюзници и от международната общност, посредник, който може да помогне за постигането на двудържавно решение\", заяви на свой ред министърът на външните работи на Палестинската автономия. \r\nСъщевременно от Белия дом уточниха, че Пенс „все още планира да се срещне с Абас по график\" и „смята, че би било контрапродуктивно да се откаже от срещата\".\r\nВ сряда в реч в Белия дом Тръмп призна Ерусалим за столица на Израел и обяви, че дипломатическото представителство на САЩ ще бъде преместено от Тел Авив в града. Американският лидер подчерта обаче, че остава привърженик на двудържавното решение на конфликта между израелци и палестинци.Тереза Герова", "date": "2017.12.09", "title": "The Jerusalem Post: Президентът на Палестинската автономия няма да проведе среща с Майк Пенс"}
{"url": "http://www.focus-news.net/news/2017/12/09/2465692/veliko-tarnovo-promyana-v-gpk-vav-vrazka-s-vrachvaneto-na-sadebni-knizha-iskat-kmetove-ot-oblastta.html", "text": "Промяна в Гражданския процесуален кодекс искат от Сдружението на кметовете на кметства и кметски наместници на населени места в област Велико Търново. Това съобщи за Радио „Фокус“ – Велико Търново председателят на Сдружението Христо Христов. Той посочи, че желанието им е да отпадне целият текст на чл. 42, в който е посочено, че „Връчването на съобщенията се извършва от служител на съда, по пощата или чрез куриерска служба с препоръчана пратка с обратна разписка. Когато в мястото на връчването няма съдебно учреждение, връчването може да се извърши чрез общината или кметството“. По думите на Христов за това държавата не е делегирала никакви средства на общините. Съдът също не заплаща тези дейности. „Съгласни сме, ако се касае за Наказателния кодекс. В такъв случай не би било морално да искаме отпадане на това наше задължение, но виждате в какво време живеем и колко хора се съдят за щяло и не щяло. Да не говорим за преписките на съдия-изпълнителите. Една продажба на един имот понякога върви с години и към всеки един търг, който се назначава, вървят по няколко писма за обявяване и за връчване на лицето, което е едно огромно бреме за екипа на кметствата“, допълни председателят на Сдружението. Той припомни, че има промени в закона по отношение на връчването на съобщенията, които допълнително утежняват процеса. „Това е ужасно бюрократично в административен порядък бреме, което всъщност се заплаща от данъкоплатеца. Нали се сещате, че основната задача на кмета на населено място и на екипа на кметството е да работят така, че да подобрят качеството на живот на хората, а то се стигна до там, че не ни остава време за истинската същност на работата ни“, посочи Христов.\r\nНадежда КРЪСТЕВА", "date": "2017.12.09", "title": "Велико Търново: Промяна в ГПК, във връзка с връчването на съдебни книжа, искат кметове от областта"}
{"url": "http://www.focus-news.net/news/2017/12/09/2465693/usa-today-pozharite-v-kaliforniya-ostavat-izvan-kontrol-silni-vetrove-doprinasyat-za-razrastvaneto-im.html", "text": "Огнената стихия, която бушува вече цяла седмица в южната част на американския щат Калифорния, все още не е овладяна от пожарникарите, а силните ветрове през уикенда заплашват да допринесат за разрастването на пламъците, пише вестник USA Today.\r\nНационалната метеорологична служба издаде предупреждение с червен код за части от окръг Сан Диего, като най-силните ветрове се очакват в планините и в долината. Същевременно синоптиците съобщиха, че не се предвиждат никакви валежи в района. \r\nУсловията в южната част на щата Калифорния остават опасни заради сухата почва и високите температури, предупредиха компетентните органи. Предварителните оценки показват, че в окръг Вентура пламъците са изпепелили 143 акра земя, а в района на Лос Анджелис – около шест хиляди акра земя.Тереза Герова", "date": "2017.12.09", "title": "USA Today: Пожарите в Калифорния остават извън контрол, силни ветрове допринасят за разрастването им"}
{"url": "http://www.focus-news.net/news/2017/12/09/2465694/makedonskiyat-premier-zoran-zaev-nadyavam-se-na-pokana-za-nato-prez-2018-g.html", "text": "Надявам се на покана за НАТО през 2018 г. Това каза македонският премиер Зоран Заев в интервю за предаването \"Брюксел 1\" по Bulgaria ON AIR. \"2018 ще бъде годината на интеграции на страните от Западните Балкани в международните институции. Готови сме да влезем в НАТО извършваме необходимите реформи, увеличаваме бюджета си във военната област с 0.2% за да можем да засилим оперативната интермобилност на армията на Република Македония и да участваме във всички мисии на Организацията. Тази година увеличаваме своето присъствието от 34 до 40 човека,\" заяви премиерът на Македония.\r\n\"През 2018 год. се надявам, че Македония може да получи поканата за членство в НАТО. България и други държави ни помагат да решим въпроса за името в спора с Гърция, което ще ни отвори пътя към автоматичното членство. Договорът за доборосъседство между България и Македония дава своите резултати. Подписахме вече документ за поевтиняването на роуминга, започнаха и проектите за изграждането на новия граничен пункт между страните ни - \"Клепало\", каза още македонският премиер.\r\n\"Работи се за включването и към магистралата \"Струма\" в България, която е много важна. Също така вече обсъдихме и новия газопровод, който от Петрич ще стигне до Струмица. Българските компании, започнаха да идват в Македония и да показват своя интерес за инвестиции във всички области, като сериозен е интересът към тютюневите фабрики. Това показва че приятелството между България и Македония носи само придобивки. Отива си периодът на напрежение между България и Македония. Вярвам, че Договорът за приятелство, които подписахме, окончателно затвори всички възможности за всички неприятелски моменти, които съществуваха в миналото. От това икономическа и финансова полза ще имат гражданите на Македония и България,\" обясни Заев. \r\n1 млрд. евро се губи с чакането на камионите по границите по данни на Световната банка. Как ще се преодолее това, какво става с коридорите 8 и 10 и с жп-линията, която трябва да свърже Черно и Адриатическо море през Република Македония?", "date": "2017.12.09", "title": "Македонският премиер Зоран Заев: Надявам се на покана за НАТО през 2018 г."}
{"url": "http://www.focus-news.net/news/2017/12/09/2465695/plovdiv-regionalniyat-prirodonauchen-muzey-poluchi-golyamata-nagrada-muzey-na-godinata.html", "text": "Регионалният природонаучен музей в Пловдив получи голямата награда „Музей на годината“. Това съобщи за Радио „Фокус”- Пловдив директорът на музея Огнян Тодоров. Наградата се присъжда от Сдружение „Български музеи“, като за нея са се борили над 100 музея в страната. „Огромна чест е, че сред такава голяма конкуренция нашият музей беше избран за първи път за Музей на годината”, добави директорът на природонаучния музей в Пловдив Огнян Тодоров. Той припомни, че това е втората награда, която музеят получава. Миналата година те получиха награда от Министерство на културата за най-бързо развиващ се музей в страната. „Може би това е заради новите елементи, които добавихме в експозицията на музея през изминалите години – Планетариумът, Залата за пеперуди, Морският аквариум и Ферариумът”, добави Тодоров. В последните четири години бе направен цялостен ремонт на сградата и изцяло нов експозиционен план, като експозицията е представена доста иновативно и нестандартно. „Хората възприемат концепцията за новата визия по-добре”, смята Тодоров. Около 4 милиона струва ремонтът на сградата и създаването на новата експозиция. „Само в рамките на 4 години ние съборихме старата експозиция и поставихме нова и я отворихме”, каза Огнян Тодоров. „Тя е с атрактивни елементи, които посетителите няма къде другаде да видят. Именно това върна хората в музея”, добави Тодоров.\r\nПриходът от собствени такси и билети тази година е по-висок от миналата година. „Въпреки, че имаше ремонти в началото на годината, през втората половина на годината наваксахме и надвишихме прихода”, каза Огнян Тодоров. По думите му очакваният приход тази година ще е близо 190 000 лева.\r\nЦветана ТОНЧЕВА", "date": "2017.12.09", "title": "Пловдив: Регионалният природонаучен музей получи голямата награда „Музей на годината“"}
{"url": "http://www.focus-news.net/news/2017/12/09/2465696/kardzhali-vazstanoveno-e-dvizhenieto-po-pat-i-5-kardzhali-makaza-v-uchastaka-zagorsko-velikdenche.html", "text": "Възстановено е движението по път I-5 Кърджали – Маказа, в участъка Загорско - Великденче. Това съобщиха от пресцентъра на Агенция \"Пътна инфраструктура\".", "date": "2017.12.09", "title": "Кърджали: Възстановено е движението по път I-5 Кърджали – Маказа, в участъка Загорско - Великденче"}
{"url": "http://www.focus-news.net/news/2017/12/09/2465697/sport-bayern-myunhen-pobedi-s-10-ayntraht.html", "text": "Байерн Мюнхен победи с 1:0 при гостуването си на Айнтрахт в двубой от 15-ти кръг на Първа Бундеслига. Победният гол във вратата на домакините бе отбелязан от Артуро Видал в 20-та минута на мача.\r\nЛидер във временното класиране остава Байерн Мюнхен, който увеличи с осем точки преднината си пред втория РБ Лайпциг. Резултати от другите срещи в кръга:\r\nРБ Лайпциг-Майнц 05 2:2\r\nХамбург-Волфсбург 0:0\r\nДортмунд-Вердер 1:2", "date": "2017.12.09", "title": "Спорт: Байерн Мюнхен победи с 1:0 Айнтрахт"}
{"url": "http://www.focus-news.net/news/2017/12/09/2465698/nimh-prez-noshtta-shte-zapochne-zastudyavane-utre-v-po-golyamata-chast-ot-stranata-shte-e-slanchevo.html", "text": "През нощта през страната ще премине студен атмосферен фронт. От запад ще започнат валежи от дъжд. Вятърът ще се ориентира от запад-северозапад, и с него ще нахлува студен въздух. Със застудяването дъждът по високите полета на Западна България, в Предбалкана и Лудогорието ще премине в сняг. На места там ще се образува и тънка снежна покривка. В източните райони през нощта вятърът ще е все още от юг и там сутрешните температури ще са най-високи. Сутринта валежите в повечето места ще спрат, най-късно в източните райони. През деня запад-северозападният вятър ще се усили, облачността от запад ще намалее в по-голямата част от страната до слънчево. Температурите към 14 ч. ще са между 2° и 7°, ще продължат да се понижават. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще се повишава и в края на деня вече ще е около средното за месец декември.\r\nНад Черноморието на места в сутрешните часове ще превалява дъжд. Около обяд валежите ще спрат, а по-късно и облачността ще се разкъса и намалее. Ще духа умерен и силен западен вятър, който привечер ще отслабне. Вълнението на морето ще е 3-4 бала, вечерта ще се успокои.  Температурите ще се понижават, към 14 ч. ще са между 4° и 8°. \r\nСлед нощните валежи, още сутринта облачността над планините ще се разкъса до предимно слънчево време, най-късно в източните масиви. Ще духа силен запад-северозападен вятър. Студено, с максимална температура на височина 1200 метра – около 0°, на 2000 метра – около минус 7°.\r\nВ понеделник и вторник ще бъде предимно слънчево. Вятърът ще е слаб, в Източна България до умерен от югозапад. Температурите ще се повишат бързо и във вторник максималните ще са между 10° и 15°. В сряда облачността, средна и висока ще се увеличи, без валежи. Температурите ще се задържат бе съществена промяна.", "date": "2017.12.09", "title": "НИМХ: През нощта ще започне застудяване, утре в по-голямата част от страната ще е слънчево"}
{"url": "http://www.focus-news.net/news/2017/12/09/2465699/petya-pamporova-sotsialno-podpomagane-smolyan-59-priemni-semeystva-v-oblastta-otglezhdat-63-detsa-ot-tsyalata-strana.html", "text": "Приемната грижа е мярка за закрила на деца, които по различни причини не могат да получат достатъчно добра грижа в семейството си и не са изоставени. Това е една от специфичните социални услуги и не е измислена по-добра мярка от семейната грижа. Това каза за Радио „Фокус“ – Смолян Петя Пампорова – директор на Регионална дирекция „Социално подпомагане“ – Смолян. На територията на областта има 71 утвърдени професионални семейства. В 59 от тях има 63 деца, като има и семейства, които отглеждат по две деца. Пампорова поясни, че основно приемните родители от областта са в общините Смолян, Рудозем и Девин, като в Рудозем има 22 семейства, в които се отглеждат само бебета. Тя уточни, че утвърждаването на приемните семейства става на комисия по приемна грижа и се извършва годишно планиране на приемните семейства, тоест не може да се надвиши една такава бройка ако няма нужда. “Ние на територията на Смолянска област нямаме такава нужда от приемни семейства, тъй като родопчани не си оставят децата. В момента имаме 71 семейства, евентуално може би през следващата година ще утвърдим още 2 или 3“, обясни Пампорова. Тя припомни, че в годините назад е имало голямо желание от хора от областта да стават приемни родители, но да си приемен родител не е лесна работа.\r\nПовечето деца, настанени в приемните семейства в областта не са от региона, а са  изоставени в родилни отделения в други области или по някаква причина са изведени от биологични семейства от други области. Колко време ще остане едно дете в приемно семейство зависи от мярката на закрила, но като цяло няма определен срок, посочи Пампорова. Тя допълни, че повечето от отглежданите деца в областта са бебета, но има и по-големи деца. „Едно от приемните семейства, което гледаше по-голямо дете, което след навършване на 16 години можеше да бъде прехвърлено в ЦНСТ за младежи и така да продължи образованието си, остана в приемното семейство, което пожела да продължи да се грижи за него, въпреки че техният профил е за отглеждане на по-малки деца. Всяко семейство се привързва към детето, което отглежда“, добави Пампорова. Тя посочи, че след навършване на 18 години, повечето от децата влизат в защитено жилище, за да може да продължат още известно време да получават по-комплексна грижа. Част от тях започват работа, но всеки случай е индивидуален. В много от случаите кметовете на общините в областта проявяват разбиране и помагат с каквото могат на децата, навършили пълнолетие, каза още Пампорова.\r\nНели ГЕРГЬОВСКА", "date": "2017.12.09", "title": "Петя Пампорова, Социално подпомагане – Смолян: 59 приемни семейства в областта отглеждат 63 деца от цялата страна"}
{"url": "http://www.focus-news.net/news/2017/12/09/2465700/plovdiv-ot-11-dekemvri-shte-se-vazstanovi-obsluzhvaneto-na-avtobusi-pri-avtogarata-v-asenovgrad.html", "text": "От 11 декември ще се възстанови обслужването на автобуси при автогарата в Асеновград. Това съобщиха за Радио „Фокус“ – Пловдив от пресцентъра на Общината. От понеделник превозите по междуселищните автобусни линии по направленията Пловдив, Тополово, Новаково, Леново, Стоево, Мулдава, Нови извор, Конуш, Боянци, Садово, Милево, Хасково и Дълбок извор отново ще се осъществяват от секторите на автогарата. В тази връзка отпадат временно определените за тях автобусни спирки. Промените бяха наложени заради извършването на строително-монтажни дейности по Водния цикъл на град Асеновград.\r\nТони МИХАЙЛОВ", "date": "2017.12.09", "title": "Пловдив: От 11 декември ще се възстанови обслужването на автобуси при автогарата в Асеновград"}
{"url": "http://www.focus-news.net/news/2017/12/09/2465701/mariela-kitova-sos-ptp-postavyaneto-na-svetlootrazitelni-elementi-po-drehite-ranitsata-i-obuvkite-na-detsata-shte-gi-napravi-po-vidimi-za-shofyorite-osobeno-prez-zimnite-mesetsi.html", "text": "Поставянето на светлоотразителни елементи по дрехите, раницата и обувките на децата ще ги направи по-видими за шофьорите, особено през зимните месеци. Това каза за Радио „Фокус“ – Пирин Мариела Китова, координатор на Сдружение „SOS-ПТП“ за Югозападна България. Според нея изключително важно е децата да помнят, че на пътя има шофьори, които дори неволно биха могли да застрашат тяхната безопасност. „Някои наглед съвсем прости правила биха могли да подпомогнат по-сигурното придвижване на децата, но родителите са хората, които дават пример на децата“, каза още Китова. Тя добави, че именно възрастните са тези, които трябва да помагат на децата и да ги възпитат, така че да бъдат разумни пешеходци и да пресичат безопасно. „Много важно е да се прикрепят светлоотразителни елементи по дрехите на децата, по раницата, както и по обувките, тъй като това ще ги направи видими за водачите, особено в по-тъмната част на денонощието и особено, когато навън е влажно и съответно светлините заслепяват водачите. Би било много добре, ако родителите имат възможност да придружават детето си по пътя до училището като междувременно му разясняват правилата за движение по пътя, а ако нямат такава възможност, е добре поне да определят възможно най-краткия и безопасен маршрут по пътя до учебното заведение“, посочи Китова. Тя добави, че водачите трябва да имат предвид, че когато децата се увлекат в играта теоретичните познания не им дават гаранция за сигурност, а в такива моменти реакциите им са непредвидими и внезапни.\r\nЛивия НИНОВА", "date": "2017.12.09", "title": "Мариела Китова, „SOS-ПТП“: Поставянето на светлоотразителни елементи по дрехите, раницата и обувките на децата ще ги направи по-видими за шофьорите, особено през зимните месеци"}
{"url": "http://www.focus-news.net/news/2017/12/09/2465702/nimh-v-16-oblasti-e-obyaven-zhalt-kod-za-silen-vyatar-za-10-dekemvri.html", "text": "В 16 области е обявен жълт код за силен вятър, сочи справка на сайта на НИМХ. Кодът е в сила за областите Видин, Монтана, Враца, Плевен, Велико Търново, Търговище, Русе, Разград, Силистра, Шумен, Добрич, Варна, Сливен, Стара Загора, Пловдив, Пазарджик.  В тези области през деня ще духа силен вятър от запад-северозапад със средна скорост до 14-17 m/s и пориви до 24 m/s.\r\nПри жълтия код за силен вятър хората трябва да бъдат внимателни за летящи във въздуха предмети, като по тази причина са възможни локални нарушения на обичайните дейности на открито.", "date": "2017.12.09", "title": "НИМХ: В 16 области е обявен жълт код за силен вятър за 10 декември"}
{"url": "http://www.focus-news.net/news/2017/12/09/2465703/georgi-dimitrov-td-trapezitsa-1902-poveche-ot-20-godini-polagame-usiliya-za-raznoobrazyavane-na-atraktsiite-v-park-ksilifor-kray-veliko-tarnovo.html", "text": "Повече от 20 години полагаме усилия за разнообразяване на атракциите в парк „Ксилифор“. Това каза за Радио „Фокус“ – Велико Търново Георги Димитров, секретар на Туристическо дружество „Трапезица 1902“ във Велико Търново. По думите му всичко изградено в парка се е случило благодарение и на партньорите на дружеството – катедра „Скулптура“ към Великотърновския университет „Св. в. Кирил и Методий“, ПГ по туризъм „Д-р Васил Берон“, РНБ „Петко Р. Славейков“, Регионален исторически музей и Община Велико Търново. Георги Димитров отбеляза, че през последните 7 години Дружеството работи и по програма „Изкуство и култура“ на Община Велико Търново. По тази програма са реализирани съвместни проекти със студенти от катедра „Скулптура“ към Великотърновския университет. В централната част на парк „Ксилифор“ вече са поставени над 40 техни скулптури. По програмата Туристическото дружество ще търси подкрепа и за реализацията на проект „Пешеходна туристическа алея“. Идеята на проекта е  облагородяване на пешеходната алея от квартал „Асенов“, през местността Ксилифор, до Арбанаси и Шереметя. Предвижда се изграждането на 8  къта за отдих с беседки, места за сядане и барбекю. В момента се набира допълнителна документация към проекта, с която Дружеството ще кандидатства за финансиране пред Министерството на околната среда и водите.\r\nНадежда КРЪСТЕВА", "date": "2017.12.09", "title": "Георги Димитров, ТД „Трапезица 1902“: Повече от 20 години полагаме усилия за разнообразяване на атракциите в парк „Ксилифор“ край Велико Търново"}
{"url": "http://www.focus-news.net/news/2017/12/09/2465719/zdravnoto-ministerstvo-opredeli-kato-neseriozni-motivite-za-prezidentskoto-veto-na-byudzheta-na-nzok-za-2018-g-obzor.html", "text": "На 8 декември президентът Румен Радев наложи вето на част от Закона за Бюджета на НЗОК през 2018 година, заради незаплащането на определени лекарствени продукти. Президентът смята, че се създава различно третиране на здравноосигурените лица и се засяга основно конституционно право за достъпна медицинска помощ. „Считам, че възприетият подход отнема същностен компонент от социалния характер на държавата и противоречи на принципа за социална справедливост“, заявява Румен Радев в мотивите си. Според частта от закона, основание за налагане на ветото, се установява правило НЗОК да не заплаща за лекарствени продукти с ново международно непатентно наименование. Държавният глава посочи, че лимитираният финансов ресурс за здраве налага оптимизиране на разпределението, но това не може да е за сметка на конституционните права на гражданите и социалната справедливост. \r\nПо повод ветото на президента върху част от Бюджета на Касата, здравният министър Кирил Ананиев заяви, че използвайки една много чувствителна тема като здравето на българина, се извършва огромна манипулация от малък брой хора, които изпълняват корпоративни интереси. Той беше категоричен, че няма заболяване, което да не е осигурено с най-модерните, прилагани в Европа и света медикаменти. Здравният министър определи като несериозни мотивите за президентското вето. „Писал съм мотиви към вето на президент и мисля, че хората, които пишат мотивите на президента, трябва да бъдат по-добре запознати с материята, за която пишат“, заяви той. \r\nГраждани, лекари и пациенти протестираха пред Народното събрание с искане на отмяна на приетия текст НЗОК да не заплаща нови лекарства. Протестът им подкрепи омбудсманът Мая Манолова, която определи решението като дискриминационно. Тя изрази готовност да подаде жалба в Конституционния съд, ако парламентът не прегласува този текст. \r\nЗдравният министър Кирил Ананиев обаче коментира, че протестът е организиран, защото част от недоволстващите присъстват и на други протести, независимо на каква тема. Той обясни, че тезата му за ветото на президента се подкрепя от редица учени, професори и директори на болници, които се занимават професионално с лечението на българските граждани. Министърът посочи, че притеснение на здравните министри в ЕС е именно натискът на фармацевтичната индустрия да вкара възможно най-бързо новите молекули, за да възстанови инвестициите си. Кирил Ананиев уточни, че България е една от страните, които най-бързо вкарва новите молекули. „Това е важно и трябва да търсим баланса, не винаги новите молекули, преди изпитването им, носят положителни ефекти върху лечението на гражданите“, поясни той. „Фокус“ припомня: На 29 ноември парламентът прие Бюджета на НЗОК  за 2018 година. Бяха отпуснати 27 млн. допълнително от резерва на Касата за първична и специализирана извънболнична помощ, дентална помощ и медико-диагностични дейности. Бюджетът е с 400 млн. лева повече спрямо 2017 година. Въпреки критиките на опозицията и на пациентски организации в закона остана забраната НЗОК да заплаща нови медикаменти. Парламентът реши също Касата да не сключва договори с болници по нови клинични пътеки, както и с новите болници. \r\nБиляна ИВАНОВА", "date": "2017.12.09", "title": "Здравното министерство определи като несериозни мотивите за президентското вето на бюджета на НЗОК за 2018 г. (ОБЗОР)"}
{"url": "http://www.focus-news.net/news/2017/12/09/2465720/bild-pozhar-nalozhi-evakuatsiya-na-podzemniya-targovski-tsentar-v-luvara.html", "text": "Пожар наложи евакуацията на търговския център под Лувъра, съобщава германският вестник BILD, като се позовава на радио France Info.\r\nПо данни на френската полиция огънят е избухнал в сервизно помещение в търговския център. Посетителите му са били призовани да напуснат помещенията незабавно, а оживената улица пред музея е била затворена за преминаване на превозни средства и пешеходци. \r\nНе се привеждат данни за пострадали или за причинени материални щети.Тереза Герова", "date": "2017.12.09", "title": "BILD: Пожар наложи евакуация на подземния търговски център в Лувъра"}
{"url": "http://www.focus-news.net/news/2017/12/09/2465721/japan-times-trima-severnokoreyski-ribari-sa-obvineni-v-krazhba-v-yaponiya.html", "text": "Трима севернокорейски рибари са арестувани в събота по подозрение за кражба, съобщава японското издание Japan Times. Бреговата охрана на о. Хокайдо е задържала гражданите на изолираната страна, след като най-вероятно в петък те са се опитали да разбият и ограбят отдалечена рибарска колиба на острова. \r\nТехният рибарски съд е бил закачен на буксир за кораб на бреговата охрана, като севернокорейците са се опитали да срежат въжето и избягат, но японската служба е забелязала навреме и предотвратила това.\r\nЕкипажът на лодката, състоящ се от общо 10 души е бил разпитан по повод на намерения в техния съд генератор. Същите трима души са обвинени и в нанасяне на щети на обща стойност 70 хил. долара. \r\nИзданието припомня, че на 30 ноември японските власти задържаха и разпитаха 10-те души на рибарската лодка, открита акостирала два дни по-рано на необитаем остров край град Мацумае. Официалната версия на севернокорейците е, че са се озовали на острова след като рулят на съда им се е повредил.  Цанко Цолов", "date": "2017.12.09", "title": "Japan Times: Трима севернокорейски рибари са обвинени в кражба в Япония"}
{"url": "http://www.focus-news.net/news/2017/12/09/2465722/plovdiv-izkustvotekata-v-biblioteka-ivan-vazov-v-grada-otbelyazva-40-godini-ot-sazdavaneto-si.html", "text": "През декември Изкуствотеката в библиотека „Иван Вазов“ в Пловдив отбелязва 40 години от създаването си. Това каза за Радио „Фокус“ – Пловдив Йохан Девлетян от отдел „Връзки с обществеността“ на културната институция. През 1962 година в библиотеката се открива Музикален отдел, който постепенно обогатява своя фонд и с образци от други сфери на художественото творчество – репродукции на картини, албуми, енциклопедии и специализирана литература по изкуствата. Важен етап в оформянето на Изкуствотеката е когато през 1976 година се въвежда експериментално раздаване на репродукции, грамофонни плочи и ноти, както и когато през 1977 година – обособяването й като сектор. Постепенно се създава и филмотека, която днес съдържа над 250 филма, а от 1991 година се комплектува фонд от модерни звукови и визуални носители.\r\n„Колкото натрупаният фонд, толкова и дейността на Изкуствотеката я утвърждават като институция в духовния живот на Пловдив. През годините заработват форми като кинолектории, киноуниверситет, студио „Музика“, клуб „Симфония“, клуб „Опера“, Театър на детската приказка, организират се открити уроци по изкуства и други. В експозиционните пространства на Народна библиотека „Иван Вазов“ откриват свои изложби имена като Минчо Панайотов, Мария Кукова, Димитър Станчев, а така също и творци от Германия, САЩ, Русия и други“, обясни Девлетян. Той посочи, че своята 40-годишнина Изкуствотеката при библиотеката ще отбележи в периода от 11 до 22 декември със събитийна програма. В 17.00 часа на 11 декември ще се състои откриване на изложба на пловдивски художници. Програмата продължава на 18 декември с изложба във витрини на материали от архива на Изкуствотека, изложба от творби на бивши и настоящи колеги и приятели, както и представяне на нови постъпления във фонда на Изкуствотеката – книги, ноти, албуми, репродукции и други.\r\nСъбитията приключват на 22 декември, когато от 11.00 часа ще започне музикално матине.\r\nТони МИХАЙЛОВ", "date": "2017.12.09", "title": "Пловдив: Изкуствотеката в библиотека „Иван Вазов“ в града отбелязва 40 години от създаването си"}
{"url": "http://www.focus-news.net/news/2017/12/09/2465723/nikolay-kirov-sayuz-na-zarnoproizvoditelite-burgas-sastoyanieto-na-posevite-e-dobro.html", "text": "Състоянието на посевите е добро, каза за Радио „Фокус“-Бургас Николай Киров, председател на Съюза на зърнопрозиводителите-Бургас. По думите му има достатъчно влага и температурата на въздуха е благоприятна за доброто развитие на пшеницата и ечемика. В момента те братят. Рапицата вече е поникнала. „Някъде четвърта-пета двойка листа са поникнали и рапицата може да презимува. Нямаме опасения за някакви катаклизми, за провал на посевите“, добави още Киров. Според него развитието на зърнените култури зависи от метеорологичните условия. „Ако има сух студ без сняг, ще има редуциране на реколтата. Това зависи от това на каква фаза от развитието си са. При по-късните, които са засети и не са вкоренени, не са братили, ще има по-големи поражения, а другите, които вече са климатизирани и имат добра кореновата система, ще понесат студовете по-добре“, каза още Киров. Той припомни, че добивите от слънчогледа са с около 20%-30 % по-ниски спрямо миналата година.\r\nКиров каза още, че до 20 декември земеделците би трябвало да получат европейските субсидии за директно плащане за тази година. До 15 декември трябва да се изплати отстъпката от стойността на акциза върху газьола, използван в първичното селскостопанско производство.\r\nМария РУСЕВА", "date": "2017.12.09", "title": "Николай Киров, Съюз на зърнопроизводителите – Бургас: Състоянието на посевите е добро"}
{"url": "http://www.focus-news.net/news/2017/12/09/2465724/19-godishen-frenski-grazhdanin-e-postradal-pri-katastrofata-na-am-hemus-kray-yablanitsa.html", "text": "19-годишен френски гражданин е пострадал при катастрофата на АМ \"Хемус\" край Ябланица, предаде БНР. Младежът, който е пътувал сам в автомобила, е настанен в тежко състояние в болница в Плевен. Заради пътния инцидент движението по АМ „Хемус“ при пътен възел „Ябланица“ временно е ограничено.", "date": "2017.12.09", "title": "19-годишен френски гражданин е пострадал при катастрофата на АМ \"Хемус\" край Ябланица"}
{"url": "http://www.focus-news.net/news/2017/12/09/2465725/predstaviha-rabotata-na-saveta-za-preventsiya-i-protivodeystvie-na-koruptsiyata-v-oblast-veliko-tarnovo-na-forum-v-sofiya.html", "text": "Работата на съвета за превенция и противодействие на корупцията в област Велико Търново бе представена на форум в София, съобщават от Областна администрация – Велико Търново. Областният управител проф. д-р Любомира Попова взе участие в представянето на резултатите от Третия годишен Индекс на Местната система за почтеност – 2017 и отбелязването на Международния ден за борба с корупцията, което се проведе в София.\r\n„Като добра практика на Областния обществен съвет за превенция и противодействие на корупцията в област Велико Търново бихме могли да отчетем организирането и провеждането на изнесени приемни на членовете на Съвета в общинските центрове, както и огласяването на всички взети решения от заседания и решения по антикорупционни политики на Областния обществен съвет за превенция и противодействие на корупцията в област Велико Търново чрез интернет страницата на Областен управител. За постигане на целите на Националната стратегия за превенция и противодействие на корупцията в Република България (2015-2020) Съветът ще продължи своята работа за гарантиране на прозрачност и публичност на административно-управленските процеси и за упражняване на граждански контрол върху дейността на държавната и местна власт. Акцент ще бъде поставен и върху провеждането на антикорупционни обучения в училищата на територията на областта за изграждане на антикорупционна нагласа в подрастващите“, каза проф. Попова По време на дискусията в София стана ясно, че в челото на класацията за трета поредна година е Бургас с индекс от 3.74 точки, което е подобрение в сравнение с 2016 г. В групата на общините, подобряващи своя индекс са и класираните на второ и трето място, съответно Столична община с индекс 3.69 и Стара Загора с индекс 3.68. Общините, регистрирали значително повишение на индекса спрямо 2016 г. са Пловдив, заемащ четвърто място в класацията с 3.57 точки, Габрово и Шумен с 3.44 точки, Благоевград и Велико Търново, съответно с 3.41 и 3.40 точки.\r\nИндексът на Местната система за почтеност е тригодишна инициатива на Асоциация „Прозрачност без граници”, която се осъществява с подкрепата на Фондация „Америка за България“. Индексът е основа за обмен на добри практики и развитие на капацитет у всички участници в политическия процес, гражданското общество и бизнеса на местно ниво в българските градове и региони.", "date": "2017.12.09", "title": "Представиха работата на съвета за превенция и противодействие на корупцията в област Велико Търново на форум в София"}
{"url": "http://www.focus-news.net/news/2017/12/09/2465726/guardian-tereza-mey-pozdravi-irak-po-sluchay-kraya-na-voynata-sreshtu-islyamska-darzhava.html", "text": "Британският премиер Тереза Мей поздрави в събота своя иракски колега Хайдар ал Абади, по случай обявения от него край на войната срещу терористичната групировка „Ислямска държава“, пише вестник Guardian. \r\n„Това поставя началото на нова страница за по-мирен и проспериращ“ Ирак, отбеляза Мей, но предупреди, че „Ислямска държава“ остава опасност за Багдад, не само заради възможността оцелелите бойци на групировката да започнат партизанска война, но и защото те все още контролират някои територии в Сирия, колкото и незначителни да са те. \r\n„Великобритания изигра водеща роля за подкрепата на иракските сили за сигурност, включително армията и пешмергите“, добави британският премиер, като подчерта, че английските военновъздушни сили са извършили над 1350 въздушни удари в Ирак и тренирали общо над 60 хил. иракски войници.  Цанко Цолов", "date": "2017.12.09", "title": "Guardian: Тереза Мей поздрави Ирак по случай края на войната срещу „Ислямска държава“"}
{"url": "http://www.focus-news.net/news/2017/12/09/2465727/fox-news-donald-tramp-otnovo-obvini-cnn-che-pravyat-falshivi-novini.html", "text": "Американският президент Доналд Тръмп отново обвини телевизионния канал CNN, че прави фалшиви новини, съобщава FOX news. \r\nВ съобщение, публикувано в социалната мрежа „Туитър“, американският държавен глава е написал, че „девизът на CNN е „най-довереното име в новините“, като според Тръмп, лозунгът трябва да бъде „CNN, най-малко довереното име в новините“. \r\nНовите обвинения, отправени в събота, са по повод информация, дадена от американската телевизия, според която синът на Тръмп и някои от хората, отговарящи за кандидатпрезидентската кампания на държавния глава, са получили имейл на четвърти септември 2016 г., който ги е информирал за предстоящи разкрития на „Уикилийкс“. Всъщност съобщението е получено над 14 септември, ден след като секретният документ е станал обществено достояние. Новината на CNN е част от информационния поток на медията, отразяващ разследването относно руска намеса на американските президентски избори от 2016 г. Цанко Цолов", "date": "2017.12.09", "title": "FOX news: Доналд Тръмп отново обвини CNN, че правят фалшиви новини"}
{"url": "http://www.focus-news.net/news/2017/12/09/2465728/anadolu-agency-turskiyat-vitsepremier-se-sreshtna-sas-studenti-v-bosna-i-hertsegovina.html", "text": "Турският вицепремиер Реджеп Акдаг посети в събота турски културен институт в град Мостар, Босна и Херцеговина, предава Anadolu Agency. След кратък разговор с директора на институцията, Акдаг се е срещнал със студенти и преподаватели, по време на която е подчертал важността и нуждата да се учи турски език, редом с преподавания босненски. \r\nОт своето откриване през 2009 г. до сега, почти 100 хил. души от 43 страни са завършили различни курсове в мостарския институт, пише още агенцията.   Цанко Цолов", "date": "2017.12.09", "title": "Anadolu Agency: Турският вицепремиер се срещна със студенти в Босна и Херцеговина"}
{"url": "http://www.focus-news.net/news/2017/12/09/2465729/sport-grigor-dimitrov-v-top-10-po-asove-za-godinata.html", "text": "Като резултат от подобрения сервис Григор Димитров намери място в челната десетка по директни точки от начален удар през 2017 година. Третият в света българин е записал 563 аса в своите 68 двубоя през този сезон и е на девето място. Той е направил три директни точки от сервис по-малко от Милош Раонич, но има с 13 аса повече от № 10 Роджър Федерер.\r\nПървото място за втора поредна година убедително печели американецът Джон Иснър с хиляда и 123 аса. Далече след него са сънародникът му Сам Куери със 742 и южноафриканецът Кевин Андерсън със 738.\r\nМногогодишният победител в тази класация №2 през 2016 година Иво Карлович от Хърватия е на пета позиция със 730 аса, като е изпреварен и от Жил Мюлер от Люксембург, който има 735.", "date": "2017.12.09", "title": "Спорт: Григор Димитров в „Топ 10“ по асове за годината"}
{"url": "http://www.focus-news.net/news/2017/12/09/2465730/los-angeles-times-vlastite-v-kaliforniya-sa-postignali-napredak-v-borbata-sreshtu-pozharite.html", "text": "Властите в Калифорния са постигнали известен напредък в борбата срещу бушуващите в щата пожари, пише местното издание Los Angeles Times. Едно от по-големите огнища е започнало да губи сила, но метеоролози очакват опасните сухи ветрове да се подновят и създадат пречки за пожарникарите. \r\nСпоред официални данни общо шест големи огнища бушуват в Южна Калифорния, като в тяхното потушаване участват общо 8,500 души. \r\nВ началото на седмицата, малко след като огънят излезе извън контрол, губернаторът на Калифорния Джери Браун обяви извънредно положение в щата, като в петък президентът Доналд Тръмп също подписа подобна заповед, която позволи на Федералната служба за справяне с бедствията да се включи в потушаването заедно с местните пожарникари.   Цанко Цолов", "date": "2017.12.09", "title": "Los Angeles Times: Властите в Калифорния са постигнали напредък в борбата срещу пожарите"}
{"url": "http://www.focus-news.net/news/2017/12/09/2465731/ekathimerini-gartsiya-podpomogna-albaniya-sled-navodneniyata-v-stranata.html", "text": "Гърция е отговорила на искането на Албания за помощ след наводненията в южната част на страната от началото на декември, пише гръцкото електронно издание Ekathimerini.\r\nПо-рано от Тирана поискаха помощ чрез Европейския център за сътрудничество и справяне с бедствията, вследствие на което гръцките власти са изпратили електрически генератори, дъждобрани и гумени ботуши към северната си съседка.\r\nСпоред официални данни, след наводненията в Албания повече от 700 семейства са били евакуирани от къщите си и настанени във временни жилища.  Цанко Цолов", "date": "2017.12.09", "title": "Ekathimerini: Гърция подпомогна Албания след наводненията в страната"}
{"url": "http://www.focus-news.net/news/2017/12/09/2465732/daily-sabah-vanshnite-ministri-na-stranite-ot-arabskata-liga-se-sabraha-v-kayro-kadeto-shte-obsadyat-situatsiyata-okolo-erusalim.html", "text": "Външните министри на страните от Арабската лига се събраха на среща в египетския град Кайро, за да обсъдят ситуацията около Ерусалим, пише Daily Sabah. Отделните арабски държави остро осъдиха решението на американския президент Доналд Тръмп да признае града за столица на Израел, направено в сряда. Изданието съобщава още, че страните от Организацията смятат да излязат с общо становище относно решението на Тръмп, като се очаква издадената декларация да осъди действията на Белия дом. \r\nСрещата се състои на фона на продължаващите в събота трети ден протести от страна на Палестинската автономия, в резултат на които един палестинец бе убит, а стотици други са с наранявания.  Цанко Цолов", "date": "2017.12.09", "title": "Daily Sabah: Външните министри на страните от Арабската лига се събраха в Кайро, където ще обсъдят ситуацията около Ерусалим"}
{"url": "http://www.focus-news.net/news/2017/12/09/2465733/emsc-zemetresenie-s-magnitud-61-po-skalata-na-rihter-e-useteno-v-mikroneziya.html", "text": "Земетресение с магнитуд от 6,1 по скалата на Рихтер е регистрирано в Микронезия, съобщават от  Европейския средиземноморски сеизмологичен център. Трусът е бил с дълбочина 10 километра и усетен най-силно на остров Яп. По данни на центъра, към момента не се съобщава за загинали или нанесени материални щети.  Цанко Цолов", "date": "2017.12.09", "title": "EMSC: Земетресение с магнитуд 6,1 по скалата на Рихтер е усетено в Микронезия"}
